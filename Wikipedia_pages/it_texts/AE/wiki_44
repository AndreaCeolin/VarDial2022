{"id": "306850", "revid": "1924342", "url": "https://it.wikipedia.org/wiki?curid=306850", "title": "Placebo (gruppo musicale)", "text": "I Placebo sono un gruppo musicale britannico formato dal cantante e chitarrista Brian Molko e dal bassista Stefan Olsdal e in attivit\u00e0 dal 1994.\nAl 2014, hanno venduto oltre 13 milioni di dischi.\nSono noti per aver portato avanti uno stile musicale molto variegato, che ha saputo spaziare dal britpop al post-grunge, passando per neo-glam, punk rock e diverse sperimentazioni elettroniche; in particolare, nei primi album uniscono glam rock a forti sonorit\u00e0 punk.\nStoria del gruppo.\n\"Placebo\" (1994-1997).\nPotenzialmente, la storia dei Placebo sarebbe potuta iniziare in Lussemburgo, dove Brian Molko e Stefan Olsdal frequentano una prestigiosa scuola, l'American School of Luxemburg: in quel frangente per\u00f2 i due, che si conoscono quando hanno rispettivamente 13 e 11 anni, non instaurano alcun rapporto di amicizia. Successivamente Brian, dopo il diploma, si trasferisce a Londra per frequentare il Goldsmith's College con lo scopo di coltivare la sua passione per il teatro, mentre Stefan Olsdal segue i suoi genitori prima in Svezia e poi in Inghilterra dove studia chitarra al Musicians Institute nell'East End della capitale. \u00c8 per pura coincidenza che i due, dopo alcuni anni, si rincontrano alla stazione della metropolitana di South Kensington. Questo incontro segna l'inizio della storia dei Placebo perch\u00e9, proprio quel giorno, Brian deve esibirsi in un pub, accompagnato da un batterista con cui occasionalmente collabora, Steve Hewitt. Stefan \u00e8 presente tra il pubblico di quel concerto e, rimasto colpito dalla voce e dal modo di suonare di Brian, decide immediatamente di proporgli una collaborazione. Al progetto partecipa anche Steve che, sebbene faccia parte di un'altra band (i Breed), riesce comunque a comporre le parti di batteria delle demo che confluiranno successivamente nell'album di esordio. Malgrado Molko e Olsdal vogliano Hewitt come batterista del loro gruppo, quest'ultimo non poteva dare seguito alle loro richieste in quanto sotto contratto con i Breed. A causa di tale circostanza, Olsdal chiama un suo amico svedese, Robert Schultzberg, che si trova gi\u00e0 a Londra per studiare musica. Dopo l'arrivo di Robert nella band, i tre decidono di chiamarsi \"Placebo\". Il loro nome deriva dal concetto medico di placebo: la band lo scelse proprio pensando a \"qualcosa che tu credi ti faccia sentire meglio\". Prima di scegliere definitivamente il nome, il gruppo utilizz\u00f2 pi\u00f9 nomi durante i suoi concerti, tra i quali \"Ashtray Heart\".\nLa band dunque nasce ufficialmente nel 1994; il gruppo viene fortemente influenzato da artisti come The Cure, The Smashing Pumpkins, Sonic Youth, Pixies e David Bowie. Il \"New York Times\" paragona il gruppo \"alle band della prima ondata di post-punk, in particolare New Order, The Cure, Siouxsie and the Banshees, gli U2 degli esordi e i Talking Heads\". Dopo alcuni concerti e la pubblicazione di \"Bruise Pristine\" come singolo split per l'etichetta Fierce Panda, il loro tour manager riesce a segnalare il gruppo fornendo il loro demo tape all'entourage di David Bowie che in quel momento era alla ricerca di una band di supporto per l' Outside Tour in sostituzione di Morrissey. Bowie, rimasto colpito dalle sonorit\u00e0 della band, decide di ingaggiarla per il suo tour europeo nonostante la band non avesse ancora siglato alcun contratto discografico. A seguito del buon riscontro da parte del pubblico, la Virgin li adocchia, e cos\u00ec i Placebo firmano per la prestigiosa etichetta, con la quale pubblicano l'omonimo \"Placebo\" nel 1996. Il singolo di lancio \u00e8 \"Come Home\". Sempre nel 1996 Steve Hewitt torna con Molko e Olsdal lasciando i Breed: l'esordio ufficiale dal vivo con il nuovo batterista si registra, nel gennaio del 1997, al concerto in occasione del cinquantesimo compleanno di Bowie, tenutosi al Madison Square Garden e aperto dal trio britannico. In seguito escono i singoli \"36 Degrees\", \"Teenage Angst\", e, soprattutto, i fortunati \"Nancy Boy\" e \"Bruise Pristine\", che ottengono un grande successo di vendite entrando nella top10 della classifica singoli in Regno Unito.\n\"Without You I'm Nothing\" (1998-1999).\nIl 1997 e l'anno successivo sono esaltanti per la band, che si ritrova a suonare a fianco degli U2 e a collaborare con il leader dei R.E.M. Michael Stipe durante le riprese del film \"Velvet Goldmine\". \u00c8 nel 1998 che vede la luce \"Without You I'm Nothing\", album che fu considerato un ottimo lavoro: pungente e duro al punto giusto, leggero e incantato nelle sue ballate. \"Pure Morning\", il primo singolo, stupisce gran parte del pubblico. La voce di Brian e il suo corpo femmineo che, nel videoclip ufficiale, passeggia sulla parete di un grattacielo rimangono per molti mesi nei piani alti delle classifiche europee e anche tra quelle dei critici pi\u00f9 attenti. Il leader Brian Molko, , \u00e8 ormai la nuova icona del glam rock, anche se in molte occasioni i membri del gruppo cercano di spiegare come questo aggettivo non si adatti alle loro caratteristiche.\nMolko dichiara di fare uso di sostanze stupefacenti: nel 1997 in un'intervista con i New York Doll, ammette che l'eroina, della quale fa uso, \u00e8 \"il pianeta che ancora non aveva esplorato\".\nNel 1999 i Placebo suonano la cover \"20th Century Boy\" ai BRIT Awards assieme a David Bowie, e firmano insieme a lui anche il singolo \"Without You I'm Nothing\" nella versione singolo.\n\"Black Market Music\" (2000-2002).\nCon l'uscita del terzo album \"Black Market Music\", nel 2000, il gruppo afferma ancora di pi\u00f9 il suo successo internazionale ma anche le controversie a loro legate: il singolo \"Special K\", in particolare, viene censurato nel Regno Unito per i suoi espliciti riferimenti alla ketamina. Lo stesso brano viene suonato dal gruppo, ospite al Festival di Sanremo 2001, condito da gesti volgari e la distruzione di una chitarra da parte di Brian Molko diretti al pubblico a loro ostile, creando non poco scalpore tra i media italiani.\nParlando del disco, ricco di sperimentazioni rock, Brian Molko disse che \u00abIl nostro album di debutto fu veloce, rude e punk pop, \"Without You I'm Nothing\" mostr\u00f2 i nostri lati pi\u00f9 malinconici e depressi, e \"Black Market\" mostra una perfetta combinazione di entrambi\u00bb. Anni dopo, tuttavia, lo stesso Molko espresse il suo rammarico nel non aver partecipato attivamente alla produzione del disco come fatto con i suoi predecessori.\n\"Sleeping with Ghosts\" e \"\" (2003-2004).\nNel marzo 2003 esce \"Sleeping with Ghosts\". L'album si presenta diverso dai precedenti, con un sound rinnovato e arricchito da elementi di musica elettronica, anche se nel complesso segue la linea classica di quella che \u00e8 la musica dei Placebo. L'alternarsi di brani rock e altri pi\u00f9 elettronici viene accolto in modo insperatamente positivo, tanto che il disco vende pi\u00f9 dei primi tre, con oltre 1,5 milioni di copie in tutto il mondo. Viene pubblicata un'edizione speciale di \"Sleeping with Ghosts\" con allegato un CD chiamato \"Covers\", nel quale la band esegue brani di Kate Bush, Pixies, The Smiths, T. Rex, Depeche Mode e altri. Vengono estratti come singolo dall'album \"The Bitter End\", di discreto successo internazionale, \"This Picture\", del quale video vede la partecipazione dell'attrice italiana Asia Argento, \"Special Needs\" e una versione differente rispetto all'originale presente nell'album di \"English Summer Rain\".\nLa raccolta \"\" esce l'anno successivo, e raccoglie tutti i singoli (meno il singolo di esordio \"Come Home\") e tre inediti \"I Do\", \"Twenty Years\" e \"Prot\u00e8ge-moi\", la versione francese di \"Protect Me from What I Want\" contenuta nell'album precedente. Alcune canzoni della raccolta sono state suonate o mixate in maniera differente rispetto alle originali (\"Nancy Boy\", \"Pure Morning\", \"Every You Every Me\", \"Special Needs\" e \"English Summer Rain\"), e si possono trovare nell'edizione speciale doppio CD dell'album. Viene inoltre pubblicata un'edizione DVD con tutti i video ufficiali del gruppo sino ad allora.\n\"Meds\" (2005-2008).\nNel 2005 i Placebo partono per una tourn\u00e9e in Sud America dove raccolgono un discreto successo; sempre nel 2005 suonano anche al Live 8. Nel marzo del 2006, dopo tre anni da \"Sleeping with Ghosts\", esce \"Meds\", quinto album in studio della band. L'album \u00e8 stato anticipato dal singolo \"Because I Want You\" nel Regno Unito e da \"Song to Say Goodbye\" nel resto del mondo. Nel 2006 esce anche \"Placebo: 10th Anniversary Edition\", una nuova edizione dell'album di esordio \"Placebo\", con un DVD e quattro tracce bonus, in occasione dei dieci anni dall'uscita dell'album.\nNello 2007 la band, dopo aver preso parte al tour \"Projekt Revolution\" con Linkin Park e My Chemical Romance, pubblica attraverso la Virgin l'EP \"Extended Play '07\".\nNel 2005 Brian Molko collabora con il gruppo francese Indochine, duettando con il cantante e leader Nicola Sirkis nel pezzo \"Pink Water 3\", contenuto nell'album \"Alice &amp; June\" del gruppo francese.\nIl 1\u00ba ottobre 2007 sul sito ufficiale della band appare la notizia secondo la quale Steve Hewitt ha lasciato la band dopo dieci anni nella formazione. Successivamente i Placebo hanno dichiarato che fu lui a essere allontanato poich\u00e9 non voleva cambiare il proprio stile di vita, in quanto abusava di alcool e droghe e per Brian e Stefan era importante non avere influenze negative nella vita di tutti i giorni per poterne uscirne loro stessi e disintossicarsi definitivamente.\nIl 5 maggio 2008 esce il brano \"Modern Kids\", facente parte dell'album \"En las nubes\" del duo musicale parallelo di Stefan Olsdal Hotel Persona, nel quale Brian e Stefan duettano insieme per la prima volta.\nIl 7 agosto 2008 una news pubblicata sul sito ufficiale dei Placebo annuncia l'identit\u00e0 del nuovo batterista, il californiano Steve Forrest, ex batterista degli Evaline.\n\"Battle for the Sun\" (2009-2012).\nL'8 giugno 2009 esce il nuovo album dei Placebo, intitolato \"Battle for the Sun\". Il disco \u00e8 prodotto da Dave Bottrill e registrato in Canada, Toronto, con il nuovo batterista Steve Forrest. Anticipato dal singolo \"For What It's Worth\", ottiene un buon successo di vendita in tutta Europa e Australia, e altri due singoli, \"The Never Ending Why\" e \"Ashtray Heart\", vengono pubblicati rispettivamente nel Regno Unito e nel resto del mondo. Questo album \u00e8 una sorta di cambiamento per il gruppo londinese che abbandona atmosfere pi\u00f9 dark in favore di sonorit\u00e0 pi\u00f9 orecchiabili.\nBrian ha dichiarato: \u00abAbbiamo realizzato un album ottimista, che parla di scegliere la vita, mettersi alle spalle l'oscurit\u00e0 e andare incontro alla luce. Non \u00e8 possibile rimuovere il buio perch\u00e9 \u00e8 l\u00ec, c'\u00e8, e bisogna farci i conti; \u00e8 una parte di noi stessi, ma crediamo che sia meglio scegliere di proiettarsi in avanti, verso la luce del sole\u00bb.\nA fine gennaio 2010 \u00e8 uscito come quarto singolo la nuova versione di \"Bright Lights\".\nIl 3 maggio 2010 \u00e8 uscita la riedizione dell'album \"Covers\", disco sino ad allora disponibile solamente nell'edizione speciale di \"Sleeping with Ghosts\" (2003) e in formato digitale (2007), mentre a fine settembre viene pubblicata una \"Redux Edition\" di \"Battle for the Sun\", contenente un cofanetto costituito da due CD, il primo dei quali con le 13 tracce originali del disco e il secondo con versioni alternative e inediti; il tutto \u00e8 accompagnato da delle note in copertina scritte a mano da Brian Molko.\nIl 7 marzo 2011 \u00e8 uscito il doppio CD \"B-Sides 1996-2006\" contenente le b-side dei loro primi dieci anni di carriera, mentre ad agosto il gruppo tiene un concerto a Stoccarda in onore dei 125 anni della Mercedes-Benz, preceduti sul palco dai Thirty Seconds to Mars. Il 31 ottobre 2011 esce il DVD \"We Come in Pieces\", che documenta il concerto tenutosi alla Brixton Academy di Londra nel settembre 2010, in tre versioni: DVD singolo, un'edizione deluxe con due DVD e in formato Blu-Ray. Questo concerto fa parte del tour mondiale a supporto dell'album \"Battle for the Sun\".\nNel 2012 il gruppo stringe due collaborazioni: ad aprile con gli organizzatori degli Independent Spirit Awards per un concerto da tenere a Londra, preceduto da due concerti di riscaldamento, uno a Edimburgo e uno a Liverpool; a giugno con lo sponsor della casa automobilistica Mercedes-Benz hanno tenuto invece cinque concerti in cinque citt\u00e0 europee (Parigi, Roma, Zurigo, Amburgo e Madrid) totalmente gratuiti. La band \u00e8 poi partita con un tour estivo europeo tra fine luglio e met\u00e0 settembre.\nIl 12 ottobre 2012 esce \"B3 EP\", contenente quattro brani inediti la cover di \"I Know You Want to Stop\" dei Minxus.\n\"Loud Like Love\" e \"A Place for Us to Dream\" (2013-2016).\nIl 21 maggio 2013 la band annuncia, tramite il sito ufficiale, l'uscita dell'album \"Loud Like Love\", avvenuta il 16 settembre seguente. Il 12 luglio viene pubblicato il primo singolo \"Too Many Friends\", di cui viene diffuso anche il videoclip il 9 agosto. Il video \u00e8 stato diretto da Saman Kesh, con la collaborazione di Breat Easton Ellis come voce narrante. Il 6 agosto, inoltre, viene pubblicata la title-track dell'album, \"Loud Like Love\". Il 16 settembre l'uscita dell'album \u00e8 promossa tramite uno show di 90 minuti in diretta su YouTube, \"Loud Like Love TV\", al quale i fan hanno potuto partecipare attivamente, scoprendo curiosit\u00e0 sull'album. Viene inoltre pubblicata una serie di videoclip ufficiali di tutte le tracce del nuovo album, realizzati da artisti della scena videomusicale emergenti.\nIl 2 febbraio 2015, dopo sette anni di collaborazione, il batterista Steve Forrest lascia la band per dedicarsi a progetti propri. Per il tour britannico subentra il batterista dei Colour of Fire, Matthew Lunn, come turnista per il gruppo, con il quale il gruppo si imbarcher\u00e0 anche in un altro tour mondiale a supporto del suo settimo album di inediti, insieme al turnista storico Bill Lloyd (tastiere) e a Nick Gavrilovic (chitarra ritmica) e Fiona Brice (tastiere e violino), entrambi turnisti per i Placebo dal 2008.\nNel giugno 2015, per celebrare i venti anni dall'uscita del loro album di esordio, i Placebo hanno annunciato la riedizione dei loro primi cinque album su vinile colorato. Il 19 agosto 2015 hanno eseguito un concerto per \"MTV Unplugged\" a Londra; la registrazione del concerto viene successivamente pubblicata come album dal vivo il 27 novembre 2015. Nel marzo 2016 i Placebo hanno annunciato il tour \"A Place for Us to Dream - 20 Years of Placebo\". Il 4 agosto viene quindi annunciata la pubblicazione della raccolta \"A Place for Us to Dream\" e dell'EP \"Life's What You Make It\", contenente materiale inedito, entrambi pubblicati il 7 ottobre 2016; sia l'album che l'EP contengono il singolo inedito \"Jesus' Son\", del quale video viene registrato in Sardegna. Il 7 ottobre 2016 il gruppo ha pubblicato il videoclip ufficiale del brano \"Every You Every Me\", filmato nel 1998 ma mai pubblicato.\nLa pausa e \"Never Let Me Go\" (2017-presente).\nNell'ottobre 2017 Brian Molko, parlando di un possibile nuovo album, ha detto: \u00abVorrei scrivere qualcosa che riflettesse il dolore, la sofferenza e la frustrazione che proviamo come esseri umani ogni giorno. Sto provando a buttarmi in nuovi generi, proprio come fece David Bowie con Burroughs. Il processo creativo si sta svolgendo al contrario, parto dal titolo del pezzo per poi costruire il testo e la melodia\u00bb. Nel 2018 Stefan Olsdal conferma che la band sta lavorando al nuovo disco, che sar\u00e0 sperimentale e non orientato al mainstream, senza per\u00f2 definire una data di uscita. A inizio 2019 il gruppo annuncia con una foto su Instagram che \u00e8 in studio e sta registrando nuovo materiale.\nIl 29 gennaio 2020 il gruppo annuncia di aver firmato un contratto discografico con l'etichetta indipendente britannica So Recordings, e che il loro nuovo album vedr\u00e0 presto la luce. La produzione dello stesso viene tuttavia fortemente ritardata a causa della pandemia di COVID-19.\nIl 17 settembre 2021, dopo oltre un anno dall'ultimo aggiornamento ufficiale, esce il singolo inedito \"Beautiful James\", presentato il giorno precedente su BBC Radio 6. Il 2 novembre viene annunciata la pubblicazione, per il 9 dello stesso mese, di un secondo singolo inedito intitolato \"Surrounded by Spies\". Due giorni dopo vengono invece rivelati il titolo e la copertina dell'ottavo album del gruppo, \"Never Let Me Go\", che verr\u00e0 pubblicato il 25 marzo 2022. Un terzo singolo, intitolato \"Try Better Next Time\", \u00e8 stato reso disponibile l'11 gennaio 2022.\nStile musicale.\nTra le altre cose, i Placebo sono conosciuti per i molteplici temi scelti nella composizione dei brani: aggressivit\u00e0, amore, sesso, droga e soprattutto trasgressione rientrano negli argomenti pi\u00f9 trattati nelle loro canzoni. Il suono in genere \u00e8 molto enfatizzato, grazie anche all'utilizzo di effetti di distorsione sulla chitarra e sul basso e l'elettronica utilizzata. I Placebo sono altres\u00ec famosi per ballate leggere e romantiche, seguite da arpeggi dolci di chitarra e una tastiera molto presente. Il loro genere viene definito rock alternativo proprio perch\u00e9 la band \u00e8 solita unire brani aggressivi e potenti a ballate, ma molte delle loro produzioni sono anche di tipico stampo glam, punk e Britpop, anche se non sono rari accostamenti al gothic rock. Con il passare degli anni, e a partire dall'album \"Sleeping with Ghosts\", il gruppo ha inoltre sempre pi\u00f9 ampliato l'uso dell'elettronica nei suoi brani, facendone un proprio marchio di fabbrica. Parlando dell'album di esordio del gruppo, quando definito dalla critica musicale come appartenente al Britpop, il cantante Brian Molko ha detto che \u00abvi era un preciso sound e un preciso pubblico per il movimento Britpop. [...] Era particolarmente mascolino, e noi eravamo l'antitesi di ci\u00f2. [...] Stavamo cercando di mischiare Sonic Youth e Depeche Mode e vedere cosa ne potesse uscire fuori\u00bb."}
{"id": "306853", "revid": "6923", "url": "https://it.wikipedia.org/wiki?curid=306853", "title": "Battaglia di Ulma", "text": "La battaglia di Ulma, avvenuta nell\u2019ottobre del 1805 nei pressi dell'omonima cittadina del Baden-W\u00fcrttemberg \u00e8 una delle battaglie della terza coalizione antifrancese; venne inoltre rappresentata come una dei pi\u00f9 rilevanti esempi delle capacit\u00e0 strategico-militari di Napoleone Bonaparte. La Grande Arm\u00e9e, in seguito ad una complessa manovra strategica messa in atto da Napoleone, ebbe la meglio sull\u2019esercito austriaco.\nTra la fine di agosto e fine di settembre del 1805 l\u2019esercito francese effettu\u00f2 uno spostamento verso est per fronteggiare la minaccia sull\u2019esercito austriaco; da Boulogne dove era radunato gran parte dell\u2019esercito francese in attesa dell\u2019invasione dell\u2019Inghilterra, ad Ulma in Baviera dove era concentrato parte dell\u2019esercito austriaco, guidato da Mack. Le truppe austriache avevano invaso la Baviera, dopo che questa si schier\u00f2 con la Francia; occupata la regione si erano attestati nei pressi di Ulma in attesa delle truppe russe in arrivo da Est. A causa di una differenza di 10 giorni tra il calendario in vigore in Russia e in Austria che ne determin\u00f2 confusione e difficolt\u00e0 di coordinamento, l\u2019esercito di Mack si trov\u00f2 isolato, nel tentativo vano di fronteggiare le armate francesi. Napoleone inflisse agli austriaci una dura sconfitta: l\u2019intuizione dell\u2019imperatore fu quella di dividere il proprio esercito in corpi d\u2019armata cos\u00ec da accerchiare gli austriaci senza dare loro un punto di riferimento per la battaglia, costringendoli alla resa. La resa austriaca avvenne il 20 ottobre 1805, quando il generale Mack, presentandosi come \u201clo sfortunato generale Mack\u201d, porse la spada a Bonaparte.\nLe forze in campo.\nLa Grande Arm\u00e9e.\nNel periodo tra il 1801 e il 1805 Napoleone riorganizz\u00f2 le sue truppe e, nel 1805, l\u2019esercito francese fu posto sotto un unico comando generale preso in carico dallo stesso Napoleone. Un'altra azione effettuata dall\u2019imperatore francese fu l\u2019estensione della coscrizione obbligatoria a tutti i paesi sotto il suo dominio in modo tale da aumentare il numero di soldati. Il servizio militare era obbligatorio per tutti i francesi dai 20 ai 25 anni con l\u2019esenzione per quelli sposati, vedovi o divorziati padri di famiglia.\nLe truppe francesi erano ora organizzate in un'unica: la Grande Arm\u00e9e. Essa era costituita da circa 200.000 uomini (che nel 1805 arrivarono fino a circa 350.000) ed era divisa in sette corpi d\u2019armata. Ciascuno di essi era formato da 2 a 4 divisioni di fanteria, una brigata o una divisione di cavalleria leggera, da 36 a 40 cannoni, pi\u00f9 i distaccamenti supplementari del Genio e i reparti d\u2019intendenza. In aggiunta ai principali corpi d\u2019armata, Napoleone form\u00f2 una riserva di cavalleria consistente in due divisioni di corazzieri, quattro di dragoni a cavallo, una di dragoni appiedati, un'altra di cavalleria leggera con l\u2019appoggio di 24 cannoni. Vi era anche una riserva di artiglieria, comprendente quasi un quarto dei cannoni dell\u2019esercito. Infine, vi era la nuova Grande R\u00e9serve, che consisteva nella Guardia imperiale e in vari altri distaccamenti di granatieri scelti, presi dai reggimenti di linea.\nI corpi d\u2019armata erano quindi eserciti in miniatura con la capacit\u00e0 di agire autonomamente nello svolgimento di compiti diversificati (attacco, difesa, rinforzo). Inoltre la loro composizione poteva variare tenendo conto delle circostanze specifiche.\nL\u2019Armata austriaca.\nDopo il crollo del Sacro Romano Impero, l\u2019imperatore Francesco I d\u2019Austria cap\u00ec che vi era la necessit\u00e0 di riformare e modernizzare l\u2019esercito. In quel periodo erano compresi nei domini degli Asburgo svariati territori tra i quali: l\u2019Austria, la Boemia, la Moravia e la Slesia. Tuttavia il reclutamento delle truppe, oltre che dalle suddette regioni, avveniva anche in territori che non facevano parte direttamente dell\u2019Impero come la Polonia, l\u2019Italia, l\u2019Ungheria e altre regioni dell\u2019est-Europa ed esso era in parte volontario e in parte per circoscrizione. A seguito di ci\u00f2, Karl Mack von Leiberich fu nominato intendente generale dell\u2019esercito: il suo compito era quello di preparare l\u2019esercito alla guerra contro la Francia di Napoleone. Fu in questo periodo che venne riformata la fanteria: ogni reggimento venne strutturato in quattro battaglioni formati da quattro compagnie (a differenza dei precedenti che erano formati da sei compagnie). La cavalleria fu divisa in piccole unit\u00e0 assegnate ai vari reparti di fanteria, riducendone inevitabilmente l'efficacia di fronte alla controparte francese.\nUno dei difetti principali dell\u2019Armata austriaca era la scarsa organizzazione, causata da un\u2019inadeguata formazione degli ufficiali e da una farraginosa e lenta struttura di comando.\nPreparazione alla battaglia.\nPiani di campagna.\nIn previsione dell'invasione dell'Inghilterra, Napoleone arm\u00f2 circa 100.000 uomini a Boulogne e due flotte, una delle quali affidata a da Villeneuve, che avrebbe dovuto raggiungerne una seconda presso il porto di Brest; da l\u00ec le due flotte avrebbero dovuto raggiungere la Manica. Il fallimento della manovra indusse Napoleone a cambiare i piani di campagna.\nLa Grande Arm\u00e9e part\u00ec il 27 agosto ed il 24 settembre si trovava in posizione davanti all'armata di Mack, ad Ulma, dove il fronte la tagliava da entrambi i lati. La strategia di Napoleone prevedeva di sconfiggere gli austriaci prima dell'arrivo dei russi; i primi, capito l'obiettivo francese, cambiarono fronte, ma furono ugualmente isolati dai contatti alleati. Il 9 ottobre il generale austriaco Konstantin d'Aspre venne travolto da un corpo d'armata francese e fu imprigionato con 2.000 suoi uomini. Ci\u00f2 costrinse Mack a ritirarsi con il suo esercito sotto le mura di Ulma.\nPiano e schieramento alleato (Austria).\nLa cavalleria austriaca era considerata la migliore d'Europa, ma alcune unit\u00e0 vennero assegnate alla fanteria e questo la rese pi\u00f9 debole.\nL'Austria, nel 1805, si era coalizzata con Russia, Inghilterra e Svezia in un'unione antifrancese. A capo dell'esercito austriaco nel centro Europa c'era il generale Karl Mack von Leiberich, al comando di 72.000 uomini. Gli austriaci, prima di poter ricevere sostegno dagli alleati russi (che stavano ancora attraversando la Polonia), si trovarono faccia a faccia con l'esercito francese. I reparti di Mack, sperando nell'arrivo degli alleati, si erano schierati in modo da essere il pi\u00f9 possibile vicino a Vienna, ma i francesi li precedettero e li bloccarono; nonostante vari tentativi austriaci di attraversare il Danubio a Neuburg e cambiare fronti.\nLe manovre militari dell'esercito.\nIl giorno prima, le avanguardie avevano attraversato il Reno, mettendo in atto il piano diversivo. La divisione di dragoni di Louis Baraguey d'Hilliers entr\u00f2 nelle gole della Foresta Nera; seguita da 40.000 uomini (una parte della riserva di cavalleria di Gioacchino Murat aggiunta al quinto corpo di Lannes) provenienti da Strasburgo, e proseguirono verso Freudenstadt. Queste azioni fecero s\u00ec che le truppe austriache si spostassero ancor pi\u00f9 a ovest, e il grosso dell\u2019esercito francese si scagli\u00f2 sulla loro retroguardia. L\u2019armata francese inoltre veniva nascosta dalle colline boscose della Foresta Nera e dalle montagne del Giura, mentre la cavalleria divideva i due eserciti. Il primo ottobre Napoleone incontr\u00f2 il duca di Baden, ad Ettingen. Il giorno seguente ottenne una promessa d\u2019aiuto dal suo alleato l\u2019Elettore di W\u00fcrttemberg a Ludwigsburg. Nello stesso momento i cui l\u2019avanguardia dell\u2019esercito raggiunse la linea tra Stoccarda e Ansbach, Lannes e Louis Baraguey d'Hilliers si aggregarono al sesto corpo d\u2019armata di Ney a Stoccarda, attraversando Pforzheim, permettendo poi di avanzare verso il Danubio. Da Stoccarda e Spira si form\u00f2 una linea di comunicazione sicura verso Durlach e Strasburgo. Allo scopo di assicurare una equa distribuzione delle risorse locali, ad ogni divisione fu assegnata un\u2019area di 20 chilometri quadrati. Durante la marcia, fanteria e cavalleria avanzavano in due file lungo i lati della strada, mentre al centro si muoveva l\u2019equipaggiamento pi\u00f9 pesante.\nIl 2 ottobre l\u2019armata cominci\u00f2 a ruotare verso sud, di conseguenza il fronte si spost\u00f2 dalla linea Ansbach-Stoccarda alla linea Ingolstadt-Donauw\u00f6rdt, dimezzandosi in larghezza. I corpi d\u2019armata dei marescialli Auguste Marmont e Bernadotte si muovevano sul lato esterno, rafforzati dal distaccamento bavarese, tuttavia in questo modo violarono il territorio neutrale della Prussia per guadagnare tempo (attraversando Ansbach). Le due formazioni pi\u00f9 grandi, Soult e Louis Nicolas Davout avanzavano al centro. Ney, Lannes, la Guardia imperiale e la cavalleria di riserva di Murat formavano il perno a destra. L\u2019esercito raggiunse la pianura di N\u00f6rdlingen il 6. I distaccamenti esterni austriaci si concentrarono nelle vicinanze di G\u00fcnzburg ad est di Ulma. Met\u00e0 delle truppe francesi tagliarono le vie di comunicazione di Mack per poi aggirare il suo fianco a nord, attraversando il Danubio ad est del punto in cui affluiva il Lech. Il resto dell\u2019esercito attravers\u00f2 il fiume ad ovest del medesimo punto, in modo da impedire l\u2019utilizzo dei ponti da parte degli austriaci. I ponti presso Danubio passarono sotto il controllo del generale Dominique-Joseph Ren\u00e9 Vandamme la notte del 6-7 ottobre, nello stesso momento Murat si impadroniva di M\u00fcnster. Durante il giorno seguente una divisione fu inviata da Murat allo scopo di catturare il ponte sul Lech presso Rain, e il corpo d\u2019armata di Soult attravers\u00f2 Donauw\u00f6rth. Louis Nicolas Davout raggiunse Neuburg il medesimo giorno.\nNapoleone pensava che il generale austriaco si sarebbe diretto verso l\u2019oriente, di conseguenza si prepar\u00f2 a chiudergli le diverse via di fuga. Visto che l\u2019imperatore francese si trovava sul Danubio con le proprie truppe; Mack avrebbe potuto agire solo in tre modi. Il primo metodo prevedeva la ritirata verso il Tirolo ma cos\u00ec facendo gli alleati russi sarebbero stati lasciati soli. La seconda alternativa era quella di effettuare un attacco alle forze francesi che si trovavano sul Danubio per annientarle mentre erano separati o, almeno per aprirsi una via di fuga per Vienna. L\u2019ultima opportunit\u00e0 era quella di fare piccoli attacchi ai francesi tenendoli impegnati per un po\u2019 di tempo permettendo cos\u00ec alle forze russe di arrivare. Napoleone non provava nessuna preoccupazione per la sicurezza della propria linea di comunicazione ma per precauzione la fece spostare a Spira-N\u00f6rdlingen e la fece proteggere dalle forze del generale Gazan. Questa sicurezza partiva dal fatto, che un possibile attacco di Mack sarebbe stata una mossa azzardata visto che cos\u00ec facendo la via per Vienna sarebbe stata incustodita. Il IV corpo di Soult fu indirizzato verso Memmingen con lo scopo di catturare i depositi austriaci e possibilmente chiudendo anche la strada per il Tirolo agli austriaci. Mentre nella sponda a nord del Danubio si trovava Ney con le sue truppe, Bonaparte invi\u00f2 Murat e Lannes a difendere il lato sud. Per evitare di essere colti impreparati dalle forze russe Napoleone, diede a Bernadotte e Louis Nicolas Davout gli ordini di recarsi nei pressi di Monaco per creare una zona di sicurezza. Cos\u00ec facendo i corpi di armata di Napoleone erano divisi ma non molto lontani fra di loro, permettendo successivamente di accerchiare Mack se per caso fosse entrato nelle zone circondate dai francesi. In aiuto all\u2019imperatore arrivo la falsa notizia a Mack, che le truppe britanniche stavano sbarcando a Boulogne. Dopo di ci\u00f2 il generale austriaco pens\u00f2 che i francesi erano in ritirata visto l\u2019arrivo delle nuove forze in campo cos\u00ec diede l\u2019ordine ai suoi uomini di attaccare il nemico che stava retrocedendo.\nSuccessivamente Murat, Lannes e Ney si riunirono e affrontarono le forze austriache l\u20198 a Wertingen fu una dura sconfitta per le forze guidate da Mack. Furono catturati 2.000 loro uomini. Nel frattempo \u00e8 Napoleone stava aspettando notizie riguardanti Kutuzov ad Augusta e Louis Nicolas Davout si avvi\u00f2 verso le forze di Dachau e Bernadotte che si trovavano nei pressi di Monaco. Napoleone ordin\u00f2 a Murat di prendere parte delle truppe di Ney per mantenere unite le truppe. Ney obbed\u00ec ma cos\u00ec facendo lasci\u00f2 Dupont con solo 4.000 dragoni e successivamente queste poche truppe furono attaccate dalle truppe austriache. Dopout si trov\u00f2 in una battaglia che non poteva vincere e non poteva neanche ritirarsi visto il gran numero delle truppe nemiche, circa 35.000 truppe austriache, pertanto l\u2019unica opzione rimasta fu quella di combattere, la battaglia avvenne vicino al villaggio di Albeck e la sera Dupont ripieg\u00f2 verso Brenz. Gli austriaci invece si ritirarono ad Ulma con l\u2019intento di attaccare nei giorni seguenti.Napoleone con la sua Guardia imperiale cerc\u00f2 di unirsi a Murat, Lannes, Ney e le forze di Louis Nicolas Davout, per ingaggiare gli austriaci. La mattina del 13 l\u2019imperatore era presso Ulma. Avendo ricevuto notizie da Dupont e Ney sulla riva settentrionale del Danubio, Napoleone cap\u00ec che la battaglia del fiume Iller, per cui si era preparato, non avrebbe avuto luogo.\nNell'ottobre 1805, dopo aver attraversato il Danubio, ebbe inizio una battaglia fra le truppe di Napoleone comandate da Ney contro i 9.000 austriaci che difendevano il ponte, che si concluse con la vittoria dei francesi. Ney fu premiato con il titolo di duca di Elchingen, in ricordo dell\u2019impresa. E Murat port\u00f2 le sue truppe oltre il Danubio, usando il ponte di Ney e si un\u00ec a Dupont appena in tempo per fermare l\u2019attacco del generale Franz von Werneck; unite le loro forze, Murat e Dupont spinsero gli austriaci verso nord in direzione di Heidenheim. Nel giorno 14 i francesi erano nei pressi dell'accampamento austriaco di Michelsberg, poco fuori da Ulma. La posizione di Mack era divenuta ormai critica; non aveva pi\u00f9 alcuna possibilit\u00e0 di fuggire lungo la riva settentrionale. Il 16 i francesi iniziarono a bombardare la stessa Ulma. Gli austriaci erano strategicamente a sfavore e Mack cap\u00ec di avere poche speranze di salvezza. Il 17 ottobre un emissario di Napoleone, Philippe-Paul de S\u00e9gur, firm\u00f2 un accordo con Mack nel quale gli austriaci si sarebbero arresi il 25 ottobre se non fosse giunto aiuto per quella data. Pochi giorni dopo venne firmata la resa.\nConseguenze.\nLe conseguenze della battaglia di Ulma furono molteplici e si identificarono in vari ambiti.\nPerdite austriache.\nLa battaglia si concluse con una netta vittoria francese che dalla sua parte perse all'incirca 6000 uomini, un numero nettamente inferiore in confronto alle perdite austriache che ammontarono a circa 50.000 morti e a 65 cannoni persi. Dell\u2019armata austriaca solo un esiguo gruppo riusc\u00ec a sottrarsi alla cattura. Il generale Karl Mack von Leiberich, dopo aver tentato inutilmente di difendersi dalla complessa manovra strategica napoleonica, seguito all'accerchiamento dell'armata, si arrese presentandosi a Napoleone come lo \"sfortunato generale Mack\". Bonaparte fece un gesto di clemenza nei confronti del generale lasciandolo libero di tornare in Austria dall'imperatore Francesco II. Celebri furono le parole dette da Napoleone dopo la resa di Mack:\n\"\"Restituisco allo sfortunato generale la Sua spada e la Sua libert\u00e0, assieme ai miei ossequi da portare al Suo imperatore\".\"\nQuando il generale torn\u00f2 dall'imperatore Francesco II d'Asburgo-Lorena, quest\u2019ultimo non fu clemente come Napoleone e fece condannare Mack a due anni di prigione, con la conseguente degradazione militare, la perdita del suo rango e del reggimento.\nVittoria francese e azioni seguite alla vittoria.\nA differenza dell\u2019esercito austriaco, la Grande Arm\u00e9e usc\u00ec dalla battaglia vittoriosa e con pochissime perdite di uomini e cannoni. L\u2019ottavo bollettino della Grande Armata descrisse la vittoria francese con queste parole:\n\"30 000 uomini, tra cui 2000 cavalieri, assieme a 60 cannoni e 40 bandiere sono caduti in mano ai vincitori...Dall'inizio della guerra, il numero totale di prigionieri pu\u00f2 essere stimato in 60000 unit\u00e0, le bandiere in 80 senza contare l'artiglieria o i convogli...Non ci sono mai state vittorie tanto complete ed a cos\u00ec basso costo\"\nIn seguito alla vittoria di Ulma, considerata dal punto di vista strategico uno dei pi\u00f9 grandi successi della carriera militare di Napoleone, le forze francesi occuparono Vienna il 14 novembre 1805. Bonaparte, necessitando di una vittoria decisiva, cerc\u00f2 di attirare gli avversari su un terreno da combattimento da lui scelto nei pressi di Austerlitz. La battaglia si concluse con il successo Napoleonico e con l\u2019immediato armistizio tra Francia e Austria a cui segu\u00ec, il 26 dicembre, la Pace di Presuburgo, che poneva l\u2019Austria fuori sia dalla guerra che dalla terza coalizione antifrancese. Il trionfo della Battaglia di Austerlitz permise a Napoleone la creazione della Confederazione del Reno che concluse l\u2019esistenza del Sacro Romano Impero con l\u2019abdicazione di Francesco II nel 1806.\nStrategia napoleonica.\nDa un punto di vista strettamente strategico nel panorama militare napoleonico \u00e8 possibile individuare alcune idee cardine, profondamente innovative rispetto ai suoi tempi.\nA dispetto delle apparenza Napoleone si affida di pi\u00f9 all'istinto pratico: egli non elaborava un sistema, ma fondava tutte le sue azioni sull'imprevedibilit\u00e0 e l'anticonvenzionalit\u00e0.\nNonostante questo suo carattere, si possono elencare i principali stratagemmi che utilizz\u00f2 in battaglia:\nLa manoeuvre sur les derri\u00e9res (manovra alle spalle) consiste in un attacco diretto alle retrovie nemiche attuata utilizzando la copertura fornita dall\u2019ambiente circostante dello scenario geografico nel quale si svolgeva di volta in volta la campagna, come ad esempio, ad Ulma sfrutt\u00f2 i monti del Giura e la Selva Nera.\nMentre il nemico viene tenuto occupato da una parte dell\u2019esercito frontalmente, il grosso dell\u2019esercito si muove tra i ripari naturali all\u2019infuori del campo visivo nemico e dirige contro le spalle dei nemici.\nA movimento avvenuto l\u2019avversario \u00e8 costretti a combattere in inferiorit\u00e0, perch\u00e9 i loro rifornimenti sono tagliati e non hanno via di ritirata e la battaglia ne viene pesantemente condizionata.\nLa posizione centrale: Napoleone con questa strategia inserisce la sua armata tra quelle nemiche, impedendo cos\u00ec il ricongiungimento e permettendo a lui di sconfiggerle in sequenza: mentre un corpo secondario trattiene una parte esercito nemico, Napoleone sconfigge il proprio diretto avversario, e quindi attacca immediatamente l'altra parte prima che l\u2019altro corpo d\u2019armata ceda.\nQuesta combinazione si basa sulle linee di collegamento interne, che sono pi\u00f9 brevi di quelle esterne e quindi permettono spostamenti pi\u00f9 rapidi. \nQuesto espediente venne utilizzato con successo a Montenotte come a Waterloo dove la sua applicazione non fu molto proficua.\n\u201cConcentrazione sul campo di battaglia\u201d ,un insieme di combinazioni operazionali, veniva usato per confondere ed ingannare i nemici, ed anche per permettere movimenti rapidi ed un efficiente rifornimento, Napoleone disperde le sue forze su un fronte molto vasto e le riunisce solo all'ultimo momento, concentrando una forza decisiva in un punto critico dello schieramento nemico.\nIn questo schema ci si espone volontariamente al possibile rischio di una manovra per linee interne, ma \u00e8 anche un modo per ribaltare situazioni sfavorevoli, perch\u00e9 l'effetto sul morale dell'avversario di una forza che gli giunge su un fianco o alle spalle pu\u00f2 essere decisivo. \nQuesto fu possibile mediante quelle manovre logistiche che consent\u00ec all'esercito francese di compiere 800 chilometri senza cadere a pezzi come nella prima parte della campagna di Austerlitz: 200.000 uomini tennero per 5 settimane una media giornaliera di marcia variante tra i 20 e i 25 chilometri."}
{"id": "306855", "revid": "57342", "url": "https://it.wikipedia.org/wiki?curid=306855", "title": "Gurney Halleck", "text": "Gurney Halleck \u00e8 un personaggio del fantascientifico \"ciclo di Dune\" di Frank Herbert.\nEgli appare per la prima volta nel romanzo \"Dune\", quindi nel seguito \"I figli di Dune\".\nIl personaggio \u00e8 stato ripreso da Kevin J. Anderson e da Brian Herbert nel loro ciclo \"Il preludio a Dune\", in cui ne narrano in dettaglio le origini.\nNe \"Il preludio a Dune\".\nGurney Halleck nasce sul pianeta Giedi Primo, feudo dei baroni Harkonnen, da due schiavi nelle cave di pietra di propriet\u00e0 personale della Casa Harkonnen. A vent'anni assiste impotente al rapimento della sorella, Beth, e in seguito - con rabbia e altrettanta incapacit\u00e0 di opporsi - alla sua morte per mano di Glossu Rabban.\nFuggito dal pianeta natale, dopo anni di vagabondaggio si unisce alla causa del conte Dominic Vernius e dei suoi amici contrabbandieri, su Salusa Secundus. Alla morte del nobile decaduto raggiunge clandestinamente il pianeta Caladan, dove mette al servizio del duca Paulus Atreides e del figlio Leto, dopo anni di addestramento alla scuola di Ginaz, di cui diventa uno dei maggiori Maestri d'Armi.\nNel \"Ciclo di Dune\".\nGurney Halleck \u00e8 responsabile dell'istruzione militare e della sicurezza del figlio del duca Leto, Paul Atreides, di cui diviene grande amico e grandissimo confidente.\n\u00c8 molto amico anche di Duncan Idaho e di Thufir Hawat, i principali collaboratori del duca.\nQuando gli Harkonnen e i Sardaukar attaccano il pianeta Dune, Gurney \u00e8 uno dei pochissimi uomini a salvarsi al massacro sanguinoso, unendosi a un gruppo di contrabbandieri di spezia. Due anni dopo, rincontra Paul, che nel frattempo ha assunto l'identit\u00e0 fremen di Muad'Dib, il Messia del mondo delle sabbie, a cui si unisce nuovamente nella lotta contro gli odiati Harkonnen. Quando Paul Atreides diviene imperatore dell'Universo Conosciuto, Gurney Halleck riceve dal sovrano il titolo di duca di Caladan, dando asilo a Lady Jessica, la madre di Paul.\nGurney, oltre che come grande spadaccino, \u00e8 noto per le sue doti canore e musicali, essendo un apprezzato suonatore di \"Baliset\" (uno strumento musicale a nove corde).\nAltri media.\nNel film di David Lynch del 1984, \"Dune\", Gurney \u00e8 interpretato dall'attore britannico Patrick Stewart.\nNella miniserie del 2000, \"Dune il destino dell'universo\", \u00e8 impersonato da P. H. Moriarty. In questa produzione per la televisione al personaggio viene dato maggiore risalto, pi\u00f9 vicino a quello che gli \u00e8 attribuito nel \"ciclo di Dune\" di Frank Herbert."}
{"id": "306857", "revid": "768068", "url": "https://it.wikipedia.org/wiki?curid=306857", "title": "Dinastia 0 dell'Egitto", "text": "Dinastia 0 \u00e8 il nome con cui, convenzionalmente, si identifica un elenco di sovrani egizi attribuibili al periodo Predinastico, che inizia nel XXXII e finisce nel XXXI secolo a.C. e di cui si conosce il nome e spesso niente altro.\nTutti i reperti, tranne quelli inerenti al Horo Scorpione II, provengono dalla necropoli di Umm el-Qa'ab, chiamata \"Peqer\", nei pressi di Abido, fatto che porta a ritenere che si tratti di sovrani collegati da una qualche forma di correlazione familiare.\nTutte le cronologie e datazioni sono puramente indicative in quanto il periodo Naqada, e di conseguenza il protodinastico, \u00e8 ancora in fase di studio e possono essere quindi discordanti le ripartizioni di diversi studiosi quali William M. F.Petrie, Werner Kaiser, Stan Hendrickx ed altri.\nPer maggior precisione, relativamente alle dinastie 0 e 00, il periodo di Naqada III si divide in:\nLa scarsit\u00e0 di fonti archeologiche (in genere i nomi sono conosciuti da frammenti di stoviglie o da piccole placchette di legno o osso) non permette di formulare una sequenza temporale dei nomi sicura e, quindi, quella riportata \u00e8 da considerarsi solo come convenzionale.\nGli ultimi due re, Coccodrillo e Scorpione, furono, presumibilmente, contemporanei di Ka; forse usurpatori o, pi\u00f9 probabilmente, signori locali indipendenti. Secondo G\u00fcnther Dreyer, Coccodrillo fu forse signore di Tarkhan e Scorpione II signore di Ieracompoli.\nAlcuni sovrani della dinastia 0 sono chiamati nel Papiro di Torino, e in altre fonti egizie, Shemsu-Hor e presentano nel loro serekht l'immagine di un falco."}
{"id": "306861", "revid": "1442080", "url": "https://it.wikipedia.org/wiki?curid=306861", "title": "Swedenborgite", "text": "La swedenborgite \u00e8 un minerale."}
{"id": "306862", "revid": "1776051", "url": "https://it.wikipedia.org/wiki?curid=306862", "title": "Diaoyudaoite", "text": "La diaoyudaoite \u00e8 un minerale."}
{"id": "306863", "revid": "1776051", "url": "https://it.wikipedia.org/wiki?curid=306863", "title": "Grossite", "text": "La grossite \u00e8 un minerale raro. Si tratta di un ossido di calcio alluminio con formula CaAl4O7.\nNome.\nChiamata in questo modo in onore del geologo israeliano Shulamit Gross (1923- ) che not\u00f2 il minerale nella Hatrurim Formation.\nAbito cristallino.\nCristallizza nel sistema monoclino.\nOrigine e giacitura.\nDescritta per la prima volta nel 1994 dopo il ritrovamento in alcuni campioni provenienti dalla Hatrurim Formation nel deserto del Negev, Israele.\nSi trova all'interno di rocce calcaree impure metamorfosate della Hatrurim Formation e nelle inclusioni ricche di calcio e alluminio di alcuni tipi di condriti carbonacee (meteoriti).\nI minerali associati nella Hatrurim Formation sono brownmillerite, mayenite and larnite. Nelle meteoriti invece si accompagna con perovskite, melilite, hibonite, spinello e pirosseno ricco di calcio..\nForma in cui si presenta in natura.\nIl suo aspetto varia da un bianco vitreo all'assenza di colore."}
{"id": "306864", "revid": "1442080", "url": "https://it.wikipedia.org/wiki?curid=306864", "title": "Claudetite", "text": "La claudetite \u00e8 un minerale composto da ossido arsenioso."}
{"id": "306871", "revid": "289247", "url": "https://it.wikipedia.org/wiki?curid=306871", "title": "Massacro di Marzabotto", "text": ""}
{"id": "306873", "revid": "587663", "url": "https://it.wikipedia.org/wiki?curid=306873", "title": "Valentinite", "text": "La valentinite \u00e8 un minerale, un ossido di antimonio.\nIl nome deriva da Basilius Valentinus (1394? -), chimico e alchimista tedesco, che scopr\u00ec le propriet\u00e0 dell'antimonio.\nDescritto per la prima volta da Wilhelm Karl von Haidinger (1795 - 1871), geologo e mineralogista austriaco, nel 1845.\nAbito cristallino.\nCristalli prismatici, raramente tabulari. \u00c8 la forma ortorombica della s\u00e9narmontite e dell'arsenolite.\nOrigine e giacitura.\nL'origine \u00e8 secondaria, come prodotto di ossidazione dell'antimonio. Ha paragenesi con stibnite, s\u00e9narmontite e cervantite.\nForma in cui si presenta in natura.\nSi presenta in cristalli spesso striati, aggregati a ventaglio, fibroso-raggiati e granulari e aggregati efflorescenti.\nCaratteri fisico-chimici.\nFragile. Facilmente solubile in HCl, in acido acetico e in HNO3 caldo, volatilizza senza fondere e sublima in tubo chiuso.\nLocalit\u00e0 di ritrovamento.\nA Sensa Mine, in Algeria, gli esemplari migliori, tanto che viene estratta come minerale utile di antimonio; a P\u0159\u00edbram e Pezinok, nella Repubblica Ceca; ad Allemont, in Francia; a Tatasi, in Bolivia; bei cristalli anche nei pressi di Braunsdorf, in Germania.\nIn Italia in piccole quantit\u00e0 si trova nel giacimento di rame e antimonio alle sorgenti del torrente Soana, nel comune di Valprato Soana, in provincia di Torino; pi\u00f9 abbondante alla Cetine di Cotorniano, dove si trova in ciuffetti di aghi lucenti su antimonite. Nella miniera Corti Rosas, a Ballao, e nella miniera Su Suergiu, a Villasalto, due localit\u00e0 del Sarrabus, in Sardegna; nelle geodi di quarzo della miniera di Nieddoris, a Fluminimaggiore, nell'Iglesiente. Infine in cristallini o masserelle fibroso raggiate nell'argilla della miniera Argentiera della Nurra, in provincia di Sassari."}
{"id": "306874", "revid": "1442080", "url": "https://it.wikipedia.org/wiki?curid=306874", "title": "Auroantimonato", "text": "L'auroantimonato \u00e8 un minerale non riconosciuto dall'IMA perch\u00e9 la specie non \u00e8 stata descritta in modo sufficientemente preciso. Il nome deriva dalla sua composizione (oro ed antimonio)."}
{"id": "306876", "revid": "1442080", "url": "https://it.wikipedia.org/wiki?curid=306876", "title": "Arsenolite", "text": "L'arsenolite \u00e8 un minerale composto da ossido arsenioso."}
{"id": "306877", "revid": "3831", "url": "https://it.wikipedia.org/wiki?curid=306877", "title": "Matthias Alban", "text": ""}
{"id": "306879", "revid": "250475", "url": "https://it.wikipedia.org/wiki?curid=306879", "title": "S\u00e9narmontite", "text": "La s\u00e9narmontite \u00e8 un minerale, un ossido di antimonio.\nIl nome deriva da Henri Hureau de S\u00e9narmont (6 settembre 1808 - 30 giugno 1862), geologo e mineralogista francese.\nDescritta per la prima volta da James Dwight Dana (1813\u20131895) mineralogista, zoologo e geologo statunitense, nel 1851.\nAbito cristallino.\nOttaedri lunghi fino a tre centimetri.\nOrigine e giacitura.\nLa genesi \u00e8 secondaria, come prodotto di alterazione dell'antimonio. Ha paragenesi con kermesite, stibnite, valentinite e cervantite.\nForma in cui si presenta in natura.\nIn cristalli e aggregati granulari piuttosto massivi.\nCaratteri fisico-chimici.\n\u00c8 dimorfo con l'arsenolite. Facilmente solubile in HCl; in tubo chiuso fonde e sublima parzialmente. Sul carbone d\u00e0 una patina bianca. Gli ottaedri sono confondibili con quelli della fluorite, ma questi ultimi hanno una pi\u00f9 bassa densit\u00e0 e non sono cos\u00ec solubili in HCl\nLocalit\u00e0 di ritrovamento.\nI cristalli pi\u00f9 grandi sono quelli di Gebel Hamimat, in Algeria; si trova anche a Pernek e a Dubrava, nella Repubblica Ceca; a South Ham, in Canada e a Baia Sprie, in Romania.\nIn Italia, insieme ad antimonite, \u00e8 stata trovata nel golfo di Procchio, a Marciana Marina, sull'isola d'Elba e anche nella miniera Nieddoris, a Fluminimaggiore, in provincia di Cagliari"}
{"id": "306880", "revid": "287204", "url": "https://it.wikipedia.org/wiki?curid=306880", "title": "Bismite", "text": "La bismite \u00e8 un minerale."}
{"id": "306883", "revid": "1776051", "url": "https://it.wikipedia.org/wiki?curid=306883", "title": "Sphaerobismoite", "text": "La sphaerobismoite \u00e8 un minerale."}
{"id": "306884", "revid": "1442080", "url": "https://it.wikipedia.org/wiki?curid=306884", "title": "Sill\u00e9nite", "text": "La sill\u00e9nite \u00e8 un minerale."}
{"id": "306885", "revid": "1776051", "url": "https://it.wikipedia.org/wiki?curid=306885", "title": "Chrombismite", "text": "La chrombismite \u00e8 un minerale."}
{"id": "306886", "revid": "287204", "url": "https://it.wikipedia.org/wiki?curid=306886", "title": "Bixbyite", "text": "La bixbyite \u00e8 un minerale."}
{"id": "306887", "revid": "108737783", "url": "https://it.wikipedia.org/wiki?curid=306887", "title": "Avicennite", "text": "L'avicennite \u00e8 un minerale. Prende il nome in onore del medico, filosofo e scienziato persiano Avicenna."}
{"id": "306891", "revid": "1728", "url": "https://it.wikipedia.org/wiki?curid=306891", "title": "Pasquale De Rossi (politico)", "text": "Nel 1815 si trasfer\u00ec a Roma per studiare \"gius pubblico e criminale\" all'Universit\u00e0 degli studi di Roma \"La Sapienza\". Nel 1833 divenne professore di diritto romano nella medesima universit\u00e0 oltre ad esercitare la professione di avvocato nella Capitale.\nNel 1847 fu nominato consultore di stato per la provincia di Frosinone nella Consulta di Stato voluta da papa Pio IX. Dopo la pubblicazione dello Statuto per lo Stato Pontificio, divenne ministro di grazia e giustizia nel primo ministero laico presieduto da Terenzio Mamiani della Rovere nel 1848.\nNel maggio dello stesso anno Pasquale de' Rossi fu eletto deputato al Consiglio dei deputati nella parte dei \"moderati\" ed entr\u00f2 nell'esecutivo guidato da Odoardo Fabbri (4 maggio - 3 agosto 1848). Come ministro di Grazia e giustizia dovette, a norma dello Statuto, presiedere anche il Consiglio di Stato. Fu confermato nella carica nel successivo governo Soglia Ceroni-Fabbri (6 agosto - 15 settembre 1848). Tutti gli incarichi esecutivi che gli furono affidati vennero svolti con moderazione ma con una concezione liberale dello stato e con un profondo rispetto per l'autorit\u00e0 ecclesiastica. Dopo la fine della breve vita dell'esecutivo, Pasquale de' Rossi rimase semplice deputato continuando comunque la sua opera di riforma dell'ordinamento giudiziario dello Stato.\nQuando nel 1849, dopo la fuga di Pio IX a Gaeta, furono indette le elezioni per l'Assemblea Costituente per gli Stati Romani, Pasquale de' Rossi fu eletto con quasi ottomila voti nel collegio elettorale di Roma. Tuttavia si dimise dopo che l'Assemblea deliber\u00f2 la decadenza del potere temporale dei papi.\nSicuramente per\u00f2 il ruolo per cui egli fu pi\u00f9 noto fu come organizzatore e comandante \"ad honorem\" (data l'et\u00e0) del Battaglione Universitario Romano, una formazione militare formata da studenti volontari dell'Universit\u00e0 La Sapienza che si distinse nel biennio 1848-1849 nella difesa delle istituzioni democratiche, tra le quali soprattutto la Repubblica Romana, e che diede prova di estremo coraggio durante le battaglie. Sconfitta la Repubblica dalle truppe francesi e tornato Pio IX, egli fu privato dell'insegnamento, sebbene si fosse mostrato sempre contrario a rivoluzioni anticlericali. Mor\u00ec il 18 dicembre 1863."}
{"id": "306892", "revid": "1776051", "url": "https://it.wikipedia.org/wiki?curid=306892", "title": "Eskolaite", "text": "L'eskolaite \u00e8 un minerale appartenente al gruppo dell'ematite e costituito da triossido di dicromo.\nNome.\nPrende il nome dal geologo finlandese Pentti Eskola.\nOrigine e giacitura.\n\u00c8 un minerale raro. Si trova in skarn di tremoliti ricche di cromo, metaquarziti, vene di clorite, nonch\u00e9 come minerale raro nelle condriti."}
{"id": "306893", "revid": "767487", "url": "https://it.wikipedia.org/wiki?curid=306893", "title": "Karelianite", "text": "La karelianite \u00e8 un minerale appartenente al gruppo dell'ematite."}
{"id": "306894", "revid": "1543377", "url": "https://it.wikipedia.org/wiki?curid=306894", "title": "Akimotoite", "text": "L'akimotoite \u00e8 un minerale, membro del gruppo dell'ilmenite, \u00e8 dimorfo con l'enstatite e la clinoenstatite\nEtimologia.\nIl nome del minerale \u00e8 in onore di Syun-iti Akimoto (1925- ), geologo giapponese, specialista nello studio dei minerali alle alte pressioni"}
{"id": "306898", "revid": "1442080", "url": "https://it.wikipedia.org/wiki?curid=306898", "title": "Geikielite", "text": "La geikielite \u00e8 un minerale appartenente al gruppo dell'ilmenite."}
{"id": "306900", "revid": "5296", "url": "https://it.wikipedia.org/wiki?curid=306900", "title": "Polio", "text": ""}
{"id": "306902", "revid": "104458", "url": "https://it.wikipedia.org/wiki?curid=306902", "title": "Muri bei Bern", "text": "Muri bei Bern (toponimo tedesco; ) \u00e8 un comune svizzero di 13\u00a0058 abitanti del Canton Berna, nella regione di Berna-Altipiano svizzero (circondario di Berna-Altipiano svizzero); ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nIl comune \u00e8 sede della societ\u00e0 ferroviaria Cisalpino.\nInfrastrutture e trasporti.\nMuri bei Bern \u00e8 servita dall'omonima stazione sulle ferrovie Berna-Lucerna e Berna-Worb e da quella di G\u00fcmligen sulla ferrovia Berna-Thun.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Muri bei Bern hanno sede l'Associazione Svizzera di Football e la Federazione sciistica della Svizzera (Swiss-Ski)."}
{"id": "306905", "revid": "1442080", "url": "https://it.wikipedia.org/wiki?curid=306905", "title": "Pirofanite", "text": "La pirofanite \u00e8 un minerale appartenente al gruppo dell'ilmenite."}
{"id": "306907", "revid": "287204", "url": "https://it.wikipedia.org/wiki?curid=306907", "title": "Ecandrewsite", "text": "Lecandrewsite \u00e8 un minerale appartenente al gruppo dell'ilmenite."}
{"id": "306908", "revid": "1543377", "url": "https://it.wikipedia.org/wiki?curid=306908", "title": "Melanostibite", "text": "La melanostibite \u00e8 un minerale appartenente al gruppo dell'ilmenite."}
{"id": "306910", "revid": "23", "url": "https://it.wikipedia.org/wiki?curid=306910", "title": "Brizziite-VII", "text": ""}
{"id": "306911", "revid": "1272592", "url": "https://it.wikipedia.org/wiki?curid=306911", "title": "Gaetano Thiene", "text": "Biografia.\nDi origine nobiliare, nacque a Vicenza nel 1480 dal conte Gasparo e da Maria da Porto; gli fu dato il nome di Gaetano in onore di un suo zio, famoso canonico e professore all'Universit\u00e0 di Padova, nativo di Gaeta. Perse in giovanissima et\u00e0 il padre, morto nel 1492, e la sua educazione venne curata dalla madre.\nStudi\u00f2 diritto all'Universit\u00e0 di Padova e il 17 luglio 1504 consegu\u00ec la laurea \"in utroque iure\". Pur essendo avvocato, Gaetano non esercit\u00f2 mai tale professione, preferendo indirizzarsi verso lo stato di religioso. Entr\u00f2 infatti subito nello stato clericale ricevendo la tonsura da Pietro Dandolo, vescovo di Vicenza; il suo desiderio di divenire sacerdote era, per\u00f2, contrario a quello di sua madre che, avendo gi\u00e0 perduto due figli maschi, aveva riposto in lui le speranze di veder proseguire nel tempo la famiglia.\nNel 1505, animato da grande spirito religioso, Gaetano si fece promotore dell'edificazione della chiesa di Santa Maria Maddalena a Rampazzo nella tenuta di famiglia, tuttora esistente.\nNel 1507 si stabil\u00ec a Roma, dove prese dimora assieme al futuro cardinale Giovanni Battista Pallavicini, vescovo di Cavaillon, presso la chiesa di San Simeone ai Coronari. Gli furono concessi poi i benefici ecclesiastici delle chiese di Santa Maria di Malo e Santa Maria di Bressanvido. Presso la Curia Romana ricopr\u00ec gli incarichi di scrittore delle lettere pontificie e protonotario apostolico ed ebbe un ruolo notevole nel riportare la pace tra la Santa Sede e la Repubblica di Venezia, dopo la guerra della Lega di Cambrai; si guadagn\u00f2 la stima di papa Giulio II, che in un breve si rivolse a Gaetano come a un \"figlio diletto\" e \"nostro famigliare\".\nA Roma, Gaetano si iscrisse all'Oratorio del Divino Amore e partecip\u00f2 attivamente alle riunioni che si tenevano nella chiesa di Santa Dorotea presso l'Ospedale di San Giacomo degli Incurabili. Ottenuta una particolare dispensa da papa Leone X, tra il 27 e il 29 settembre 1516 ricevette gli ordini minori e il diaconato; mentre il 30 settembre successivo, in occasione della festa di san Girolamo (patrono del suo casato), venne ordinato sacerdote da Francesco Bertoli, vescovo di Milopotamo, nella cappella privata del presule. Gaetano celebr\u00f2 la sua prima messa solo nell'Epifania del 1517.\nFece ritorno nella sua nativa Vicenza nel 1519; entr\u00f2 nella compagnia dei Santi Clemente e Girolamo e ristruttur\u00f2 l'ospedale della Misericordia; trasferitosi a Verona, si aggreg\u00f2 alla compagnia del Santissimo Corpo di Cristo e, poi a Venezia, fond\u00f2 un nuovo ospedale degli incurabili.\nTorn\u00f2 a Roma nel 1527; assieme a Gian Pietro Carafa (futuro papa Paolo IV), Bonifacio de' Colli e Paolo Consiglieri, suoi compagni all'Oratorio del Divino Amore, decise di formare una nuova fraternit\u00e0 di sacerdoti con il fine di riformare il clero e di restaurare e applicare una regola primitiva di vita apostolica; papa Clemente VII, con il breve \"Exponi nobis\" (24 giugno 1524) permise loro di prendere i voti e condurre vita fraterna in comunit\u00e0 e il 14 settembre successivo, nella basilica di San Pietro, Gaetano e i suoi compagni fecero la loro professione nelle mani del vescovo di Caserta Giovan Battista Boncianni, delegato papale.\nPur non essendo questo il loro proposito, Gaetano e i compagni andarono a costituire un nuovo ordine religioso, il primo degli ordini di chierici regolari sorti durante il periodo della Controriforma; essendo Gian Pietro Carafa vescovo di Chieti (in latino \"Theate\"), i membri dell'ordine vennero detti teatini.\nGaetano e i suoi ormai dodici compagni subirono la prigionia durante il sacco di Roma del 1527 nella Torre dell'Orologio in Vaticano da dove riuscirono provvidenzialmente a fuggire per Venezia, stabilendosi presso la chiesa di San Nicola dei Tolentini; il 14 settembre 1527 Gaetano venne eletto preposito generale dell'ordine.\nNel 1533, insieme a Giovanni Marinoni, si rec\u00f2 a Napoli per fondarvi una casa dell'ordine; il vicer\u00e9 Pedro de Toledo, nel 1538, concesse loro la basilica di San Paolo Maggiore. A Napoli Gaetano cur\u00f2 la formazione dei sacerdoti impegnati nel locale ospedale degl'Incurabili; fu correttore della compagnia dei Bianchi; diresse il monastero delle domenicane della Sapienza (fondato da Maria Carafa, sorella di Gian Pietro); guid\u00f2 Maria Lorenza Longo nella fondazione delle monache Cappuccine; contrast\u00f2 la diffusione delle dottrine eterodosse introdotte in citt\u00e0 da Bernardino Ochino, Pier Martire Vermigli e Juan de Vald\u00e9s.\nTra il 1540 e il 1543 fu preposito della comunit\u00e0 teatina di Venezia, poi torn\u00f2 a Napoli, dove si spense nel 1547.\nCulto.\nLe procedure canoniche per la beatificazione di Gaetano Thiene vennero avviate agli inizi del XVII secolo e si conclusero ad opera di papa Urbano VIII, che lo elev\u00f2 all'onore degli altari l'8 ottobre 1629.\nVenne proclamato santo, con decreto del 12 novembre 1670, da papa Clemente X il 12 aprile 1671. Nella stessa cerimonia vennero proclamati santi anche Rosa da Lima, Luigi Bertrando, Francesco Borgia e Filippo Benizi.\nLa sua memoria liturgica \u00e8 fissata al 7 agosto e nel 1673 la sua festa venne estesa alla Chiesa universale.\n\u00c8 invocato come il \"Santo della Provvidenza\". In occasione del IV centenario della sua nascita papa Pio XII sintetizz\u00f2 la sua spiritualit\u00e0 definendolo \u00ab...acceso apostolo del divino Amore e campione insigne dell'umana carit\u00e0\u00bb.\n\u00c8 patrono e titolare delle congregazioni delle Povere Figlie di San Gaetano, delle Suore della Provvidenza di San Gaetano Thiene e della Pia Societ\u00e0 di San Gaetano.\nIconografia.\nNon si sono conservati ritratti contemporanei che abbiano tramandato in modo almeno approssimativo la sua fisionomia; ci \u00e8 rimasta una sommaria descrizione fatta da Erasmo Danese che di lui dice \u00abstatura mediocre ... viso tondo, bell'occhi, bocca piena di soavit\u00e0\u00bb.\nIl santo \u00e8 solitamente raffigurato con il bambino Ges\u00f9 tra le braccia o nell'atto di riceverlo dalle mani della Madonna. Gli artisti si sono solitamente ispirati ad un episodio narrato da Gaetano in una lettera indirizzata a Laura Mignani, religiosa agostiniana del monastero di Santa Croce a Brescia: in essa Gaetano racconta che durante il periodo natalizio del 1517, presso l'altare del Presepe nella basilica romana di Santa Maria Maggiore, venne rapito in estasi ed assistette al miracoloso parto della Vergine."}
{"id": "306915", "revid": "109401374", "url": "https://it.wikipedia.org/wiki?curid=306915", "title": "Brizziite", "text": "La brizziite \u00e8 un minerale appartenente al gruppo dell'ilmenite. Il nome deriva dal collezionista Giancarlo Brizzi che lo scopr\u00ec.\nAbito cristallino.\nLa brizziite si presenta in cristalli esagonali appiattiti secondo la direzione {001} oppure in aggregati ed incrostazioni.\nOrigine e giacitura.\nLa brizziite si forma in seguito ad una profonda alterazione della stibnite."}
{"id": "306916", "revid": "1543377", "url": "https://it.wikipedia.org/wiki?curid=306916", "title": "Maghemite", "text": "La maghemite (Fe2O3, \u03b3-Fe2O3) \u00e8 un minerale, membro della famiglia degli ossidi di ferro. Ha la stessa struttura di spinello della magnetite ed \u00e8 anche ferromagnetica. La \"maghemite\" pu\u00f2 essere considerata una magnetite con carenza di Fe(II) con la formula formula_1 dove formula_2 rappresenta una vacanza, A indica un posizionamento tetraedrico e B uno ottaedrico.\nIl nome del minerale deriva dalla composizione della prima sillaba di magnetite ed (h)ematite, in riferimento alla composizione e alle propriet\u00e0 magnetiche.\nMorfologia.\nLa maghemite fu identificata per la prima volta in Sudafrica nel 1927. Si trova comunemente come rivestimento di cristalli di magnetite oppure come infiltrazione in essi. Raramente si presenta in forma di piccoli cristalli ottaedrici oppure di escrescenze aciculari.\nOrigine e giacitura.\nLa maghemite si forma per degradazione meteorica oppure di ossidazione a bassa temperatura di spinelli contenenti Fe(II), come la magnetite o la titanomagnetite. Pu\u00f2 essere formata anche tramite la disidratazione e trasformazione di alcuni minerali ossidi-idrossidi, come la lepidocrocite e la ferridrite. Si presenta come un pigmento diffuso di colore marrone o giallastro in sedimenti. \u00c8 associata con magnetite, ilmenite, anatasio, pirite, marcasite, lepidocrocite and goethite.\n\u00c8 stata segnalata anche in alcuni depositi di riempimento di grotte del Carso, con l'aspetto di piccoli granuli sabbiosi, talora associati a quarzo, magnetite ed ematite (Cancian Graziano, 2000 - Maghemite in the Trieste and Gorizia Karst. Preliminary Report. Ipogea, v. 3, pp. 33-37, Trieste 2001)\nStruttura elettronica.\nLa maghemite \u00e8 un semiconduttore con una gap di banda di circa 2 eV, anche se il preciso valore della gap dipende dallo spin elettronico."}
{"id": "306917", "revid": "767487", "url": "https://it.wikipedia.org/wiki?curid=306917", "title": "Magnesioh\u00f6gbomite-2N2S", "text": "La magnesioh\u00f6gbomite-2\"N\"2\"S\" \u00e8 un minerale appartenente al gruppo dell'h\u00f6gbomite. \u00c8 stata descritta nel 1916 da Axel Gavelin in seguito ad un ritrovamento avvenuto nella zona di Ruoutevare nella provincia della Lapponia svedese, il nome originario del minerale (h\u00f6gbomite) \u00e8 stato attribuito in onore del sessantesimo compleanno del professore di mineralogia e geologia Arvid Gustaf H\u00f6gbom.\nOrigine e giacitura.\nLa magnesioh\u00f6gbomite-2\"N\"2\"S\" \u00e8 un costituente di rocce di minerali di ferro, associata con ilmenite, magnetite, pleonaste e corindone.\nSinonimi.\nLa magnesioh\u00f6gbomite-2\"N\"2\"S\" al momento della descrizione nel 1916 fu denominata h\u00f6gbomite in occasione del sessantesimo compleanno del professore di mineralogia e geologia dell'Universit\u00e0 di Uppsala Arvid Gustaf H\u00f6gbom.\nNel 1963 McKie, conducendo studi pi\u00f9 approfonditi sulla struttura cristallografica di vari campioni di questo minerale, individu\u00f2 numerosi politipi pertanto il minerale in questione venne ridenominato h\u00f6gbomite-4\"H\".\nNel 1967, Peacor individu\u00f2 nella nigerite e nell'h\u00f6gbomite una struttura basata su un impacchettamento pi\u00f9 compatto di atomi di ossigeno e quindi propose una nomenclatura basata sui multipli della distanza fra gli strati di atomi di ossigeno e quindi il campione originario cambi\u00f2 nuovamente nome diventando h\u00f6gbomite-8\"H\".\nNel 2003 \u00e8 stata effettuata una sistematizzazione dei gruppi dell'h\u00f6gbomite e della nigerite che ha portato ad una nuova ridenominazione dove il prefisso \"magnesio\" indica che nel minerale il modulo spinello \u00e8 dominato dalla componente MgAl2O4 ed \"N\" ed \"S\" indicano la sequenza dei moduli spinello e nolanite."}
{"id": "306918", "revid": "1442080", "url": "https://it.wikipedia.org/wiki?curid=306918", "title": "Magnesioh\u00f6gbomite-2N3S", "text": "La magnesioh\u00f6gbomite-2N3S \u00e8 un minerale appartenente al gruppo dell'h\u00f6gbomite."}
{"id": "306919", "revid": "1442080", "url": "https://it.wikipedia.org/wiki?curid=306919", "title": "Magnesioh\u00f6gbomite-6N6S", "text": "La magnesioh\u00f6gbomite-6N6S \u00e8 un minerale appartenente al gruppo dell'h\u00f6gbomite."}
{"id": "306920", "revid": "1543377", "url": "https://it.wikipedia.org/wiki?curid=306920", "title": "Zincoh\u00f6gbomite-2N2S", "text": "La zincoh\u00f6gbomite-2N2S \u00e8 un minerale appartenente al gruppo dell'h\u00f6gbomite.\nEtimologia.\nIl nome deriva dalla composizione chimica: \u00e8 una h\u00f6gbomite con contenuto prevalente di zinco."}
{"id": "306921", "revid": "1442080", "url": "https://it.wikipedia.org/wiki?curid=306921", "title": "Ferroh\u00f6gbomite-2N2S", "text": "La ferroh\u00f6gbomite-2N2S \u00e8 un minerale appartenente al gruppo dell'h\u00f6gbomite.\nEtimologia.\nIl nome deriva dalla composizione chimica: \u00e8 una h\u00f6gbomite ricca di ferro."}
{"id": "306922", "revid": "1363832", "url": "https://it.wikipedia.org/wiki?curid=306922", "title": "Bella 'mbriana", "text": "La bella 'mbriana, nella credenza popolare napoletana, \u00e8 lo spirito benefico della casa. Deve il proprio nome alla meridiana, simbolo del sole e del calore domestico, e convive col munaciello, spirito bizzarro, a volte positivo, altre volte dispettoso.\nDescrizione.\nDi aspetto piacente, la 'mbriana regna, controlla e consiglia gli abitanti. Nel corso dei secoli, e ancora oggi, \u00e8 l'antagonista del munaciello. Viene invocata in tutte le situazioni difficili che compromettono la serenit\u00e0 familiare. In genere si tratta di uno spirito buono, ma mai offendere la \"bella 'mbriana\" perch\u00e9 pu\u00f2 addirittura provocare la morte di uno dei familiari. In passato, si metteva a tavola un posto in pi\u00f9 per lei.\nAlla \"bella 'mbriana\" piace l'ordine e la pulizia e per questo una casa trascurata la rende irascibile. Quando si decideva un trasloco, si cercava di parlarne fuori casa, in modo da non farle sapere nulla, per non attirarsi le sue ire. La \"bella mbriana\", insieme al munaciello e alla janara, era l'argomento principe di racconti, nelle serate d'inverno quando si riunivano le donne davanti al braciere (\"'a vrasera\") a discutere.\nSecondo la tradizione popolare si manifesta in forma di geco o si fa vedere tra le tende mosse dal vento in una giornata di sole (se \u00e8 corretta la derivazione del nome dal latino \"Meridiana\", il nome stesso allude ad uno spirito diurno, che si intravede alla controra, ossia nel primo pomeriggio). Se si ristruttura l'appartamento si pu\u00f2 offendere e si pu\u00f2 essere colpiti per ripicca dalla morte di un caro. Un proverbio, al proposito, recita: \"Casa accunciata morte apparicchiata\".\nLa bella 'mbriana nelle arti.\nLa bella 'mbriana, quale elemento tipico della cultura napoletana, \u00e8 citata in ambito letterario e musicale. Tra le citazioni letterarie si annoverano quelle di Giambattista Basile, letterato napoletano dell'epoca barocca, di Giuseppe Pitr\u00e8, nella sua opera \"Curiosit\u00e0 popolari tradizionali\" del 1890, e di Carlo Tito Dalbono, Giovanni Emanuele Bidera, Gaetano Amalfi e Matilde Serao.\nInoltre, il cantautore Pino Daniele le ha dedicato un album, \"Bella 'mbriana\", e una canzone."}
{"id": "306923", "revid": "1442080", "url": "https://it.wikipedia.org/wiki?curid=306923", "title": "Freudenbergite", "text": "La freudenbergite \u00e8 un minerale."}
{"id": "306924", "revid": "1776051", "url": "https://it.wikipedia.org/wiki?curid=306924", "title": "Kamiokite", "text": "La kamiokite \u00e8 un minerale."}
{"id": "306925", "revid": "1442080", "url": "https://it.wikipedia.org/wiki?curid=306925", "title": "Nolanite", "text": "La nolanite \u00e8 un minerale."}
{"id": "306926", "revid": "1442080", "url": "https://it.wikipedia.org/wiki?curid=306926", "title": "Rinmanite", "text": "La rinmanite \u00e8 un minerale."}
{"id": "306929", "revid": "1442080", "url": "https://it.wikipedia.org/wiki?curid=306929", "title": "Magnesionigerite-6N6S", "text": "La magnesionigerite-6N6S \u00e8 un minerale appartenente al gruppo della nigerite."}
{"id": "306930", "revid": "1442080", "url": "https://it.wikipedia.org/wiki?curid=306930", "title": "Magnesionigerite-2N1S", "text": "La magnesionigerite-2N1S \u00e8 un minerale appartenente al gruppo della nigerite."}
{"id": "306932", "revid": "1442080", "url": "https://it.wikipedia.org/wiki?curid=306932", "title": "Ferronigerite-2N1S", "text": "La ferronigerite-2N1S \u00e8 un minerale appartenente al gruppo della nigerite."}
{"id": "306933", "revid": "591237", "url": "https://it.wikipedia.org/wiki?curid=306933", "title": "Campo di lavoro di Malchow", "text": "Malchow \u00e8 stato un campo di lavoro (\"Arbeitslager\"), concentramento e transito nazionalsocialista dipendente dal complesso concentrazionario femminile di Ravensbr\u00fcck.\nStoria.\nMalchow, situato nell'omonima citt\u00e0 in Meclemburgo, nella Germania settentrionale, venne reso operativo nell'inverno del 1943 e fu liberato dall'Armata Rossa insieme al resto di Ravensbr\u00fcck il 2 maggio 1945."}
{"id": "306934", "revid": "1442080", "url": "https://it.wikipedia.org/wiki?curid=306934", "title": "Ferronigerite-6N6S", "text": "La ferronigerite-6N6S \u00e8 un minerale appartenente al gruppo della nigerite."}
{"id": "306935", "revid": "1442080", "url": "https://it.wikipedia.org/wiki?curid=306935", "title": "Mengxianminite", "text": "La mengxianminite \u00e8 un minerale non considerato valido dall'IMA perch\u00e9 la sua descrizione \u00e8 stata pubblicata prima dell'approvazione."}
{"id": "306936", "revid": "1776051", "url": "https://it.wikipedia.org/wiki?curid=306936", "title": "Yimengite", "text": "La yimengite \u00e8 un minerale."}
{"id": "306937", "revid": "1442080", "url": "https://it.wikipedia.org/wiki?curid=306937", "title": "Hawthorneite", "text": "La hawthorneite \u00e8 un minerale."}
{"id": "306940", "revid": "1543377", "url": "https://it.wikipedia.org/wiki?curid=306940", "title": "Haggertyite", "text": "La haggertyite \u00e8 un minerale, appartiene al gruppo della plumboferrite ed \u00e8 isostrutturale con la hawthorneite e la yimengite.\nEtimologia.\nIl nome \u00e8 in onore del mineralogista statunitense Stephen Haggerty (1938- ), dell'Universit\u00e0 del Massachusetts"}
{"id": "306941", "revid": "1442080", "url": "https://it.wikipedia.org/wiki?curid=306941", "title": "Batiferrite", "text": "La batiferrite \u00e8 un minerale appartenente al gruppo della plumboferrite.\nEtimologia.\nIl nome deriva dalla composizione chimica: \u00e8 composto prevalentemente da ba e ti ed ha relazioni strutturali con la ferrite."}
{"id": "306943", "revid": "109533581", "url": "https://it.wikipedia.org/wiki?curid=306943", "title": "Hibonite", "text": "La hibonite \u00e8 un minerale. Nel 2018 \u00e8 stato dato l'annuncio della scoperta da parte di Levke K\u00f6\u00f6p di cristalli di Hibonite risalenti ad oltre 4,5 miliardi di anni nella meteorite di Murchison."}
{"id": "306944", "revid": "729019", "url": "https://it.wikipedia.org/wiki?curid=306944", "title": "Ne\u017eilovite", "text": "La ne\u017eilovite \u00e8 un minerale facente parte del gruppo della magnetoplumbite. Il cui nome deriva dalla localit\u00e0 di ritrovamento, Ne\u017eilovo in Macedonia.\nOrigine e giacitura.\nLa nezilovite si trova nel marmo rosa dolomitico in una formazione precambriana metamorfica.\nForma in cui si presenta in natura.\nLa nezilovite si presenta sotto forma di cristalli tabulari."}
{"id": "306950", "revid": "712828", "url": "https://it.wikipedia.org/wiki?curid=306950", "title": "Covo Nero", "text": ""}
{"id": "306951", "revid": "104458", "url": "https://it.wikipedia.org/wiki?curid=306951", "title": "Allmendingen (Svizzera)", "text": "Allmendingen (toponimo tedesco; ) \u00e8 un comune svizzero di 589 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nGeografia fisica.\nPrevalentemente Collinare con sprazi di Pianura.\nStoria.\nIl comune di Allmendingen \u00e8 stato istituito 1993 per scorporo da quello di Rubigen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "306954", "revid": "339392", "url": "https://it.wikipedia.org/wiki?curid=306954", "title": "Picaroon Boodle", "text": ""}
{"id": "306956", "revid": "785863", "url": "https://it.wikipedia.org/wiki?curid=306956", "title": "Sariss", "text": ""}
{"id": "306957", "revid": "785863", "url": "https://it.wikipedia.org/wiki?curid=306957", "title": "Yun (Guerre stellari)", "text": ""}
{"id": "306959", "revid": "785863", "url": "https://it.wikipedia.org/wiki?curid=306959", "title": "Maw (personaggio)", "text": ""}
{"id": "306963", "revid": "344646", "url": "https://it.wikipedia.org/wiki?curid=306963", "title": "Meditazione Trascendentale", "text": ""}
{"id": "306973", "revid": "13415", "url": "https://it.wikipedia.org/wiki?curid=306973", "title": "Paleoambienti", "text": ""}
{"id": "306975", "revid": "104458", "url": "https://it.wikipedia.org/wiki?curid=306975", "title": "Ostermundigen", "text": "Ostermundigen (toponimo tedesco) \u00e8 un comune svizzero di 17\u00a0546 abitanti del Canton Berna, nella regione di Berna-Altipiano svizzero (circondario di Berna-Altipiano svizzero, del quale \u00e8 il capoluogo); ha lo status di citt\u00e0.\nStoria.\nTra il 1834 e il 1983 Ostermundigen fu aggregato al comune di Bolligen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nOstermundigen \u00e8 servita dall'omonima stazione sulle ferrovie Berna-Thun e Berna-Soletta.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "306980", "revid": "104458", "url": "https://it.wikipedia.org/wiki?curid=306980", "title": "Stettlen", "text": "Stettlen (toponimo tedesco) \u00e8 un comune svizzero di 3\u00a0105 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nStettlen \u00e8 servito dall'omonima stazione e da quella di Deisswil sulla ferrovia Berna-Worb (rete celere di Berna).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "306982", "revid": "1534511", "url": "https://it.wikipedia.org/wiki?curid=306982", "title": "George Stobbart", "text": "George Stobbart \u00e8 il protagonista della serie Broken Sword di Revolution Software. Stobbart attualmente vive in California. \u00c8 un avvocato a cui piace viaggiare e affascinato dalla storia (\u00e8 anche capace di leggere il latino) e, soprattutto dai misteri. La sua voce nella versione originale \u00e8 dell'attore Rolf Saxon, mentre nella versione italiana la voce \u00e8 di Claudio Beccari.\nCaratteristiche.\nIndubbiamente ha un grande spirito di iniziativa, forza d'animo e tenacia, considerando che inizia sempre le sue avventure rischiando la vita, ed il corso del gioco consiste sempre in una questione personale che lentamente diviene una ricerca che riguarda la salvezza del mondo.\nNel appare pi\u00f9 giovane di quanto non fosse precedentemente, tuttavia mantiene i suoi caratteristici capelli biondi, tagliati corti dietro la testa, ma lasciati lunghi in fronte e pettinati ai lati.\nSebbene George qualche volta mantenga la seriet\u00e0 tipica di chi salva continuamente il mondo pi\u00f9 spesso tende ad essere piuttosto sarcastico e precisare l'ovvio, in generale a sdrammatizzare, inoltre non tralascia di mostrare un'incredibile faccia tosta nel porre domande ed inventarsi qualifiche.\nSi apprende poco della sua famiglia nei giochi, se non che il padre \u00e8 morto tra il primo ed il secondo gioco, circostanza che lo ha tenuto via da Parigi nel suddetto intervallo temporale. Sembra che George abbia una trentina d'anni (almeno ne \"Il Sonno del Drago\") sia per il suo aspetto sia perch\u00e9 sembra essere nato negli anni sessanta-settanta, dato che suo padre era chiaramente un hippie.\nLegami.\nIl rapporto di George con la foto-giornalista freelance francese Nicole Collard (divenuta progressivamente co-protagonista), \u00e8 abbastanza complesso: ella \u00e8 affascinata dal suo senso dell'umorismo (quando non esagera) e dal suo coraggio (quando esagera), il che ha portato al fidanzamento durante il primo gioco, che per\u00f2 \u00e8 stato interrotto nell'intervallo tra i primi due episodi (causa assenza di George andato ad assistere il padre), ed \u00e8 ripreso durante il secondo per terminare definitivamente tra il secondo ed il terzo titolo della serie (nell'introduzione del terzo capitolo della serie George dice: \"c'era una ragazza francese, ma non ha funzionato\"). I due personaggi mantengono comunque una notevole intesa e la loro coppia \u00e8 una delle pi\u00f9 affiatate dei videogiochi.\nNel quarto capitolo del gioco il legame viene affievolito dalla nuova comparsa di Anna Maria di cui George si innamora a un livello che sembra superiore a quello di Nico tanto da scatenare la gelosia della stessa.\nLegame che non si potr\u00e0 protrarre nel futuro a causa del decesso di Anna Maria alla fine del quarto capitolo.\nGeorge fa anche diverse altre conoscenze particolari nei vari paesi in cui viaggia. Tra i pi\u00f9 bizzarri vi sono sicuramente gli Henderson (Pearl e Duane) eternamente turisti in giro per il mondo (anche se Duane, forse, \u00e8 un agente della CIA) ed il gendarme, forte bevitore, che George incontra sempre in un Cafe a Mountfacon.\nGeorge ha anche un avversario: Andr\u00e9 Lobineau, uno studioso di Storia che Nicole conosce sin dai tempi del college e che si considera un rivale per d'amore bench\u00e9 i sentimenti di lei diventino sempre pi\u00f9 chiari nel corso delle avventure.\nI veri nemici di George variano in base al gioco, ma comprendono sempre affiliati della setta dei Neo-Templari, una setta nata con lo scopo di giungere a controllare il mondo. Difatti, bench\u00e9 l'organizzazione sia stata distrutta al termine del primo capitolo, George incontra lo scagnozzo Flap (nel terzo episodio), un ex-membro premio Nobel dell'Europa dell'est (terzo episodio) ed il redivivo (ex-) Gran Maestro al termine del terzo capitolo."}
{"id": "306991", "revid": "7336", "url": "https://it.wikipedia.org/wiki?curid=306991", "title": "Meditazione recettiva", "text": ""}
{"id": "306998", "revid": "1543377", "url": "https://it.wikipedia.org/wiki?curid=306998", "title": "Encephalartos transvenosus", "text": "Encephalartos transvenosus \u00e8 una cicade della famiglia delle Zamiaceae, endemica del Sudafrica.\nDescrizione.\nIl tronco, arborescente, eretto, raramente ramificato, misura in media 5\u20138\u00a0m, ma esistono esemplari di 13 m di altezza.\nLe foglie sono lunghe 1.5-2.5 m, pennate, con un picciolo lungo 20\u201340\u00a0cm ed un rachide giallastro sul quale si inseriscono numerose foglioline, ciascuna lunga 16\u201325\u00a0cm e ampia 3\u20134\u00a0cm, dotate di una punta spinosa e di 2-3 piccoli denti marginali.\nI coni maschili, da 1 a 4, peduncolati, sessili, sono di forma cilindrica, lunghi 30\u201360\u00a0cm e di diametro 13\u201315\u00a0cm mentre quelli femminili sono ovoidali, lunghi 50\u201380\u00a0cm e larghi 20\u201330\u00a0cm.\nI semi, sono ovoidali, lunghi 26\u201333\u00a0mm, ricoperti da un tegumento di colore dall'arancio al rosso.\nDistribuzione e habitat.\n\"Encephalartos transvenosus\" \u00e8 endemico della provincia del Limpopo in Sudafrica.\nPredilige terreni ben drenati ed in posizione soleggiata.\n\u00c8 noto tra le popolazioni \"Balobedu\" del Sudafrica come \"palma di Modjadji\". La Riserva naturale di Modjadji ospita una delle pi\u00f9 spettacolari foreste di cicadi del mondo, con esemplari alti sino a 13 m e un fitto sottobosco formato dagli esemplari pi\u00f9 giovani. La collina \u00e8 sotto la protezione dalla Regina della pioggia, una figura matriarcale sacra della trib\u00f9 \"Balobedu\"."}
{"id": "307002", "revid": "104458", "url": "https://it.wikipedia.org/wiki?curid=307002", "title": "Vechigen", "text": "Vechigen (toponimo tedesco) \u00e8 un comune svizzero di 5\u00a0242 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nIl comune di Vechigen fu istituito nel 1834; nel 1881 la localit\u00e0 di Wiler, fino ad allora frazione di Worb, fu assegnata a Vechigen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nVechigen \u00e8 servito dalla stazione di Boll-Utzigen sulla ferrovia Berna-Worb.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "307003", "revid": "767487", "url": "https://it.wikipedia.org/wiki?curid=307003", "title": "Garretto", "text": " \nIl garretto \u00e8 la parte dell'arto posteriore dei quadrupedi che corrisponde all'articolazione fra tibia e tarso.\nNegli esseri umani, \u00e8 la parte posteriore della caviglia o la parte della gamba tra il calcagno e il polpaccio."}
{"id": "307006", "revid": "466539", "url": "https://it.wikipedia.org/wiki?curid=307006", "title": "Joan Fontaine", "text": "Raggiunse l'apice della notoriet\u00e0 fra gli anni quaranta e gli anni cinquanta, vincendo un Oscar alla miglior attrice protagonista per la sua interpretazione nel film di Alfred Hitchcock \"Il sospetto\" (1941), con Cary Grant.\nBiografia.\nFiglia di Walter de Havilland, avvocato britannico con studio legale in Giappone, e di Lilian Augusta Ruse, attrice conosciuta col nome d'arte di Lilian Fontaine, era sorella minore di un'altra \"star\" hollywoodiana, Olivia de Havilland. Entrambe frequentarono la Los Gatos High School e la Notre Dame High School a Belmont (California), una scuola di ispirazione cattolica.\nLa sua infanzia fu particolarmente difficile per motivi di salute che le sarebbero derivati o che sarebbero stati acuiti dalla separazione dei genitori. Su consiglio dei medici, la madre port\u00f2 le due sorelle negli Stati Uniti, fissando la propria residenza a Saratoga, nella Contea di Santa Clara in California. All'et\u00e0 di quindici anni Joan fece ritorno in Giappone, andando a vivere per due anni con il padre.\nCarriera.\nDopo aver studiato recitazione con Max Reinhardt, esord\u00ec nel cinema nel 1935 con due film: \"Call It A Day\" e \"No More Ladies\", rivelandosi un'interprete attenta e sensibile, capace di dare vita a ritratti di donne fragili e insicure, protagoniste di drammi psicologici. Dopo il debutto, fu messa sotto contratto dalla RKO. Nel contempo lavor\u00f2 per il teatro a Broadway in \"Forty Carats\", la rivista \"Quaranta Carati\" che le assicur\u00f2 una certa notoriet\u00e0.\nEbbe poi una parte di maggior spessore nel film \"Una magnifica avventura\" (1937) di George Stevens, a fianco di Fred Astaire e George Burns, che per\u00f2 si rivel\u00f2 un fiasco. Apparve successivamente in alcune commedie, solitamente in ruoli di eccentrica ereditiera, senza riuscire tuttavia a ricavarsi uno spazio adeguato, tanto che la casa cinematografica decise nel 1939 di non rinnovarle il contratto. Nello stesso anno si spos\u00f2 per la prima volta, convolando a nozze con l'attore britannico Brian Aherne, da cui divorzier\u00e0 nel 1945.\nLa sorte per lei cambi\u00f2 una sera a un party, in cui ebbe una conversazione con il produttore David O. Selznick a proposito del romanzo \"Rebecca\" di Daphne du Maurier. Il produttore le fiss\u00f2 un incontro per un provino e fu cos\u00ec che \"Rebecca - La prima moglie\" (1940), debutto americano di Alfred Hitchcock, segn\u00f2 la definitiva consacrazione dell'attrice, che ottenne una candidatura all'Oscar alla miglior attrice. Non riusc\u00ec ad aggiudicarsi la statuetta in quell'edizione (che and\u00f2 a Ginger Rogers per \"Kitty Foyle, ragazza innamorata\") ma vi riusc\u00ec l'anno seguente - sempre come miglior attrice protagonista - per l'interpretazione nel film \"Il sospetto\" (1941), anch'esso diretto da Hitchcock. Il film le valse anche nello stesso anno il New York Film Critics Circle Award come migliore attrice ed \u00e8 da ricordare che quella fu l'unica interpretazione di una pellicola di Hitchcock premiata con un Oscar.\nFra i suoi maggiori successi si ricordano i film \"Il fiore che non colsi\" (1942) di Edmund Goulding, \"La porta proibita\" (1944) di Robert Stevenson, \"La sfinge del male\" (1947) di Sam Wood e \"Lettera da una sconosciuta\" (1948) di Max Oph\u00fcls. Nel 1948 venne diretta da Billy Wilder in \"Il valzer dell'imperatore\". A Broadway nel 1954 interpret\u00f2 il ruolo di Laura in \"Tea and Sympathy\" a fianco di Anthony Perkins.\nPur apparendo in alcuni film di rilievo come \"Accadde in settembre\" (1950) di William Dieterle, \"Ivanhoe\" (1952) di Richard Thorpe, \"L'alibi era perfetto\" (1956) di Fritz Lang e \"Quattro donne aspettano\" (1957) di Robert Wise, dagli anni cinquanta la carriera di Joan Fontaine ebbe un lento ma progressivo declino che la indusse, in un primo tempo, ad abbandonare il set cinematografico per dedicarsi soprattutto alla televisione, dove lavor\u00f2 sin dal 1955. Nel 1982 fu presidente della giuria al Festival del cinema di Berlino; tra l'altro fu l'ospite principale della prima edizione di questo festival avvenuta nel 1951, dato che come film di apertura venne scelto proprio \"Rebecca - La prima moglie\".\nFra gli anni sessanta e settanta apparve in diverse produzioni teatrali e televisive, fra cui \"Private Lives\", \"Cactus Flower\" e la produzione australiana de \"The Lion in Winter\". Nei primi anni sessanta recit\u00f2 nei film \"Viaggio in fondo al mare\" (1961) di Irwin Allen, accanto a Walter Pidgeon, e \"Tenera \u00e8 la notte\" (1962) di Henry King, con Jennifer Jones e Jason Robards. La sua ultima apparizione sul grande schermo fu nell'horror britannico \"Creatura del diavolo\" (1966) di Cyril Frankel, di cui fu anche la co-produttrice, e che non ebbe molto successo. Per la televisione venne candidata nel 1980 al premio Emmy per la soap-opera \"I Ryan\".\nNel 1978 diede alle stampe un'autobiografia intitolata \"No Bed of Roses\", in cui raccont\u00f2 anche dei suoi difficili e dolorosi rapporti con la madre, la sorella e la figlia adottiva. Dal 2003 visse a Carmel in California, dove mor\u00ec il 15 dicembre del 2013 per cause naturali, all'et\u00e0 di 96 anni.\nRivalit\u00e0 con la sorella Olivia de Havilland.\nOlivia de Havilland fu la prima fra le due sorelle a intraprendere la carriera di attrice; quando Joan volle anch'ella avvicinarsi al mondo dello spettacolo, la madre le proib\u00ec di usare il nome di famiglia. Fu cos\u00ec che dovette inventarsi un nome d'arte, Joan Burfield, successivamente cambiato in Joan Fontaine, lo stesso usato dalla madre per il debutto in palcoscenico.\nIl biografo Charles Higham scrisse che le due sorelle non riuscirono mai ad avere un rapporto facile, fin dai tempi dell'infanzia, quando si contendevano i vestiti da indossare. Joan avrebbe sempre sofferto del fatto di ritenere che Olivia fosse la prediletta della madre.\nEntrambe furono candidate all'Oscar come migliore attrice nel 1942: lo vinse Joan (che era candidata per la sua interpretazione nel film \"Il sospetto\"), mentre Olivia, candidata per l'interpretazione nel film \"La porta d'oro\", dovette accontentarsi del buon successo che la sua pellicola ebbe presso la critica e al botteghino. Higham scrisse che Joan si sent\u00ec \"sufficientemente colpevole\" per aver \"sottratto\" la statuetta alla sorella maggiore, e descrisse minuziosamente gli eventi della cerimonia di premiazione degli Oscar del 1942, notando come quando Joan avanz\u00f2 per ritirare il premio si scans\u00f2 per evitare il tentativo della sorella di congratularsi con lei, lasciandola nel massimo imbarazzo.\nA seguito di questo episodio, le due sorelle non si sarebbero pi\u00f9 viste n\u00e9 parlate per decenni. Si rincontreranno solo nel 1975, per il funerale della loro madre e fu questa l'ultima occasione in cui le due si rivolsero la parola, dopodich\u00e9 ruppero definitivamente i rapporti tra loro, anche se, a seguito della morte di Joan, Olivia si disse \"sconvolta e profondamente addolorata\" per la morte della sorella, rivelando dunque un probabile riavvicinamento tra le due negli ultimi tempi.\nVita privata.\nLa Fontaine \u00e8 stata sposata quattro volte, tutti i suoi matrimoni si sono conclusi con un divorzio:"}
{"id": "307011", "revid": "104458", "url": "https://it.wikipedia.org/wiki?curid=307011", "title": "Worb", "text": "Worb (toponimo tedesco) \u00e8 un comune svizzero di 11\u00a0394 abitanti del Canton Berna, nella regione di Berna-Altipiano svizzero (circondario di Berna-Altipiano svizzero); ha lo status di citt\u00e0.\nStoria.\nIl comune di Worb fu istituito nel 1834; nel 1881 la localit\u00e0 di Wiler, fino ad allora frazione di Worb, fu assegnata a Vechigen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nReligione.\nDal punto di vista religioso Worb \u00e8 prevalente riformata, con una comunit\u00e0 cattolica.\nGeografia antropica.\nWorb fa parte dell'agglomerato urbano della citt\u00e0 di Berna.\nInfrastrutture e trasporti.\nWorb \u00e8 servita dalla stazione di Worb SBB, sulla ferrovia Berna-Lucerna, e da quella di Worb Dorf sulla ferrovia Berna-Worb (linea S7 della rete celere di Berna); quest'ultima \u00e8 anche il capolina della linea 6 Fischerm\u00e4tteli-Worb Dorf della rete tranviaria di Berna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "307012", "revid": "24944", "url": "https://it.wikipedia.org/wiki?curid=307012", "title": "Penna biro", "text": ""}
{"id": "307013", "revid": "466539", "url": "https://it.wikipedia.org/wiki?curid=307013", "title": "Dioon", "text": "Dioon \u00e8 un genere di cicadi della famiglia delle Zamiaceae.\nIl nome del genere (dal greco \"\u03b4\u03b9\u03c9\u03bf\u03bd\"=doppio uovo), che fa riferimento alla coppia di ovuli di cui sono dotate le squame ovulifere, fu coniato dal botanico inglese John Lindley.\nDescrizione.\nSono piante dioiche a portamento arbustivo con fusto cilindrico.\nLe foglie, disposte a corona all'apice del fusto, sono pinnate, distribuite a spirale, con foglioline non articolate e prive di venatura centrale. Quelle inferiori sono spesso ridotte a spine. \nDistribuzione e habitat.\nIl genere \u00e8 nativo di Messico, Honduras e Nicaragua. \nTassonomia.\nSe ne conoscono 14 specie:"}
{"id": "307020", "revid": "1272592", "url": "https://it.wikipedia.org/wiki?curid=307020", "title": "Biro", "text": ""}
{"id": "307023", "revid": "24944", "url": "https://it.wikipedia.org/wiki?curid=307023", "title": "Righello", "text": ""}
{"id": "307030", "revid": "36426", "url": "https://it.wikipedia.org/wiki?curid=307030", "title": "Torta di compleanno", "text": "Una torta di compleanno, nella cultura occidentale, \u00e8 un dolce che viene servito ad una persona per il suo compleanno.\nCaratteristiche.\nA differenza delle torte tradizionali, solitamente la torta di compleanno viene decorata con il nome della persona o un messaggio di auguri, e spesso anche con delle candele, solitamente una per ogni anno di vita del festeggiato; \u00e8 generalmente una torta ricca di decorazioni.\nStoria.\nL'usanza della torta di compleanno e della grande festa ad essa legata per festeggiare l'avanzamento dell'et\u00e0 \u00e8 molto lontana e tendenzialmente occidentale ma le sue origini sono geograficamente pi\u00f9 estese. Cos\u00ec come li conosciamo oggi, il dolce e la festa di compleanno sono direttamente derivati dagli antichi Greci, i quali avevano preso ispirazione da altri due popoli antichi: gli Egizi e i Persiani. I primi usavano festeggiare il compleanno del Faraone rendendogli omaggio ogni forma di cibo prelibato disponibile; i Persiani invece, erano molto legati alla pasticceria e adottavano l'uso dei dolci per rendere omaggio al festeggiato.\nI Greci quindi unirono le due usanze in un rito che sta alla base della tradizionale torta di compleanno cos\u00ec come la conosciamo oggi. Per rendere omaggio alla dea Artemide, custode della Luna, ricreavano dolci tondi che richiamassero la forma di essa, e per renderli splendenti li decoravano con candele. I dolci erano tondi e bianchi, realizzati con farina e miele. Il rito di spegnere le candeline soffiandoci sopra dopo aver espresso un desiderio deriva dall'antica credenza che il fumo trasportasse in cielo i desideri.\nUsanze tradizionali.\nIn alcuni paesi esiste la tradizione di aggiungere un'ulteriore candela come \"buon auspicio\". Quando le candele vengono accese, tutti (eccetto il festeggiato) cantano \"Buon compleanno\". Una volta accese le candeline, il festeggiato esprime un desiderio e poi soffia su tutte per spegnerle, se si spengono tutte in una volta il desiderio si avvera. Un'altra tradizione \u00e8 di cancellare il nome della persona per scaramanzia, prima di tagliare la torta e servirla.\nCon l'avanzare del tempo tradizioni antiche hanno lasciato spazio a nuove usanze derivate anche da nuove tecnologie: un brevetto statunitense (numero 6.319.530), per esempio, riguarda un metodo di fotocopiare un'immagine su un supporto commestibile per decorare cibi cotti surgelati. Questa invenzione permette di stampare a getto d'inchiostro una fotografia a colori commestibili sulla superficie della torta."}
{"id": "307032", "revid": "174925", "url": "https://it.wikipedia.org/wiki?curid=307032", "title": "Scuola di Chicago (architettura)", "text": "La scuola di Chicago \u00e8 un movimento ed una vera e propria scuola di architettura che si \u00e8 formata a Chicago tra la fine dell'Ottocento e l'inizio del Novecento. L'ambiente in cui si svilupp\u00f2 fu quello creatosi dopo l'incendio della citt\u00e0 del 1871, e ad essa parteciparono due generazioni di architetti ed ingegneri di cui la prima era forte delle esperienze maturate durante la Guerra di secessione americana. \nLa scuola, promosse, tra le prime, l'uso della nuova tecnologia delle strutture in acciaio nella costruzione degli edifici commerciali, e svilupp\u00f2 anche nuovi canoni estetici (soprattutto nel disegno ripetitivo dei motivi delle facciate), influenzata anche dal corrispondente evolversi delle avanguardie architettoniche in Europa antecedenti al Movimento Moderno.\nAlcune delle forme e caratteri distintivi della scuola di Chicago sono l'uso della struttura in acciaio come elemento portante degli edifici con murature di rivestimento in terracotta, larghe aree finestrate e ripetitive e un uso limitato della decorazione esterna. Elementi neoclassici comunque si ritrovano nei grattacieli della scuola di Chicago molti dei quali si riassumono in un ridisegno di colonne. Il primo piano funziona come base, i piani intermedi come un albero di colonne verticali, mentre la cima dell'edificio \u00e8 sormontata da una cornice semi-tradizionale. La \"Chicago window\" la \"finestra di Chicago\" \u00e8 nata in questa scuola ed \u00e8 divisa in tre parti: un largo pannello centrale in vetro affiancato a due pi\u00f9 strette aperture dello stesso materiale.\nTra gli architetti che hanno associato il loro nome con la \"Scuola di Chicago\" \u00e8 opportuno citare: Daniel Burnham, Dankmar Adler, John Root, William Holabird, Martin Roche, William LeBaron Jenney e Louis Sullivan. Frank Lloyd Wright inizi\u00f2 a lavorare nello studio di Adler e Sullivan ma prese ben presto le distanze dalla scuola elaborando un suo stile definito al suo nascere delle \"Prairie House Style\". Ludwig Mies van der Rohe, che arriver\u00e0 a Chicago dopo la fondamentale esperienza tedesca del Bauhaus, far\u00e0 un lavoro di ricerca sulla composizione architettonica dei grattacieli, di cui il Seagram Building ne \u00e8 l'espressione pi\u00f9 alta, ed \u00e8 per questo definito da alcuni, come il creatore della \"seconda Scuola di Chicago\".\nL'Home Insurance Building, che viene riconosciuto come il primo grattacielo della storia, venne costruito a Chicago nel 1885 e fu demolito nel 1931. Altri importanti progetti della Scuola di Chicago sono:"}
{"id": "307033", "revid": "11684", "url": "https://it.wikipedia.org/wiki?curid=307033", "title": "Costantino Magno", "text": ""}
{"id": "307038", "revid": "125765192", "url": "https://it.wikipedia.org/wiki?curid=307038", "title": "Antonella Clerici", "text": "Dopo aver debuttato negli anni ottanta in reti locali, \u00e8 divenuta nota al pubblico passando in Rai e conducendo negli anni novanta diversi programmi sportivi. Dopo una breve esperienza in Mediaset, dal 2 ottobre 2000 al 1\u00ba giugno 2018 (eccetto il periodo compreso tra dicembre 2008 e maggio 2010) ha condotto \"La prova del cuoco\", trasmissione di Rai 1 che l'ha lanciata come conduttrice di punta dell'emittente, per la quale ha anche condotto numerose trasmissioni di prima serata come \"Il ristorante\", il \"Festival di Sanremo 2005\", \"Il treno dei desideri,\" \"Ti lascio una canzone, Tutti pazzi per la tele,\" il \"Festival di Sanremo 2010, Sanremo Young\", il remake di \"Portobello\", lo \"Zecchino d'Oro 2019 e The Voice Senior.\"\nBiografia.\nAnni ottanta e novanta.\nEsordisce in televisione nel 1985 a Telereporter, come annunciatrice televisiva, ma si fa notare a partire dal 1989 al 1995, quando conduce \"Dribbling\" su Rai 2 insieme a Gianfranco De Laurentiis, dopo una prima esperienza con il variet\u00e0 \"Semaforo giallo\" nel 1987 e \"Oggi sport\" dal 1987 al 1989, sempre su Rai 2. Dal 1990 conduce il contenitore televisivo \"Domenica Sprint\" insieme a Gianfranco De Laurentiis e Giorgio Martino fino al 1996, e poi con il giornalista Marco Mazzocchi nella stagione 1996-1997. Nello stesso anno ha lasciato la trasmissione, venendo poi sostituita da Andrea Fusco. Sempre nei primi anni novanta conduce al pomeriggio su Rai 2 le rubriche \"Ristorante Italia\" e \"Segreti per voi\", mentre nel 1995 partecipa a \"Telegoal\", su Rai 2. Conduce anche alcune edizioni de \"La Domenica Sportiva\", sempre con Gianfranco De Laurentiis. Nel 1995 ha debuttato su Rai 1 conducendo la serata speciale \"Mediterranea 95\". Ha anche condotto un'edizione del \"Circo bianco\" sempre su Rai 1, nella stagione 1995-1996. Per i Mondiali di calcio 1998, presenta da Parigi \"Occhio al mondiale\", con Giorgio Tosatti e Giampiero Galeazzi e prosegue la conduzione di \"Unomattina\" nella stagione televisiva 1998-1999, al fianco di Luca Giurato. Nell'estate del 1999 ha ricevuto ad Alghero, per la sezione giornalismo, la V edizione del \"Premio Nazionale Alghero Donna di Letteratura e Giornalismo\".\nNel 1997 conduce in prima serata su Rai 1 il \"Premio Regia Televisiva\" in diretta dal Teatro Ariston di Sanremo, affiancando Daniele Piombi e Federica Panicucci. Nelle stagioni 1997-98 e 1998-99 conduce il contenitore mattutino \"Unomattina\" con Maurizio Losa e Luca Giurato. Nella stessa stagione fa parte del cast della \"Domenica in\" condotta da Fabrizio Frizzi, insieme a Giampiero Galeazzi, Donatella Raffai, Luisa Corna, Mara Carfagna e Emanuela Aureli. Questa edizione le ha permesso di riscuotere una grande popolarit\u00e0. Nella primavera del 1999 conduce nuovamente il \"Premio Regia Televisiva\", affiancata nuovamente da Daniele Piombi. Nel 1999 vince il premio Alghero Donna per il giornalismo. Nella stagione 1999-2000 \u00e8 passata brevemente a Mediaset, dove ha condotto lo speciale \"Ma quanto costa?\" su Rete 4, la striscia quotidiana \"Telegatti story\", nata per celebrare le migliori edizioni dei Telegatti, e \"A tu per tu\" su Canale 5 con Maria Teresa Ruta. Dopo un breve periodo, abbandoner\u00e0 la conduzione venendo sostituita da Gianfranco Funari, che diventer\u00e0 protagonista assoluto del programma.\nAnni 2000.\nTorna in Rai nell'ottobre del 2000, quando da Rai 1 le viene affidata la conduzione del programma gastronomico \"La prova del cuoco\" che, visto il grande successo ottenuto, diventa la trasmissione del mezzogiorno della Rai. Prima per\u00f2 far\u00e0 in tempo a presentare, insieme a Marco Mazzocchi, lo spettacolo \"Campioni per sempre: Gal\u00e0 dello Sport 2000\".\nNella stessa stagione, contemporaneamente all'impegno con \"La prova del cuoco\", conduce nuovamente il contenitore domenicale \"Domenica in\" nella stagione 2001-2002, insieme a Carlo Conti, Mara Venier ed Ela Weber, non ottenendo per\u00f2 il successo sperato. Antonella riprende anche \"La prova del cuoco\", mentre sempre in autunno conduce la serata speciale \"Oscar del vino\". Nella successiva stagione riprende \"La prova del cuoco\" e conduce nuovamente la serata \"Oscar del vino\". In primavera conduce il nuovo \"show\" \"Adesso sposami\", riuscendo a contrastare in ascolti il concorrente \"C'\u00e8 posta per te\" condotto da Maria De Filippi.\nNell'autunno 2003 Antonella riprende la conduzione de \"La prova del cuoco\". Tra la fine del 2003 e l'inizio del 2004 conduce una striscia speciale de \"La prova del cuoco\" dal titolo \"Per natale cucino io\", in onda su Rai 1, in sostituzione del programma \"Affari tuoi\" condotto da Paolo Bonolis. Grazie a questo programma vince il \"Premio Regia Televisiva\" nel 2004. In primavera conduce la seconda edizione di \"Adesso sposami\" mantenendo buoni ascolti, ma venendo sempre battuto dal variet\u00e0 di Canale 5 \"Amici\" condotto da Maria De Filippi.\nNel febbraio 2005 affianca Paolo Bonolis alla conduzione del Festival di Sanremo 2005, insieme a Federica Felini. Nell'autunno 2005 ricomincia \"La prova del cuoco\", anche quest'anno seguito da una striscia speciale dal semplice titolo \"La prova del cuoco - Speciale\". A gennaio 2006 conduce il nuovo \"show\" \"Il treno dei desideri\", in onda per 8 puntate su Rai 1 in prima serata con ottimi risultati d'ascolto, battendo nettamente il variet\u00e0 di Canale 5 \"La Corrida\" di Gerry Scotti. Nel marzo 2006 succede a Pupo alla conduzione del gioco \"Affari tuoi\" fino a giugno, ottenendo buoni ascolti ma non in grado di battere la concorrenza di \"Striscia la notizia\". In autunno oltre a \"La prova del cuoco\", riprende la conduzione de \"Il treno dei desideri\".\nNel maggio 2007 \u00e8 la padrona di casa al fianco di Daniele Piombi del \"Premio Regia Televisiva\". Nell'autunno 2007 riprende la conduzione de \"La prova del cuoco\" e conduce la terza edizione de \"Il treno dei desideri\", in onda al sabato sera e abbinato alla Lotteria Italia. Il programma ottiene buoni ascolti ma viene sempre battuto dal variet\u00e0 di Canale 5 \"C'\u00e8 posta per te\" scritto e condotto da Maria De Filippi. Ad aprile conduce il nuovo \"show\" \"Ti lascio una canzone\", in onda al sabato sera su Rai 1 e basato su una competizione canora per bambini dai 7 ai 17 anni. Sempre nel 2008 e nel 2009 conduce lo spettacolo sulla televisione \"Tutti pazzi per la tele\", che ottiene un buon successo, permettendo la realizzazione di una nuova edizione l'anno successivo, con ascolti per\u00f2 in netto calo rispetto all'anno precedente . Nello stesso 2009 doppia Biancaneve nella versione italiana del film d'animazione \"Biancaneve e gli 007 nani\" ed in primavera conduce la seconda edizione di\" Ti lascio una canzone\", che ottiene un grandissimo successo. Nella successiva stagione ha abbandonato \"La prova del cuoco\", causa prima infortunio e poi maternit\u00e0, venendo sostituita da Elisa Isoardi.\nAnni 2010.\nConduttrice del Festival di Sanremo.\nNel 2010 ha condotto il Festival di Sanremo, risultando cos\u00ec la quinta donna ad aver condotto il Festival dopo Maria Giovanna Elmi, Loretta Goggi, Raffaella Carr\u00e0 e Simona Ventura. La manifestazione, svoltasi dal 16 al 20 febbraio, ha riscosso un grande successo in termini di ascolto, ed ha visto trionfare il giovane cantante sardo Valerio Scanu, ex concorrente di Amici, oltre ad essere stata al centro di contestazione in ogni apparizione del gruppo formato da Pupo ed Emanuele Filiberto. La conduttrice si \u00e8 comunque dimostrata all'altezza di reggere la pressione del palco dell'Ariston.\nSempre in primavera ha condotto la terza edizione di \"Ti lascio una canzone\".\nIl 10 settembre 2010 \u00e8 tornata in prima serata con la quarta edizione di \"Ti lascio una canzone\" ed il 13 settembre dello stesso anno \u00e8 tornata alla conduzione de \"La prova del cuoco\". Il 15 febbraio 2011 apre il Festival di Sanremo, passando il testimone e la conduzione a Gianni Morandi. A settembre dello stesso anno,parallelamente al suo impegno quotidiano con La Prova del cuoco, torna in primaserata con la quinta edizione di \" Ti lascio una canzone\", il variet\u00e0 ottiene buoni risultati di ascolto, riuscendo a contrastare il programma campione di ascolti \" C'\u00e8 posta per te\" . Dal 21 aprile 2012 per quattro puntate di sabato sera ha condotto il people show \"\u00c8 stato solo un flirt?\", dedicato agli incontri amorosi che hanno lasciato il segno nella vita di personaggi famosi. Il programma ottiene buoni ascolti, non riuscendo a battere tuttavia il talent show di Canale 5 Amici.\nDall'8 settembre all'8 dicembre 2012 ha condotto la sesta edizione del suo noto \"talent show\" \"Ti lascio una canzone\", che \u00e8 riuscito nuovamente a tenere testa al concorrente di Canale 5 \"C'e posta per te\" presentato da Maria De Filippi. Ha poi ripreso la conduzione de \"La prova del cuoco\", mentre a partire dal 6 aprile 2013 ha condotto il programma \"La terra dei cuochi\", una sorta di \"remake\" del suo precedente programma \"Il ristorante\", il programma non ottiene tuttavia buoni ascolti\u2078.\nIl 1\u00ba settembre 2014 ha condotto l'evento di beneficenza \"Partita interreligiosa per la pace\", organizzato da Papa Francesco, in prima serata su Rai 1. Dal 1\u00ba febbraio 2014 \u00e8 impegnata alla conduzione della settima edizione di \"Ti lascio una canzone\". Dall'8 settembre 2014 al 20 marzo 2015 conduce lo spin-off de \"La prova del cuoco\" dal titolo \"Dolci dopo il tigg\u00ec\", in onda subito dopo il TG1. Il programma, basato su sfide culinarie tra aspiranti pasticcieri, non raggiunge tuttavia i risultati prefissi dall'emittente.\nL'11 aprile dello stesso anno \u00e8 di nuovo in prima serata con il people show \"Senza Parole\" e dal 12 settembre conduce l'ottava ed ultima edizione del talent show \"Ti lascio una canzone\".\nIl 17 febbraio 2017, a distanza di un anno, torna in prima serata, alla conduzione del talent show canoro \"Standing Ovation\". Il programma non ottiene tuttavia il successo sperato.\nNella stagione 2017-2018, oltre a condurre \"La prova del cuoco\", mentre dal 16 febbraio al 16 marzo 2018 conduce \"Sanremo Young\", in diretta dal Teatro Ariston di Sanremo.\nIl 1\u00ba giugno 2018 lascia definitivamente \"La prova del cuoco\", mentre dal 27 ottobre successivo \u00e8 alla guida di \"Portobello\", \"remake\" dello storico programma televisivo condotto da Enzo Tortora, dove viene affiancata da Carlotta Mantovan, Paolo Conticini e Arcangelo Giustino.\nAnni 2020.\nLa stagione televisiva 2019/2020 vede l'assenza quasi totale della conduttrice dai palinsesti, che si limita a condurre la sessantaduesima edizione della kermesse \"Zecchino d'oro\" e la festa di Natale \"Telethon\". A febbraio 2020 \u00e8 co-conduttrice della 4\u00aa serata del 70\u00ba festival di Sanremo, condotto da Amadeus. Dal 28 settembre 2020 torna nella sua fascia storica del mezzogiorno, conducendo il nuovo programma \"\u00c8 sempre mezzogiorno\". Nella stessa stagione \u00e8 anche impegnata a condurre il nuovo programma, intitolato \"The Voice Senior\", uno \"spin-off\" di \"The Voice of Italy\", (che torner\u00e0 successivamente alla fine del novembre 2021 in una seconda edizione) ottenendo grande successo. Dal 13 settembre 2021 Antonella Clerici conduce la nuova edizione di \"\u00c8 sempre Mezzogiorno\" su Rai 1.\nAltri progetti.\n\u00c8 stato pubblicato un disco di sigle televisive, registrato nell'autunno del 2009 e intitolato a suo nome.\nControversie.\nNell'aprile del 2011 la Clerici \u00e8 stata querelata per diffamazione per aver affermato, durante la trasmissione \"La prova del cuoco\" e con riferimento a un ristorante palermitano, che \u00abin quel posto si mangia da schifo\u00bb. Nel 2013, dopo una transazione raggiunta tra i legali delle due parti, la querela viene ritirata a fronte di un invito in trasmissione, con annessa prova ai fornelli dello \"chef\" che lavora nel ristorante diffamato."}
{"id": "307046", "revid": "1442080", "url": "https://it.wikipedia.org/wiki?curid=307046", "title": "Magnetoplumbite", "text": "La magnetoplumbite \u00e8 un minerale."}
{"id": "307047", "revid": "767487", "url": "https://it.wikipedia.org/wiki?curid=307047", "title": "Zenz\u00e9nite", "text": "La zenz\u00e9nite \u00e8 un minerale."}
{"id": "307048", "revid": "1442080", "url": "https://it.wikipedia.org/wiki?curid=307048", "title": "Lindqvistite", "text": "La lindqvistite \u00e8 un minerale."}
{"id": "307050", "revid": "1442080", "url": "https://it.wikipedia.org/wiki?curid=307050", "title": "Plumboferrite", "text": "La plumboferrite \u00e8 un minerale."}
{"id": "307051", "revid": "1442080", "url": "https://it.wikipedia.org/wiki?curid=307051", "title": "Bartelkeite", "text": "La bartelkeite \u00e8 un minerale."}
{"id": "307052", "revid": "1776051", "url": "https://it.wikipedia.org/wiki?curid=307052", "title": "Otjisumeite", "text": "L'otjisumeite \u00e8 un minerale."}
{"id": "307053", "revid": "1442080", "url": "https://it.wikipedia.org/wiki?curid=307053", "title": "Landauite", "text": "La landauite \u00e8 un minerale appartenente al gruppo della crichtonite."}
{"id": "307054", "revid": "1442080", "url": "https://it.wikipedia.org/wiki?curid=307054", "title": "Mathiasite", "text": "La mathiasite \u00e8 un minerale appartenente al gruppo della crichtonite."}
{"id": "307055", "revid": "701660", "url": "https://it.wikipedia.org/wiki?curid=307055", "title": "Crichtonite", "text": "La crichtonite \u00e8 un minerale appartenente al gruppo omonimo.\nEtimologia.\nScoperto nel 1788 dal conte Jacques Louis de Bournon che la dedic\u00f2 a Alexander Crichton (1763\u20131856), un fisico scozzese che era diventato il fisico personale di Alessandro I di Russia.\nAbito cristallino.\nSi ritrova solitamente in cristalli romboedrali.\nOrigine e giacitura.\nSi rinviene in forma cristallina in vene alpine, associata a quarzo."}
{"id": "307056", "revid": "767487", "url": "https://it.wikipedia.org/wiki?curid=307056", "title": "Loveringite", "text": "La loveringite \u00e8 un minerale appartenente al gruppo della crichtonite."}
{"id": "307057", "revid": "1543377", "url": "https://it.wikipedia.org/wiki?curid=307057", "title": "Dessauite-(Y)", "text": "La dessauite-(Y) \u00e8 un minerale appartenente al gruppo della crichtonite.\nEtimologia.\nIl nome \u00e8 in onore del mineralogista italiano Gabor Dessau (1907-1983)"}
{"id": "307058", "revid": "1442080", "url": "https://it.wikipedia.org/wiki?curid=307058", "title": "Lindsleyite", "text": "La lindsleyite \u00e8 un minerale appartenente al gruppo della crichtonite."}
{"id": "307059", "revid": "767487", "url": "https://it.wikipedia.org/wiki?curid=307059", "title": "Davidite-(La)", "text": "La davidite-(La) \u00e8 un minerale appartenente al gruppo della crichtonite."}
{"id": "307060", "revid": "1442080", "url": "https://it.wikipedia.org/wiki?curid=307060", "title": "Gramaccioliite-(Y)", "text": "La gramaccioliite-(Y) \u00e8 un minerale appartenente al gruppo della crichtonite."}
{"id": "307061", "revid": "767487", "url": "https://it.wikipedia.org/wiki?curid=307061", "title": "Davidite-(Ce)", "text": "La davidite-(Ce) \u00e8 un minerale appartenente al gruppo della crichtonite."}
{"id": "307062", "revid": "1442080", "url": "https://it.wikipedia.org/wiki?curid=307062", "title": "Senaite", "text": "La senaite \u00e8 un minerale appartenente al gruppo della crichtonite."}
{"id": "307063", "revid": "1442080", "url": "https://it.wikipedia.org/wiki?curid=307063", "title": "Uhligite", "text": "L'uhligite \u00e8 un minerale che \u00e8 stato disconosciuto dall'IMA nel 2006 in quanto si ritiene che in realt\u00e0 sia perovskite o zirkelite."}
{"id": "307064", "revid": "989706", "url": "https://it.wikipedia.org/wiki?curid=307064", "title": "Perovskite", "text": "La perovskite (talvolta \"perowskite\") \u00e8 un minerale costituito da titanato di calcio. Il nome deriva dal grande collezionista di minerali russo Perovskij, e venne attribuito a cristalli opachi di forma cubica trovati dal mineralogista tedesco Rose nel 1839 ad Achmatovskaja, nei Monti Urali russi.\nDescrizione.\nQuesto minerale \u00e8 essenzialmente un titanato di calcio (Ca), (CaTiO3). D\u00e0 il nome al gruppo della perovskite, che comprende molte perovskiti sintetiche: molte di queste sono pericolose per l'uomo e per l'ambiente.\nLa struttura cristallina degli ossidi del gruppo della perovskite \u00e8 una griglia di piccoli cationi (a piccolo raggio ionico) a forte carica (solitamente Ti4+, Nb5+ e Fe3+), ognuno dei quali \u00e8 connesso a sei atomi di ossigeno. La struttura di questa griglia \u00e8 tale da lasciare delle \u201ccavit\u00e0\u201d equispaziate lungo la superficie cristallografica di crescita {100} (che \u00e8 anche piano di sfaldatura), le quali possono essere completamente o parzialmente occupate da cationi a grande raggio ionico (Ca2+, Sr2+, Na+, REE3+ e Th4+) in funzione delle abbondanze relative di questi elementi nell'ambiente minerogenetico di formazione.\nTralasciando le numerosissime sostituzioni reticolari trovate in natura, i pi\u00f9 comuni minerali del gruppo delle perovskiti sono quattro, tra cui tre titanati:\ne un niobato:\nSono comuni le soluzioni solide tra perovskite s.s., loparite e lueshite, mente la tausonite si mescola solo con la lueshite.\nLe formule chimiche dei quattro minerali principali del gruppo sono in realt\u00e0 solo indicative di tipi mineralogici estremi, poich\u00e9 sono comuni le sostituzioni di calcio (Ca), sodio (Na), elementi delle terre rare (REE), stronzio (Sr), titanio (Ti), niobio (Nb) e meno comuni le sostituzioni ferro (Fe), torio (Th), piombo (Pb), potassio (K), tantalio (Ta), zirconio (Zr) e silicio (Si). Variazioni nelle proporzioni relative di questi elementi durante la crescita dei cristalli ne modificano sensibilmente le caratteristiche ottiche, creando zonazioni spettacolari all'esame dei cristalli in sezione sottile con il microscopio da mineralogia, usando polarizzatore ed analizzatore in estinzione.\nEsistono poi alcuni minerali che hanno la stessa struttura reticolare delle perovskiti, ma non contengono ossigeno: il pi\u00f9 conosciuto \u00e8 la neighborite, NaMgF3.\nAbito cristallino.\nLa simmetria \u00e8 ortorombica. I cristalli sono tipicamente cubici, ottaedrici o combinazioni di queste forme base. In realt\u00e0, la reale simmetria della perovskite s.s., della lueshite, della loparite e di alcuni altri minerali del gruppo \u00e8 pseudocubica, perch\u00e9 lievemente distorta rispetto alla struttura ideale.\nAlcuni minerali del gruppo della perovskite formano spesso geminati di compenetrazione (di solito completamente interpenetrati) di forme cubiche con forme ottaedriche (geminazione secondo la legge della fluorite, cio\u00e8 con piano di geminazione rappresentato da una faccia dell'ottaedro). In alcuni casi questa geminazione ha una utilit\u00e0 diagnostica: la loparite, ad esempio, si rinviene pi\u00f9 comunemente come geminati cubico-ottaedrici completamente interpenetrati, con forma complessiva appiattita (chiamata \u201c a disco volante\u201d), che non come singoli cristalli cubici o ottaedrici.\nLe perovskiti titanifere si decompongono completamente con attacco di acido solforico (H2SO4). Aggiungendo acqua ossigenata (H2O2), la soluzione prima ottenuta si colora intensamente di giallo-arancione (reazione caratteristica della presenza di Ti).\nOrigine.\n\u00c8 attualmente opinione condivisa nella comunit\u00e0 scientifica internazionale che le perovskiti siano componenti mineralogiche di settori del mantello litosferico (o immediatamente sub-litosferico), metasomatizzati da fluidi mantellici di provenienza profonda, essenzialmente costituiti dal sottosistema magmatico non silicatico H-C-O (magma tenue, costituito soprattutto dai volatili H2O e CO + CO2). Questa ipotesi sull'ambiente di formazione deriva, oltre che da considerazioni petrochimiche, anche da natura, origine ed assetto strutturale delle rocce nelle quali si rinvengono.\nNei magmi alcalini le perovskiti possono essere presenti sia come xenocristalli mantellici, che come precipitati (fenocristalli) magmatici da cristallizzazione frazionata, mentre nelle feniti esse si formano certamente per blastesi metasomatica, indotta nelle rocce incassanti crostali (crosta continentale) da magmi fortemente alcalini. In ogni caso \u00e8 universalmente riconosciuta la relazione tra perovskiti e fluidi magmatici non silicatici estremamente ricchi in volatili.\nForma in cui si presenta in natura.\nIn cristalli singoli o geminati di compenetrazione.\nPerovskiti silicatiche del mantello inferiore.\nEsperimenti ad altissime pressioni utilizzando celle ad incudine di diamante hanno dimostrato che, con valori di pressione di confinamento maggiori di circa 22 GPa, equivalenti a profondit\u00e0 di circa 660\u00a0km, l'olivina mantellica (ad alto contenuto di magnesio) non \u00e8 pi\u00f9 stabile e collassa, assumendo una struttura reticolare pi\u00f9 densa, analoga alla perovskite e con formula chimica (Mg,Fe)2SiO3. Poich\u00e9, oltre all'olivina, la paragenesi fondamentale del mantello superiore comprende pirosseni e granati e anche questi andrebbero in collasso reticolare, i modelli petrologici teorici indicano che la paragenesi del mantello inferiore dovrebbe essere piuttosto omogenea e costituita da una associazione delle tre perovskiti silicatiche (Mg,Fe)2SiO3, Al-(Mg,Fe)2SiO3 e CaSiO3.\nQueste fasi mineralogiche, formatesi per riaggiustamento reticolare dei minerali del mantello superiore senza passaggio allo stato liquido ed estremamente dense, mai rinvenute in rocce anche di genesi profonda, sarebbero quindi i minerali pi\u00f9 abbondanti del mantello inferiore. Su questa ipotesi concordano attualmente petrologi, geochimici, vulcanologi e geofisici."}
{"id": "307065", "revid": "1442080", "url": "https://it.wikipedia.org/wiki?curid=307065", "title": "Latrappite", "text": "La latrappite \u00e8 un minerale."}
{"id": "307066", "revid": "109100106", "url": "https://it.wikipedia.org/wiki?curid=307066", "title": "Tausonite", "text": "La tausonite \u00e8 un minerale del gruppo delle perovskiti."}
{"id": "307069", "revid": "1543377", "url": "https://it.wikipedia.org/wiki?curid=307069", "title": "Al'bina Achatova", "text": "Biografia.\nOriginaria di Labytnangi, ha iniziato a praticare biathlon a livello agonistico nel 1993. In Coppa del Mondo ha esordito nel 1993 nella sprint di Anterselva (56\u00aa), ha conquistato il primo podio il 14 dicembre 1997 nella staffetta di \u00d6stersund (3\u00aa) e la prima vittoria l'11 gennaio 1998 nella staffetta di Ruhpolding.\nCome componente della staffetta russa, ha conquistato la medaglia d'argento ai Giochi olimpici invernali di , la medaglia di bronzo a e la medaglia d'oro alle . Ha anche vinto nel 2003 un titolo individuale nei Mondiali nella gara con partenza in linea di Chanty-Mansijsk, doppiando il successo il giorno dopo con la staffetta. Ha partecipato anche alla staffetta vincente dei Mondiali del 2000 a Oslo.\nSempre ai Giochi olimpici di Torino, oltre all'oro in staffetta, ha vinto due medaglie di bronzo individuali, nella 15\u00a0km (dopo la squalifica per doping della connazionale Ol'ga Medvedceva) e nella 10\u00a0km a inseguimento.\nAlla vigilia dei Mondiali del 2009 \u00e8 stata esclusa dalla manifestazione insieme ai connazionali Ekaterina Jur'eva e Dmitrij Jaro\u0161enko dopo essere risultata positiva ai controlli antidoping effettuati nel corso della prima tappa di Coppa del Mondo della stagione svolta ad \u00d6stersund. Squalificata per due anni, non \u00e8 pi\u00f9 tornata alle competizioni.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nRL = staffetta"}
{"id": "307070", "revid": "726373", "url": "https://it.wikipedia.org/wiki?curid=307070", "title": "Nexuiz", "text": "Nexuiz \u00e8 un videogioco free e open source (motore grafico, codice sorgenti e dati, distribuito con licenza GNU General Public License (GPL)) del tipo sparatutto 3D in prima persona per computer sviluppato da Alientrap che utilizza DarkPlaces, una versione avanzata del motore grafico di Quake. Una nuova versione di Nexuiz che utilizza il motore grafico CryENGINE 3 \u00e8 stata sviluppata e pubblicata da parte di Illfonic nel 2012\nIl logo \u00e8 basato sul carattere cinese e giapponese \"\u529b\" che vuol dire \"forza\".\nIn seguito alla concessione da parte di Lee Vermeulen, capo di AlienTrap, del marchio e del logo di Nexuiz alla Illfonic per creare una versione esclusivamente per console a scopo commerciale \u00e8 nato il progetto \"Xonotic\", a cui hanno aderito praticamente tutti gli sviluppatori e i contributori di Nexuiz per PC, insieme alla maggior parte della community.\nStoria.\nLee Vermeulen inizi\u00f2 lo sviluppo di Nexuiz nell'estate del 2001 come modifica di Quake, per spostarsi poco dopo sul motore DarkPlaces creato da Forest \"Lordhavoc\" Hale che si un\u00ec al progetto. All'inizio il progetto verteva semplicemente sugli scontri Deathmatch (tutti contro tutti). Nexuiz venne distribuito il 31 maggio 2005 sotto licenza GNU GPL (si tratta quindi di software libero), dopo 4 anni di sviluppo senza contributi finanziari.\nCaratteristiche.\nNexuiz \u00e8 stato pensato con l'idea di riportare all'essenziale i giochi del tipo sparatutto in prima persona (in inglese FPS, First-Person Shooter): scontri veloci e letali con armi ben bilanciate.\nSebbene l'estetica non sia l'interesse prioritario degli sviluppatori, Nexuiz offre tuttavia una notevole variet\u00e0 di effetti grafici avanzati, tra i quali: bloom, realtime rorld and dynamic lighting and shadowing, shaders (con OpenGL 2.0), offset mapping, high dynamic range rendering. Per eseguire il programma anche con hardware datati \u00e8 possibile disattivare selettivamente ognuno degli effetti grafici; in pratica, abilitandoli tutti il programma necessita di macchine potenti per girare in modo fluido e scorrevole.\nMultigiocatore e Giocatore Singolo.\nNexuiz \u00e8 principalmente Multigiocatore, fruibile in rete locale o Internet (\u00e8 possibile ospitare partite, entrare in partite avviate da altri giocatori o in partite presenti su appositi server dedicati); comunque a partire dalla versione 2.0 sono previste campagne in cui \u00e8 possibile misurarsi in molte mappe da soli contro robot di numero e aggressivit\u00e0 variabile. La difficolt\u00e0 cresce procedendo di mappa in mappa tra quelle proposte, che permettono anche di far pratica con i diversi tipi di gioco disponibili (Deathmatch, Capture The Flag, ecc...).\nIn alternativa, \u00e8 possibile aprire un gioco in una mappa a scelta di uno specifico tipo di gioco, con l'opzione di non rendere il gioco visibile in rete, selezionare il numero di robot e la loro bravura. Sono disponibili molte mappe personalizzate, alcune delle quali molto curate ed esteticamente assai gradevoli.\nCommunity.\nNonostante il progetto sia relativamente recente esiste una community online abbastanza ampia per aiutare i principianti."}
{"id": "307071", "revid": "166020", "url": "https://it.wikipedia.org/wiki?curid=307071", "title": "XMPP", "text": ""}
{"id": "307072", "revid": "767487", "url": "https://it.wikipedia.org/wiki?curid=307072", "title": "Jeff Ament", "text": "\u00c8 stato il bassista dei gruppi rock Deranged Diction, Green River, Mother Love Bone e Temple of the Dog.\nAttualmente \u00e8 il bassista dei Pearl Jam. Negli anni novanta ha avuto un progetto parallelo chiamato Three Fish. \u00c8 inoltre membro dei Tres Mts. e della band RNDM.\nBiografia.\nAppassionato e dotato nello sport, in particolare nel basket, inizia a suonare il basso esercitandosi sui brani di Clash, Police, Rush e Aerosmith. Dopo essersi trasferito a Seattle nel 1983 per intraprendere una carriera musicale, inizia a suonare con i Green River. Dopo lo scioglimento del gruppo nel 1988, con Stone Gossard, anch'egli ex membro dei Green River, fonda i Mother Love Bone, capitanati dal carismatico cantante Andrew Wood, che per\u00f2 muore di overdose nel 1990.\nI due decidono comunque di proseguire la carriera e fondano un nuovo gruppo insieme al cantante Eddie Vedder, il chitarrista Mike McCready e il batterista Dave Krusen. Il primo nome del gruppo, Mookie Blaylock, \u00e8 un omaggio al giocatore di basket dei New Jersey Nets di cui \u00e8 tuttora sostenitore. In seguito per\u00f2 dovranno cambiare il nome in Pearl Jam.\nNel corso della sua carriera, ha fatto parte dei Temple of the Dog, gruppo tributo all'ex cantante dei Mother Love Bone Andy Wood, insieme al cantante e al batterista dei Soundgarden Chris Cornell e Matt Cameron, a Stone Gossard, membro dei Mother Love Bone, a Mike McCready e Eddie Vedder. Il gruppo pubblica un unico album omonimo nel 1991.\nParallelamente alla militanza nei Pearl Jam, nel 1994 Ament intraprende insieme a Robbi Robb dei Tribe After Tribe e a Richard Stuverud il progetto Three Fish, dove suona strumenti particolari e inconsueti, cimentandosi in sperimentazioni che non trovano spazio nel suo gruppo principale.\n\u00c8 da sempre impegnato politicamente e socialmente. Da ricordare la sua battaglia contro il colosso della vendita di biglietti Ticketmaster. \u00c8 inoltre coinvolto, sempre insieme ai Pearl Jam, in numerose iniziative di carattere benefico. Nel tempo libero \u00e8 impegnato a finanziare la costruzione di piste da skateboard, principalmente nel nativo Montana, tramite la sua fondazione Montana Pool Service.\nCon il fratello Barry fonda la Ames Bros, societ\u00e0 di design e produzioni grafiche che si occupa, tra le altre cose, di creare poster e merchandise per i Pearl Jam.\nNel settembre del 2008 pubblica il suo primo album solista, \"Tone\", in cui Ament canta e suona tutti gli strumenti ad eccezione della batteria, suonata da Richard Stuverud.\nNel 2012 pubblica l'album \"While My Heart Beats\" in cui si avvale della collaborazione di Mike McCready e di Matt Cameron."}
{"id": "307076", "revid": "2120134", "url": "https://it.wikipedia.org/wiki?curid=307076", "title": "Google Talk", "text": "Google Talk, spesso abbreviato come GTalk, era un servizio di Voice over IP e di messaggistica istantanea offerto da Google, confluito il 15 maggio 2013 nella piattaforma Google Hangouts. La prima versione di Google Talk \u00e8 uscita il 24 agosto 2005 ed era formata sia dal servizio che da un client per connettersi a questo servizio. Diversamente da altri sistemi di messaggistica istantanea, Google Talk usa un protocollo aperto, XMPP, per la parte di messaggistica ed incoraggia l'uso di altri client per la connessione al servizio offerto.\nAl momento del lancio nel mercato, il client Google Talk era disponibile solo per Windows (2000, XP, Server 2003); gli utenti di altri sistemi operativi hanno la possibilit\u00e0 di connettersi con altri client XMPP, come Psi o Miranda IM per versioni pi\u00f9 vecchie di Microsoft Windows, iChat o Adium per macOS e Pidgin per Linux. Per interagire mediante chat testuale \u00e8 sufficiente usare un programma in grado di comunicare con il protocollo XMPP, mentre un ulteriore supporto per il protocollo Jingle \u00e8 necessario per usufruire del servizio di fonia. Un esempio di client che lo implementino su piattaforma Linux \u00e8 Empathy, Pidgin o Kopete solo per citarne alcuni. Sebbene la versione di Jingle implementata da Google sia diversa dalla specifica originale, attualmente la maggior parte del software che dichiara supporto per questo protocollo si limita ad essere compatibile con Gtalk.\nDa agosto 2006 Google ha implementato il trasferimento dei file, una funzione molto richiesta.\nAspetti tecnici.\nGoogle ha annunciato che lo scopo principale del servizio Google Talk \u00e8 l'interoperabilit\u00e0. Google Talk usa il protocollo XMPP per gestire la messaggistica in real-time e la gestione della presenza. Il 17 gennaio 2006, Google ha abilitato la comunicazione server-to-server, federandosi con ogni server in grado di supportare il protocollo. \nIl 15 dicembre 2005, Google ha pubblicato libjingle, una libreria che implementa \"Jingle\", un insieme di estensioni che migliorano il protocollo XMPP per permettere la comunicazione audio, video o altri sessioni peer-to-peer multimediali. \"Libjingle\" \u00e8 la libreria usata da Google ed \u00e8 stata pubblicata con licenza BSD.\nGoogle Talk non cifra il flusso dati XMPP, usa invece un modo non documentato e non standard per autenticarsi, prendendo un token da un server web sicuro. Gli altri client sono costretti ad autenticarsi usando una connessione TLS, che li costringe a rimanere cifrata per tutta la connessione. Secondo Google tutta la comunicazione verr\u00e0 cifrata in versioni future del prodotto.\nGoogle Talk richiede l'attivazione di un account Google. Pu\u00f2 essere avviato in locale dal proprio computer, da Google+, oppure da webmail entrando nel proprio account di posta.\nCommenti e critiche.\nInizialmente il nuovo servizio, al contrario della filosofia di Gmail di mantenere tutte le informazioni su oltre sette gigabyte di dati, non aveva in log pi\u00f9 di 20 linee di testo e non gestiva i messaggi offline. Inoltre Google Talk non permetteva di cercare tra i vecchi messaggi inviati.\nL'azienda ha risolto questi problemi offrendo la possibilit\u00e0 di salvare tutte le conversazioni nella propria casella di posta di Gmail e sfruttare il relativo servizio di ricerca interna andando cos\u00ec verso l'integrazione dell'email con la messaggistica istantanea.\nSuccessivamente vi era anche possibile inviare messaggi audio offline (voicemail).\nUn'altra critica che viene fatta a Google Talk era che, sebbene permetteva la comunicazione vocale tra PC e PC, non permetteva di chiamare telefoni della linea tradizionale (PSTN).\nQuesto servizio era per\u00f2 disponibile attraverso un gateway (gtalk2voip.com) sebbene non era immediato nell'uso.\nOriginale la possibilit\u00e0 di utilizzare GTalk dal web, senza necessit\u00e0 di installare alcun software, semplicemente entrando nella propria casella Gmail. L'uso di Gtalk attraverso Gmail era limitato alla chat testuale, ma installando un piccolo software da circa 1,5 MB era possibile effettuare chiamate audiovideo. Con l'arrivo di Google+, la chat diventa disponibile su questo servizio anche senza disporre dell'e-mail di chi aggiungi alle Cerchie, era semplicemente necessario accettare l'invito per poter chattare.\nVi era pure una versione web \"sidebar\", pensata da tenere aperta nel Browser mentre si naviga."}
{"id": "307078", "revid": "124487923", "url": "https://it.wikipedia.org/wiki?curid=307078", "title": "Abele", "text": " Abele nella Bibbia (Antico Testamento) \u00e8 il secondo figlio di Adamo ed Eva.\nAbele fu ucciso dal fratello Caino (cfr. Genesi ).\nNel Libro della Genesi.\nCaino coltiva la terra ed Abele pascola il gregge. Caino offre a Dio i frutti delle sue coltivazioni ed Abele un agnello del suo gregge; Dio gradisce l'offerta di Abele e non quella di Caino. Il motivo di questa preferenza non \u00e8 spiegato nella Bibbia. Geloso del fratello, Caino lo invita ad uscire in campagna e l\u00ec lo uccide.\nSecondo la Genesi , siccome Set, il terzogenito di Adamo, \u00e8 nato sicuramente dopo la morte di Abele quando Adamo aveva 130 anni, .\nNel Nuovo Testamento.\nGes\u00f9 parla di Abele come del primo martire (cfr. Matteo ) e tale era considerato dai primi autori cristiani.\nNel Corano.\nAbele \u00e8 citato nel Corano come figlio di Adamo. Il suo nome non \u00e8 riportato, ma egli \u00e8 conosciuto dagli arabi e dai musulmani col nome \u0647\u0627\u0628\u0644 (Habil).\nEcco un passo del Corano:"}
{"id": "307082", "revid": "1442080", "url": "https://it.wikipedia.org/wiki?curid=307082", "title": "Anastasija Skultan", "text": "Ha giocato in cinque Campionati mondiali junior di curling femminili (dal 1999 al 2003), due Europei (2000 e 2002), tre Mondiali (2001-2003) e ai Giochi olimpici di Salt Lake City nel 2002.\nAi Giochi olimpici ha conteso il ruolo di \"skip\" (caposquadra) titolare a Ol'ga Nikolaevna \u017darkova. La squadra termin\u00f2 la rassegna all'ultimo posto. Il suo miglior risultato in un Mondiale \u00e8 stato il 6\u00ba posto nel 2003.\nAlle Universiadi invernali del 2003 ha conquistato la medaglia d'oro, sconfiggendo in finale il Canada di Krista Scharf per 11-2."}
{"id": "307094", "revid": "21583", "url": "https://it.wikipedia.org/wiki?curid=307094", "title": "Anette B\u00f8e", "text": "Biografia.\nCarriera sciistica.\nIn Coppa del Mondo ottenne il primo risultato di rilievo il 15 gennaio 1982 nella 5\u00a0km di La Bresse (4\u00aa) e la prima vittoria, nonch\u00e9 primo podio, il 6 marzo successivo nella 10\u00a0km di Lahti.\nIl suo primo acuto internazionale fu in occasione dei XIII Giochi olimpici invernali di , con il bronzo nella staffetta 4x5 km. Due anni pi\u00f9 tardi conquist\u00f2 la medaglia d'oro ai Campionati mondiali di Oslo 1982, sempre in staffetta.\nIl suo migliore anno fu il 1985, quando vinse l'oro ai Mondiali di Seefeld in Tirol nella 5\u00a0km e nella 10\u00a0km, oltre all'argento nella 20\u00a0km. Lo stesso anno vinse anche la Coppa del Mondo; nel 1987 conquist\u00f2 l'ultima medaglia iridata, un argento, a Oberstdorf 1987 sempre nella staffetta.\nLasci\u00f2 il circuito di Coppa del Mondo nel 1988.\nPalmar\u00e8s.\nSci di fondo.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nTL = tecnica libera\nRiconoscimenti.\nNel 1985 venne premiata con la prestigiosa Medaglia Holmenkollen, assegnata ai migliori campioni dello sci nordico. Sportiva polivalente e versatile, nel 2000 ha ricevuto l'Egebergs \u00c6respris, uno dei massimi premi sportivi norvegesi, per i risultati ottenuti, oltre che nello sci di fondo, nel triathlon, nella mountain bike e nell'hockey su ghiaccio."}
{"id": "307106", "revid": "767487", "url": "https://it.wikipedia.org/wiki?curid=307106", "title": "Le comiche 2", "text": " Le comiche 2 \u00e8 un film italiano del 1991 diretto da Neri Parenti.\nTrama.\nPrologo.\nUn addetto ai manifesti deve rimuovere il manifesto del film \"Le comiche\", con le figure di Paolo e Renato che improvvisamente si muovono e escono dal manifesto guidando un'ambulanza vestiti da infermieri.\nGli infermieri.\nI due, appena usciti dal manifesto, si sbarazzano di un invadente lavavetri posto sul cofano ed allertati per un'emergenza arrivano sul luogo di un incidente ma, anzich\u00e9 soccorrere un motociclista infortunato, lo investono trasportando per sbaglio un avvocato al quale viene messa una maschera di Minni e data una botta in testa con una bombola d'ossigeno.\nDopo il rocambolesco trasporto all'ospedale, l'avvocato si trover\u00e0 erroneamente in sala di chirurgia plastica, dove gli vengono impiantate delle protesi mammarie. I due vengono inseguiti da una folla inferocita per aver distrutto una statua della Madonna mentre erano alla guida dell'ambulanza, cambiando diversi reparti ed uscendone da ciascuno con le relative sintomatologie; infine irromperanno nel reparto \"Malattie tropicali\" e tutti ne usciranno travestiti da ballerine brasiliane.\nLe Guardie Giurate.\nI due sono guardie giurate in servizio notturno presso un grande magazzino. Ricevuta una segnalazione di un furto nelle vicinanze, arrestano invece un uomo estraneo al fatto e consegnano le loro stesse armi, credute erroneamente in possesso dell'uomo, a una \"gazzella\" di passaggio. Disarmati, entrano nel magazzino e si procurano armi improvvisate tra cui mazze da baseball, trapano, fiocina e petardi.\nNella ricerca, Paolo viene quasi sbranato da un cane mentre Renato colpisce un manichino vestito da lottatore di kendo, che fugge dolorante. Trovano il vero criminale, ma si rivela un energumeno assassino e gli inseguitori diventano gli inseguiti: fuggono su un cornicione esterno, e fortunosamente riescono a buttarlo di sotto sfruttando un campanile, con il ladro che precipita in un furgone dei carabinieri; entrambi poi prendono fuoco a causa dell'improvvisa accensione dei petardi nelle tasche e sono costretti a buttarsi in una fontana.\nI piloti.\nPaolo e Renato sono proprietari di una scalcinata linea aerea che ha a disposizione un piccolo aereo diretto a Francoforte sul Meno. Paolo ruba carburante da altri aerei, finendo per dare fuoco a due uomini; si nasconde quindi dentro una turbina aerea, che viene fatta accendere per una prova. Durante la partenza, viene premuto il tasto d'apertura del bagagliaio e tutti i bagagli vengono improvvisamente scagliati fuori.\nAll'aeroporto di Milano i due piloti crederanno di essere arrivati a destinazione, e virano verso il Marocco. Tutti i passeggeri vengono spinti gi\u00f9 dall'aereo uno dopo l'altro per errore. Tra di essi, l'ultimo superstite \u00e8 l'avvocato del primo episodio che rimane in biancheria intima, indossando un reggiseno a causa dell'operazione subita nel primo episodio, ma anche lui cade e finisce dentro un ospedale, dove viene scambiato per transessuale e subisce erroneamente una vaginoplastica.\nInfine i due precipitano a loro volta, finendo in un fortino della legione straniera nel Sahara, concludendo cos\u00ec la prima parte del film.\nI soldati-terroristi.\nAppena arruolati nella legione straniera, Renato e Paolo finiscono per ferire pi\u00f9 volte un colonnello e per punizione vengono appesi sei ore ad alcune parti del corpo (pollici delle mani, alluci dei piedi e genitali). Vengono poi scelti per una missione suicida che fa piangere Renato: con una bomba a mano devono far saltare in aria alcuni leader dei predoni tuareg ribelli.\nNel villaggio dei predoni vengono catturati e condannati a morte: i due grazie all'aiuto dell'avvocato, ora un'odalisca nell'harem, fuggono nel deserto, dove incontrano il Papa e ne approfittano per rubare la papamobile, per poi imbattersi nella Parigi-Dakar che sar\u00e0 poi vinta dal pontefice.\nI Babbi Natale.\nI due lavorano come Babbi Natale in un grande magazzino. Dopo una conta truccata, Renato \u00e8 ingaggiato dal maggiordomo di un ricco giudice per fare una sorpresa alla sua famiglia la notte di Natale. Paolo lo segue di nascosto ed i due finiscono col combinare solo pasticci ed incendiano la villa rovinando la festicciola; i due fuggono a bordo di una volante della polizia e vengono subito inseguiti.\nEpilogo.\nI due attraversano a bordo della stessa auto della polizia alcuni luoghi improbabili come un autobus ed un parco acquatico; infine si fermano vicino al loro manifesto, dal quale sfratteranno con violenza un'infermiera che fa pubblicit\u00e0 di pannolini e si riprenderanno il cartellone, sul quale appaiono con dei pannoloni e la scritta \"Le comiche 3\", lasciando intendere che il film avr\u00e0 un seguito (\"Le nuove comiche\")."}
{"id": "307107", "revid": "124224128", "url": "https://it.wikipedia.org/wiki?curid=307107", "title": "Elbasan", "text": "Elbasan (in albanese Elbasani) \u00e8 un comune albanese capoluogo della prefettura di Elbasan, nella zona centrale dell'Albania. \u00c8 per numero d'abitanti, la quarta citt\u00e0 del paese. \nIn seguito alla riforma amministrativa del 2015, sono stati accorpati a C\u00ebrrik i comuni di Bradashesh, Funar\u00eb, Gjergjan, Gjinar, Gracen, Labinot Fush\u00eb, Labinot Mal, Pap\u00ebr, Shirgjan, Shushic\u00eb, Tregan e Zavalin\u00eb, portando la popolazione complessiva a 141.714 abitanti (dati del censimento 2011).\nGeografia.\nElbasan \u00e8 situata nell'Albania centrale, sulla sponda destra del fiume Shkumbin.\nToponomastica.\nAnticamente era anche nota dai viandanti stranieri come \"Neokastron\" (\"\u039d\u03b5\u03cc\u03ba\u03b1\u03c3\u03c4\u03c1\u03bf\u03bd\", \"Nuovo castello\") in lingua greca, \"Novigrad\" (\"Nuova citt\u00e0\") in slavo e \"Terra Nuova\" in italiano;. Il suo vecchio nome era basato sulla radice \"alb\" di Albania, anche se il termine \u00e8 comunemente associato al turco \"il-basan\" (\"la fortezza\") che lo riprende.\nStoria.\nFu costruita sui resti della citt\u00e0 antica di Skampini, fondata nel I secolo a.C. da trib\u00f9 illiriche. Fu un importante centro sulla via Ignazia (Egnatia) che collegava, come proseguimento naturale della via Appia, Durazzo a Costantinopoli.\nNel 1466 il sultano Maometto II fece costruire la fortezza, dalla quale si origin\u00f2 l'odierna citt\u00e0, con l'intento di contrastare la Lega di Alessio guidata da Scanderbeg. Il toponimo della citt\u00e0 deriva dal turco \"il-basan\", la fortezza. Dopo l'annessione ottomana, Elbasan divenne il capoluogo del sangiaccato omonimo. Nel 1832 il gran visir Reshid Mehmed Pasci\u00e0 fece smantellare la fortezza.\nNel 1909 si tenne ad Elbasan un congresso, al quale parteciparono delegati provenienti dall'Albania centro-settentrionale, che avall\u00f2 le decisioni in materia culturale prese nel congresso di Bitola l'anno precedente. In particolare venne approvata l'adozione dell'alfabeto latino per la lingua albanese. Durante la prima guerra balcanica la citt\u00e0 venne occupata dalla Serbia il 29 novembre 1912 e sar\u00e0 consegnata alle autorit\u00e0 albanesi solamente il 25 ottobre 1913. Durante la prima guerra mondiale Elbasan venne occupata dapprima dai serbi, dai bulgari ed infine dagli austro-ungarici che la tennero fino al 1918, quando furono costretti a ritirarsi di fronte all'avanzata italiana.\nNel periodo compreso tra le due guerre aprirono ad Elbasan alcune manifatture, legate prevalentemente al tabacco e alla distillazione di alcolici. Fu gravemente danneggiata nel corso della seconda guerra mondiale. Durante l'epoca comunista venne realizzato un impianto metallurgico grazie agli aiuti di stato cinesi.\nL'area centrale della citt\u00e0 \u00e8 la Kal\u00e0 (o quartiere della fortezza), circondata su due lati dalle mura appartenenti alla cinta costruita - sui resti delle precedenti fortificazioni bizantine e romane - nel 1466 dal sovrano ottomano Mehmet II, che nell'occasione ribattezz\u00f2 la citt\u00e0 col nome arabo di Eli-Basan (\"ho messo mano\"). Un recente progetto di recupero (2003-2005) ha valorizzato i due lati intatti (sud e ovest) e le torri di guardia lungo il perimetro: la porzione integra delle mura \u00e8 vegliata da 2 grandi torri angolari, 5 torri di cortina rotonde e un ingresso fortificato. Altre 4 torri sopravvivono invece isolate sul perimetro della fortezza, comunque riconoscibile in pianta.\nAll'interno della Kal\u00e0 si trovano gli edifici religiosi pi\u00f9 interessanti della citt\u00e0: la Moschea Reale (XV secolo), la Chiesa ortodossa di S. Maria (risalente al 1657), la Chiesa greco-cattolica di rito bizantino.\nCultura.\nIstruzione.\nBiblioteca.\nLa biblioteca \u00e8 stata aperta nel 1934. \u00c8 ricchissima di materiale per quel che riguarda il campo dell'albanologia.\nMusei.\nElbasan ospita i seguenti musei:\nCucina.\nAll'interno del panorama culinario albanese Elbasan veste un ruolo importante in quanto patria d'origine di due piatti cardine della gastronomia nazionale: il tav\u00eb Kosi ed il f\u00ebrges\u00eb. In occasione della festivit\u00e0 di \"Dita e Ver\u00ebs\" \u00e8 tradizione preparare dei dolci noti come ballokume.\nInfrastrutture e trasporti.\nStrade.\nElbasan \u00e8 attraversata dalla strada statale 3 che da Tirana giunge fino a Coriza, attraversando Pogradec. \u00c8 prevista l'apertura dell'Autostrada A3 che collegher\u00e0 Tirana ad Elbasan.\nSport.\nLa citt\u00e0 vanta un club calcistico nella massima divisione albanese, la Kategoria Superiore, il KF Elbasani.\nAmministrazione.\nGemellaggi.\nElbasan \u00e8 gemellata con:\nDal 2014, inoltre, Elbasan ha un accordo di cooperazione con Liegi."}
{"id": "307109", "revid": "767487", "url": "https://it.wikipedia.org/wiki?curid=307109", "title": "Condizioni al contorno di Dirichlet", "text": "In matematica, una condizione al contorno di Dirichlet, il cui nome \u00e8 dovuto al matematico Peter Gustav Lejeune Dirichlet (1805\u20131859), \u00e8 una particolare condizione al contorno imposta in un'equazione differenziale, ordinaria o alle derivate parziali, che specifica i valori che la soluzione deve assumere su una superficie, per esempio formula_1.\nEquazioni differenziali ordinarie.\nNel caso delle equazioni differenziali ordinarie nella variabile formula_2, se il dominio \u00e8 definito (del tipo formula_3) le condizioni al contorno di Dirichlet prendono la forma:\ndove formula_6 e formula_7 sono dei valori dati dal problema.\nEquazioni differenziali alle derivate parziali.\nNel caso di un'equazione differenziale in un dominio formula_8, come ad esempio:\nin cui formula_10 denota il Laplaciano di formula_11, la condizione prende la forma:\ndove formula_13 \u00e8 una funzione nota definita in formula_14, che \u00e8 il contorno del dominio formula_15.\nLe condizioni al contorno di Dirichlet sono le pi\u00f9 semplici da capire, ma esistono molte altre combinazioni possibili, come le condizioni al contorno di Neumann, che impongono dei valori per la derivata della soluzione, o le condizioni al contorno miste (di Robin e Cauchy, che sono combinazioni delle due).\nIl problema dell'elettrostatica nel vuoto.\nIl problema dell'elettrostatica nel vuoto \u00e8 risolto dalle condizioni al contorno di Dirichlet nel caso non siano presenti cariche isolate ed il campo elettrostatico sia generato da un insieme di conduttori. In questo caso vale l'equazione di Laplace per il potenziale elettrico:\nponendo come condizione al contorno che il potenziale sia nullo all'infinito ed abbia il valore di formula_17 sulla superficie dei conduttori. A partire dal potenziale in tutto lo spazio, ottenuto risolvendo l'equazione di Laplace, si ricava il campo elettrostatico ed \u00e8 possibile cos\u00ec determinare le densit\u00e0 di carica superficiali formula_18 sui conduttori mediante il teorema di Coulomb. Infine, si pu\u00f2 trovare la carica netta totale su tutti i conduttori e i coefficienti di capacit\u00e0 su questi tramite il sistema:"}
{"id": "307110", "revid": "110157", "url": "https://it.wikipedia.org/wiki?curid=307110", "title": "Clausola di Horn", "text": "In logica, e in particolare nel calcolo proposizionale, una clausola di Horn \u00e8 una disgiunzione di letterali in cui \"al massimo uno dei letterali \u00e8 positivo\". Prendono il nome da Alfred Horn che per primo ne evidenzi\u00f2 l'importanza (1951).\nUn esempio di clausola di Horn \u00e8 il seguente:\nIl numero dei letterali pu\u00f2 essere arbitrario (anche zero); la condizione che al massimo uno sia positivo permette di scrivere la clausola sotto forma di implicazione.\nSe il numero di letterali positivi \u00e8 esattamente uno, la clausole di Horn vengono dette \"definite\", la cui premessa (corpo) \u00e8 una congiunzione di letterali positivi e la sua conclusione (testa) \u00e8 un singolo letterale positivo.\nPartendo dall'esempio, applichiamo prima De Morgan:\nDopodich\u00e9 utilizziamo l'equivalenza logica:\nRicaviamo quindi:\nCasi particolari.\nUna clausola di Horn senza letterali negativi, pu\u00f2 essere vista come una clausola di Horn definita che si limita ad asserire una determinata proposizione, e talvolta viene chiamata \"fatto\".\nUna clausola di Horn senza letterali positivi pu\u00f2 essere scritta come una implicazione la cui conclusione vale falso. Esempio:\nDe Morgan:\nNel campo dei database, formule di questo tipo sono chiamate vincoli di integrit\u00e0.\nHorn-soddisfacibilit\u00e0.\nNella teoria della complessit\u00e0 le clausole di Horn risultano essere particolarmente interessanti poich\u00e9 il problema della soddisfacibilit\u00e0 di una formula booleana nel caso particolare in cui le clausole della formula siano tutte Clausole di Horn (detto problema della Horn-soddisfacibilit\u00e0) ha complessit\u00e0 polinomiale.\nProgrammazione logica.\nLe clausole di Horn sono alla base della programmazione logica, dove \u00e8 comune scrivere clausole definite in forma di implicazione logica:\nTale implicazione viene solitamente scritta al contrario, per enfatizzarne la semantica:\nLa regola basata su tale clausola, infatti, ha il seguente significato:\nIn Prolog la regola \u00e8 scritta nel modo seguente:\nu :- p, q, ..., t.\nVan Emden and Kowalski (1976) investigarono sulle propriet\u00e0 delle clausole di Horn all'interno della teoria dei modelli e programmazione logica, dimostrando che ogni insieme di clausole definite formula_16 ha un unico modello minimale formula_17. Una formula atomica formula_18 \u00e8 logicamente implicata da formula_16 se e solo se formula_20, ovvero se formula_18 \u00e8 vera secondo formula_22. Il concetto di modello minimale per le clausole di Horn \u00e8 alla base della semantica del modello stabile."}
{"id": "307113", "revid": "1652635", "url": "https://it.wikipedia.org/wiki?curid=307113", "title": "Gentes originarie", "text": "Le gentes originarie sono gli arcaici clan familiari romani che sarebbero esistiti al momento della nascita di Roma.\nSecondo lo storico Tito Livio, al tempo della fondazione di Roma sarebbe avvenuta la federazione di un gruppo di clan preesistenti sotto l'azione unificatrice di Romolo, a cui si aggiunsero (per le vicende conseguenti al ratto delle sabine) molte famiglie venute al seguito di Tito Tazio, realizzando la fusione del popolo romano con quello dei Sabini. Secondo Tito Livio le \"gentes originarie\" sarebbero state un centinaio, distribuite nelle tre antiche trib\u00f9 dei \"Ramnes\", dei \"Tities\" e dei \"Luceres\". \nSecondo questa interpretazione Roma sarebbe sorta dall'integrazione di tre popoli: Latini, Sabini ed Etruschi.\nStoria.\nRomolo per primo avrebbe riunito in assemblea i capi (o \"patres\", da cui il termine \"patrizio\") di queste \"cento famiglie originarie\", dando origine al Senato, in origine organo consultivo del re.\nNon disponiamo di un elenco completo delle cento \"gentes\" originarie; tuttavia \u00e8 possibile individuare alcuni tra i pi\u00f9 antichi gruppi familiari insediatisi nella zona della Roma arcaica in base alle testimonianze storiche, ai ritrovamenti archeologici, alle fonti epigrafiche. Alcune tra quelle che riportiamo sono famiglie romane molto famose, altre sono meno note, specialmente quelle che si estinsero presto lasciando limitate tracce dei loro discendenti nelle magistrature dell'et\u00e0 repubblicana.\nNell'ambito delle cento \"gentes originarie\" Theodor Mommsen aveva distinto un gruppo di \"gentes\" particolarmente antiche, dalle quali derivano i nomi delle antiche Trib\u00f9 territoriali di Roma, nel cui territorio avevano i propri \"Pagi\", cio\u00e8 i loro possedimenti coltivati. I capi delle gentes erano grandi proprietari terrieri che potevano contare sull'aiuto dei loro clienti che si mettevano alle loro dipendenze ricevendo in cambio aiuto economico e protezione.\nTra le antichissime \"gentes\" sopravvissute anche nei secoli successivi il Mommsen riporta le seguenti:\nTra le \"gentes\" che si estinsero precocemente, il Mommsen ricorda invece le seguenti:\nSempre nell'ambito delle \"gentes originarie\", alle famiglie menzionate dal Mommsen si dovrebbero aggiungere due antichissime gentes ricordate dallo storico Tito Livio nei racconti volti a spiegare le origini del Lacus Curtius:\nAltre antiche \"gentes\" di origine sabina sono le seguenti:\nAlle \"gentes originarie\" dovrebbe inoltre appartenere, in considerazione delle sue antichissime origini troiane e quindi albane la gens\nTrattando delle \"gentes originarie\" il Mommsen ricorda anche l'antichissimo stanziamento della trib\u00f9 della gens \"Claudia\", di antica origine sabina, nella zona dell'Aniene; tuttavia il suo insediamento effettivo a Roma risalirebbe \"soltanto\" al V secolo a.C."}
{"id": "307115", "revid": "74801", "url": "https://it.wikipedia.org/wiki?curid=307115", "title": "Controller Area Network", "text": "Il Controller Area Network, noto anche come CAN-bus, \u00e8 uno standard seriale per bus di campo (principalmente in ambiente automotive), di tipo multicast, introdotto negli anni ottanta dalla Robert Bosch GmbH, per collegare diverse unit\u00e0 di controllo elettronico (ECU). Il CAN \u00e8 stato espressamente progettato per funzionare senza problemi anche in ambienti fortemente disturbati dalla presenza di onde elettromagnetiche e pu\u00f2 utilizzare come mezzo trasmissivo una linea a differenza di potenziale bilanciata come la RS-485. L'immunit\u00e0 ai disturbi EMC pu\u00f2 essere ulteriormente aumentata utilizzando cavi a doppino intrecciato.\nSebbene inizialmente applicata in ambito automotive, come bus per autoveicoli, attualmente \u00e8 usata in molte applicazioni industriali di tipo embedded, dove \u00e8 richiesto un alto livello di immunit\u00e0 ai disturbi. Il bit rate pu\u00f2 raggiungere per reti lunghe meno di . Velocit\u00e0 inferiori consentono di raggiungere distanze maggiori (ad es. per ). Il protocollo di comunicazione del CAN \u00e8 standardizzato come ISO 11898-1 (2015). Questo standard descrive principalmente lo strato (\"layer\") di scambio dati (\"data link layer\"), composto dallo strato sottostante (\"sublayer\") \"logico\" (\"Logical Link Control, LLC\") e dallo strato sottostante del \"Media Access Control, (MAC)\" e da alcuni aspetti dello strato \"fisico\" (\"physical layer\") descritto dal modello ISO/OSI (\"ISO/OSI Reference Model\"). I protocolli di tutti gli altri layer sono lasciati alla libera scelta del progettista della rete.\nTrasmissione dati.\nIl CAN trasmette dati secondo un modello basato su bit \"dominanti\" e \"recessivi\", in cui i bit dominanti sono gli 0 \"logici\" e i bit recessivi sono gli 1 \"logici\". Se un nodo trasmette un bit dominante e un altro un bit recessivo, allora il bit \"dominante\" \"vince\" fra i due (realizzando una combinazione AND logico).\nCon questa tecnica, quando viene trasmesso un bit recessivo, e contemporaneamente un altro dispositivo trasmette un bit dominante, si ha una collisione, e solo il bit dominante \u00e8 visibile in rete (tutte le altre collisioni sono invisibili). In pratica avviene che un bit dominante \u00e8 \"asserito\" dalla generazione di una tensione fra i conduttori, mentre un bit recessivo \u00e8 semplicemente ignorato. Si \u00e8 cos\u00ec sicuri che ogni volta che si impone una differenza di potenziale, tutta la rete la rileva, e quindi \"sa\" che si tratta di un bit dominante.\nSolitamente, quando usata in un bus differenziale, si applica lo schema CSMA/BA \"(Carrier Sense Multiple Access/Bitwise Arbitration)\": se due o pi\u00f9 dispositivi incominciano a trasmettere contemporaneamente, si applica un meccanismo di arbitrato basato sulla priorit\u00e0 per decidere a quale dispositivo permettere di proseguire la trasmissione. Durante la trasmissione, ogni nodo in trasmissione controlla lo stato del bus e confronta il bit ricevuto con il bit trasmesso. Se un bit dominante \u00e8 ricevuto mentre un bit recessivo \u00e8 trasmesso il nodo interrompe la trasmissione (ossia \"perde l'arbitrato\"). L'arbitrato \u00e8 eseguito durante la trasmissione del pacchetto dei dati di identificazione del nodo. I nodi che incominciano contemporaneamente a trasmettere inviano un ID dominante a 0 binario, che incomincia con il bit alto. Non appena il loro ID \u00e8 rappresentato da un numero pi\u00f9 grande (quindi a priorit\u00e0 minore) i nodi stessi inviano un bit 1 (recessivo) e aspettano la risposta di uno 0 (dominante), quindi interrompono la trasmissione. Al termine dell'invio degli ID, tutti i nodi sono tornati allo stato di OFF, e il messaggio con la priorit\u00e0 corrente massima pu\u00f2 liberamente transitare.\nI frame.\nTutti i frame (detti anche \"messaggi\") incominciano con un bit di \"start-of-frame\" (SOF).\nI frame del CAN possono essere di quattro tipi:\nData frame.\nSono i frame che eseguono l'effettiva trasmissione dei dati. I messaggi possono avere due formati:\nLo standard CAN \"deve\" obbligatoriamente riconoscere il formato \"base frame\" e \"pu\u00f2\" opzionalmente riconoscere il formato \"extended frame format\" (che, tuttavia, deve essere tollerato).\nIl CAN \"base\" permette 211 = tipi di messaggi diversi, ma da specifiche Bosch se ne possono usare solo . Nella versione \"extended\" si possono avere fino a 229 = tipi di messaggi.\nFormato del Base frame.\nIl formato del base frame ha la seguente struttura:\nUn vincolo imposto al campo dell'identificatore \u00e8 che i primi 7 bit non possono essere tutti recessivi.\nFormato dell'Extended frame.\nIl formato dell'Extended Frame ha la seguente struttura:\nI due identificatori (A e B) combinati, formano un unico identificatore di 29 bit.\nRemote Frame.\nIl Remote Frame \u00e8 identico al Data Frame, eccetto che:\nError Frame.\nL'Error Frame \u00e8 composto da due campi:\nEsistono due tipi di Error Flag:\nOverload frame.\nOverload frame contiene due campi: Overload Flag e Overload Delimiter. Esistono due condizioni di overload che possono determinare la trasmissione di un overload flag:\nUn overload frame dovuto al caso 1 \u00e8 consentito solo per essere avviato al momento del primo bit di un intervallo previsto, mentre un overload frame dovuto al caso 2 incomincia un bit dopo aver rilevato il bit dominante. L'Overload Flag \u00e8 costituito da sei bit dominanti (tutti pari a 0). La forma complessiva \u00e8 come quella di un active error flag, che azzera i campi intervalli. Conseguentemente, anche gli altri nodi della rete rilevano una condizione di overload e trasmettono un overload flag. L'overload Delimiter \u00e8 costituito da 8 bit recessivi (tutti pari a 1) e ha la stessa forma di un \"delimitatore di errore\" (\"Error Delimiter\").\nBit stuffing.\nConsiste nell'inserire un bit di valore opposto dopo cinque bit consecutivi dello stesso valore. Questa pratica \u00e8 chiamata \"bit stuffing\" (letteralmente \"riempimento di bit\"), ed \u00e8 necessaria a causa della codifica utilizzata nel frame, di tipo NRZ (\"Non Return to Zero\"), che in caso di valori consecutivi uguali mantiene lo stesso valore di tensione e non genera transizioni utili a risincronizzare i dispositivi comunicanti. I frame sottoposti a questa operazione vengono poi \"decodificati\" dal ricevitore, che rimuove i bit precedentemente inseriti. Di conseguenza, quando vengono ricevuti sei bit uguali consecutivi dello stesso valore (111111 oppure 000000), essi vengono considerati un errore. Il \"bit stuffing\" implica che i frame dati trasmessi possono essere pi\u00f9 grandi di quelli che ci si potrebbe aspettare dall'applicazione delle tabelle soprariportate.\nStandard ISO applicabili.\nLo standard ISO 11898-2 utilizza per i segnali una linea bilanciata a due fili. \u00c8 il layer fisico pi\u00f9 usato in applicazioni per autotrazione e controlli industriali.\nLo standard ISO 11898-4 definisce il tipo di comunicazione del CAN detto \"time-triggered\" (TTCAN), basato su un protocollo di layer fornito di un orologio di sistema per schedulare l'inoltro dei messaggi.\nLayer applicativi.\nPoich\u00e9 lo standard CAN non prevede di per s\u00e9 protocolli di livello applicativo, come ad esempio il controllo di flusso, l'indirizzamento dei dispositivi collegati al bus e la trasmissione di blocchi dati pi\u00f9 grandi di un singolo messaggio hanno richiesto l'implementazione di appositi protocolli di livello applicativo. Fra questi si annoverano DeviceNet, CANopen, CANaerospace, SDS e CAN Kingdom."}
{"id": "307116", "revid": "1871", "url": "https://it.wikipedia.org/wiki?curid=307116", "title": "CAN-bus", "text": ""}
{"id": "307119", "revid": "1871", "url": "https://it.wikipedia.org/wiki?curid=307119", "title": "CAN bus", "text": ""}
{"id": "307120", "revid": "363629", "url": "https://it.wikipedia.org/wiki?curid=307120", "title": "Resina", "text": ""}
{"id": "307121", "revid": "433605", "url": "https://it.wikipedia.org/wiki?curid=307121", "title": "Oplontis", "text": "Oplontis (talora indicata come Oplonti) era una zona suburbana della vicina Pompei, corrispondente all'attuale Torre Annunziata, in Campania, sepolta dall'eruzione del Vesuvio del 79.\nNella zona sono stati eseguiti degli scavi archeologici che dal 1997 sono entrati insieme a quelli di Pompei ed Ercolano nella lista dei patrimoni dell'umanit\u00e0 dell'UNESCO.\nStoria.\nDell'antica Oplontis si hanno delle notizie molto frammentarie. Il suo nome compare per la prima volta durante il medioevo nella Tabula Peutingeriana. Il sito viene indicato a sei miglia da Ercolano e a tre da Pompei e Stabiae, e secondo le indicazioni della mappa pi\u00f9 che una vera e propria citt\u00e0, si tratterebbe di un insediamento suburbano della vicina Pompei dove erano presenti alcune ville di villeggiatura, diverse fattorie, saline e complessi termali, vista la ricchezza di acque della zona: infatti sulla Tabula la localit\u00e0 \u00e8 rappresentata con il simbolo di solito utilizzato per i luoghi termali, tesi attestata anche da resti di edifici adibiti a tale funzione che sono stati rinvenuti nella zona di Torre Annunziata.\nTutta l'area venne seppellita sotto una coltre di cenere durante l'eruzione del Vesuvio nel 79 e una ripresa della vita si avr\u00e0 soltanto molti secoli dopo con lo sviluppo della moderna citt\u00e0 di Torre Annunziata.\nToponimo.\nSulle origini del nome Oplontis sono state fatte diverse ipotesi: potrebbe derivare dal latino \"opulentia\" (\u00abluogo opulento\u00bb), \n\"opla\" (\u00abluogo di pescatori\u00bb), \"poplus\" (\u00abpioppo\u00bb, ovvero pioppeto ove si lega la vite a spalliera) oppure dal greco \"oplon\" , \"apopolotes\" (\u00abcitt\u00e0 distrutta\u00bb). Infine, \u00e8 stato anche ipotizzato un errore del cartografo nella trascrizione, per la locuzione latina \"ob fontis\" (\u00abfonte, luogo termale\u00bb) essendo presenti in zona delle terme.\nScavi archeologici.\nNel XVIII secolo, sotto l'influsso dei ritrovamenti archeologici di Pompei, Ercolano e Stabiae, anche ad Oplontis furono avviate delle campagne di scavo ben presto sospese sia per la mancanza di fondi, sia per l'aria nefasta dove questi si svolgevano, ossia in una zona paludosa nei pressi del fiume Sarno. Dal 1964 sono iniziati gli scavi di una villa denominata di Poppea ed in seguito di un'altra villa denominata di Lucio Crasso Tertius: ad oggi nessuna delle due \u00e8 stata completamente esplorata. Nel 1997 gli scavi sono stati dichiarati patrimonio dell'umanit\u00e0 dall'UNESCO."}
{"id": "307126", "revid": "226458", "url": "https://it.wikipedia.org/wiki?curid=307126", "title": "Sistema di indipendenza", "text": "Un sistema di indipendenza \u00e8 una famiglia non vuota di insiemi in cui, se A appartiene alla famiglia e B \u00e8 sottoinsieme di A, allora anche B appartiene alla famiglia. Il nome suggerisce immediatamente di chiamare indipendenti gli insiemi della famiglia e, ovviamente, dipendenti gli altri.\nFormalmente possiamo dire che: \nformula_1 \nUn grafo pu\u00f2 essere visto come un sistema d'indipendenza in cui solo lati e vertici costituiscono gli insiemi indipendenti.\nNello studio degli insiemi di indipendenza si introduce anche la nozione di rango ossia la cardinalit\u00e0 del massimo insieme di indipendenza contenuto in un insieme dipendente. \nSe abbiamo un insieme F = {a,b,c,d,e} e poniamo che il sistema di indipendenza per ipotesi sia A = {a,d,e}, nell'insieme di dipendenza B = {b,d,e} abbiamo due elementi che fanno parte dell'insieme di indipendenza. La nozione di rango applicata all'insieme B, rango(B) restituisce il valore 2 che indica la cardinalit\u00e0 di due elementi presenti in B che fanno parte dell'insieme di indipendenza A. \nEsistono molti algoritmi che studiano l'ottimizzazione del valore di cardinalit\u00e0 cercano di ottenere il numero massimo di elementi dell'insieme di indipendenza. "}
{"id": "307151", "revid": "92723", "url": "https://it.wikipedia.org/wiki?curid=307151", "title": "Alberto II", "text": ""}
{"id": "307152", "revid": "1543377", "url": "https://it.wikipedia.org/wiki?curid=307152", "title": "Macrozamia moorei", "text": "Macrozamia moorei \u00e8 una cicade della famiglia delle Zamiaceae, nativa dell'Australia.\nDescrizione.\nHa un tronco spesso e colonnare, che pu\u00f2 raggiungere un'altezza di 9\u00a0m e un diametro di 80\u00a0cm.\nHa foglie verticillate, disposte a corona, lunghe fino a 3\u00a0m, ciascuna con 120-200 foglioline strette e lanceolate, di color verde intenso o verde-bluastro, che si inseriscono a 90\u00b0 su un rachide arcuato, dotato di un picciolo spinoso, lungo 2\u201310\u00a0cm \nI coni maschili sono fusiformi, lunghi 30\u201345\u00a0cm long, 10\u201320\u00a0cm di diametro, dotati di una spina apicale lunga 2\u201325\u00a0mm. \nI coni femminili sono ovoidali, lunghi 40\u201380\u00a0cm, 15\u201320\u00a0cm di diametro e con una spina apicale lunga sino a 7\u00a0cm.\nI semi sono ovoidali, lunghi 40\u201360\u00a0mm e larghi 30\u201340\u00a0mm con sarcotesta rossa.\nTassonomia.\nLa denominazione \"Macrozamia moorei\" si deve a Ferdinand von Mueller (1881). Il nome fu scelto in onore a Charles Moore (1820-1905), direttore dei Royal Botanic Gardens di Sydney.\nDistribuzione e habitat.\n\u00c8 endemica dello Stato australiano di Queensland ove si sviluppa in zone caratterizzate da terreno povero, roccioso, ben drenato, neutro o leggermente acido. Soffre le basse temperature."}
{"id": "307158", "revid": "1543377", "url": "https://it.wikipedia.org/wiki?curid=307158", "title": "Dioon edule", "text": "Dioon edule \u00e8 una cicade della famiglia delle Zamiaceae, nativa del Messico, ove \u00e8 conosciuta come palma de la Virgen.\nEtimologia.\nIl nome del genere (dal greco \"\u03b4\u03b9\u03c9\u03bf\u03bd\"=doppio uovo) fa riferimento alla coppia di ovuli di cui sono dotate le squame ovulifere, mentre l'epiteto \"edule\" si riferisce alla abitudine, diffusa tra le popolazioni messicane, di mangiarne i semi.\nDescrizione.\n\u00c8 una cicade di media taglia, a crescita molto lenta.\nIl fusto pu\u00f2 raggiungere altezze di 3 m, 25\u201330\u00a0cm di diametro.\nLe foglie lunghe 1.0-1.8 m, pennate, di colore verde brillante, sono disposte a corona sulla sommit\u00e0 del fusto. Ogni foglia \u00e8 composta da 70-150 foglioline lanceolate, lunghe 5\u201310\u00a0cm, che si inseriscono a 90\u00b0 sul rachide centrale; quelle basali, in prossimit\u00e0 del picciolo, si trasformano in spine.\n\u00c8 una specie dioica. Il cono femminile ha l'aspetto di una grossa pigna, composta da squame ovulifere portanti di solito due grossi semi, di colore giallo e di aspetto e consistenza simile a un grano di mais. I coni maschili sono fusiformi, lunghi 15\u201340\u00a0cm.\nSi suppone che \"Dioon edule\" sia una delle piante responsabili del locoismo.\nDistribuzione e habitat.\nLa specie \u00e8 nativa delle foreste della Sierra Madre Orientale messicana.\nCresce ottimalmente in terreni soleggiati e ben drenati, nelle aree sub-tropicali o temperate, ad altitudini comprese tra il livello del mare e i 1500 m.\nTassonomia.\nLa sottospecie \"Dioon edule\" subsp. \"angustifolium\", circoscritta alla Sierra madre settentrionale, \u00e8 oggi considerata una specie a s\u00e9 stante (\"Dioon angustifolium\")."}
{"id": "307159", "revid": "486946", "url": "https://it.wikipedia.org/wiki?curid=307159", "title": "Integrazione complessa", "text": ""}
{"id": "307160", "revid": "1494169", "url": "https://it.wikipedia.org/wiki?curid=307160", "title": "Yellow Submarine", "text": ""}
{"id": "307169", "revid": "767487", "url": "https://it.wikipedia.org/wiki?curid=307169", "title": "Sinuhe l'egiziano (film)", "text": "Sinuhe l'egiziano (\"The Egyptian\") \u00e8 un film del 1954 in CinemaScope della 20th Century Fox, diretto da Michael Curtiz, prodotto da Darryl F. Zanuck e basato sul romanzo di Mika Waltari.\nTrama.\n\"Sinuhe\" \u00e8 un orfano ritrovato su una barca di giunchi da un medico dei poveri. Cresciuto, viene mandato a studiare alla casa della vita per diventare medico.\nL\u00ec conosce \"Horembeb\", suo grande amico, che studia da stratega militare. Alcuni mesi dopo la fine dei loro studi i due amici salvano la vita al faraone \"Akhenaton\", e perci\u00f2 vengono nominati rispettivamente medico di corte e generale. Intanto Sinuhe ha assunto un servo, \"Kaptah\", ed iniziato a frequentare una prostituta babilonese di nome \"Nefer\", che in poco tempo deruber\u00e0 Sinuhe dei suoi averi e di quelli dei suoi genitori adottivi, che perci\u00f2 si suicideranno. Egli allora lascia Tebe, dove viveva, per andare a recuperare le loro salme e per dare loro una sepoltura. Nel frattempo la figlia del faraone muore e ci\u00f2 costringe Sinuhe a fuggire insieme al suo servo. Salutata \"Merit\", essi fuggono attraverso molti paesi e visitano molti popoli pi\u00f9 arretrati del loro. Sinuhe riprende la sua attivit\u00e0 di medico, arricchendosi.\nQuando egli ed il suo servo vengono chiamati per curare un condottiero ittita, scoprono il progetto di questi ultimi: attaccare l'Egitto con armi in ferro, metallo sconosciuto agli Egiziani. Sinuhe torner\u00e0 per avvisare i suoi compatrioti e trova l'Egitto in un periodo di decadenza ed anarchia, e scopre di avere un figlio da Merit. Il faraone regnante ha deposto gli antichi dei per far abbracciare all'Egitto il culto monoteista del dio del Sole. Il malcontento del popolo \u00e8 molto alto e Horembeb chiede a Sinuhe di avvelenare il faraone.\nIntanto \"Baketamon\", la sorella del faraone, rivela al medico le sue vere origini: egli \u00e8 figlio di una delle prime mogli del faraone, \u00e8 stato rapito da piccolo ed abbandonato sul Nilo. Horembeb guida l'esercito contro i seguaci del nuovo dio e restaura i vecchi dei. Dopo la morte di Merit, Sinuhe aderisce al complotto e avvelena il faraone. Il faraone morente per\u00f2 parla della sua religione nei suoi ultimi momenti di vita, convertendo Sinuhe. Horembeb, fattosi nominare faraone costringe Sinuhe all'esilio vita natural durante.\nLavorazione.\nIl ruolo del protagonista venne inizialmente offerto a Dirk Bogarde; in seguito si ritir\u00f2 anche Marlon Brando, che prefer\u00ec interpretare Napoleone in \"D\u00e9sir\u00e9e\" di Henry Koster. Marilyn Monroe, pensata per la parte di Nefer, fu scartata in favore di Bella Darvi, allora fidanzata con il produttore Darryl F. Zanuck.\nSul set, Purdom e Curtiz ebbero diversi screzi. Secondo Purdom, la 20th Century-Fox tagli\u00f2 in montaggio molti suoi primi piani per non lanciare troppo un attore sotto contratto con la Metro-Goldwyn-Mayer.\nDa sottolineare le ambientazioni storiche spettacolari e opulente, tipiche dei film degli anni 1950, anche se il film di Curtiz si distingue per l'accuratezza storico-iconografica. Nonostante il forte impegno produttivo il film non ebbe grande successo."}
{"id": "307170", "revid": "72396", "url": "https://it.wikipedia.org/wiki?curid=307170", "title": "Teleplastia", "text": "Il termine Teleplastia venne coniato dal medico tedesco Albert von Schrenck-Notzing (1862-1929) sul greco \"tele\", lontano, e \"plassein\", modellare. Riguarda quei presunti fenomeni paranormali fisici, classificabili quindi nella categoria della psicocinesi, riguardanti la formazione ed il controllo dell'ectoplasma da parte di un medium.\nSono classificabili 3 tipi di teleplastia:\nEsempi.\nUn esempio di probabile teleplastia \u00e8 avvenuto in Spagna a Belmez, dove Maria Gomez faceva apparire involontariamente macchie a forma di volti nelle pareti e nel pavimento di casa."}
{"id": "307186", "revid": "109075086", "url": "https://it.wikipedia.org/wiki?curid=307186", "title": "Loparite-(Ce)", "text": "La loparite \u00e8 un minerale del gruppo della perovskite."}
{"id": "307187", "revid": "1543377", "url": "https://it.wikipedia.org/wiki?curid=307187", "title": "Isolueshite", "text": "L'isolueshite \u00e8 un minerale del gruppo della perovskite.\nEtimologia.\nIl nome \u00e8 giustificato dall'abito cristallino isometrico, l'isotropia ottica e la composizione molto simile alla lueshite."}
{"id": "307188", "revid": "109074984", "url": "https://it.wikipedia.org/wiki?curid=307188", "title": "Lueshite", "text": "La lueshite \u00e8 una perovskite di niobio e sodio."}
{"id": "307189", "revid": "1318658", "url": "https://it.wikipedia.org/wiki?curid=307189", "title": "Fasciolopsiasi", "text": "La fasciolopsiasi \u00e8 una malattia parassitaria che pu\u00f2 colpire sia gli esseri umani sia gli animali:"}
{"id": "307190", "revid": "1776051", "url": "https://it.wikipedia.org/wiki?curid=307190", "title": "Natroniobite", "text": "La natroniobite \u00e8 un minerale."}
{"id": "307192", "revid": "1442080", "url": "https://it.wikipedia.org/wiki?curid=307192", "title": "Macedonite", "text": "La macedonite \u00e8 un minerale."}
{"id": "307193", "revid": "158913", "url": "https://it.wikipedia.org/wiki?curid=307193", "title": "Natanaele", "text": ""}
{"id": "307195", "revid": "1543377", "url": "https://it.wikipedia.org/wiki?curid=307195", "title": "Cuprorom\u00e9ite", "text": "La cuprorom\u00e9ite \u00e8 un minerale del gruppo della rom\u00e9ite. La partzite, scoperta nel 1867, si ritiene che sia in realt\u00e0 cuprorom\u00e9ite ma occorrono ulteriori analisi per averne la certezza.\nMorfologia.\nLa cuprorom\u00e9ite si presenta generalmente in masse compatte.\nOrigine e giacitura.\nLa cuprorom\u00e9ite si forma nelle zone di ossidazione dei depositi di solfosali di rame-antimonio."}
{"id": "307196", "revid": "767487", "url": "https://it.wikipedia.org/wiki?curid=307196", "title": "Stetefeldtite", "text": "La stetefeldtite \u00e8 un minerale discreditato dall'IMA nell'ambito della revisione del supergruppo del pirocloro. Probabilmente si tratta di argentorom\u00e9ite."}
{"id": "307199", "revid": "1442080", "url": "https://it.wikipedia.org/wiki?curid=307199", "title": "Hydroxycalciorom\u00e9ite", "text": "L'hydroxycalciorom\u00e9ite \u00e8 un minerale del gruppo della rom\u00e9ite. Studi sulla struttura cristallina hanno appurato che la lewisite \u00e8 in realt\u00e0 hydroxycalciorom\u00e9ite."}
{"id": "307200", "revid": "1543377", "url": "https://it.wikipedia.org/wiki?curid=307200", "title": "Grazie (album)", "text": "Grazie \u00e8 un album di Gianna Nannini pubblicato nel 2006. Contiene dieci canzoni inedite ed \u00e8 prodotto dalla Nannini e da Will Malone, gi\u00e0 collaboratore di Madonna, Skunk Anansie e Iron Maiden.\nL'album \u00e8 stato il primo del catalogo Universal Music ad essere pubblicato in formato Dual Disc; la sezione DVD contiene oltre trenta minuti di filmati di backstage girati durante la produzione del disco, un'intervista alla Nannini e a Malone, immagini di \"video art\" con sottofondi musicali e una galleria fotografica dell'artista.\nIl successo del disco ha portato la cantante senese alla vetta delle classifiche per la prima volta dall'inizio della sua carriera (il massimo posto raggiunto \u00e8 sempre stato il secondo, ottenuto con \"Puzzle\" e \"Malafemmina\"). L'album \u00e8 rimasto al primo posto per undici settimane, di cui quattro consecutive. \u00c8 stato premiato il 5 settembre 2006 al Festivalbar come \"Album dell'anno\", e ha ottenuto cinque dischi di platino.\nEsiste anche una versione limitata con una copertina differente e alcune bonus track: nella versione italiana troviamo il brano \"The Train\" e la versione dal vivo del brano \"Io\"; nella versione internazionale, troviamo la medesima versione dal vivo del brano \"Io\", e la versione inglese di \"Sei nell'anima\", dal titolo \"Hold the Moon\". La versione spagnola contiene inoltre \"Hold the Moon\", \"Io\" e \"Meravigliosa creatura\"."}
{"id": "307201", "revid": "1442080", "url": "https://it.wikipedia.org/wiki?curid=307201", "title": "Rom\u00e9ite", "text": "La rom\u00e9ite \u00e8 un minerale."}
{"id": "307204", "revid": "299040", "url": "https://it.wikipedia.org/wiki?curid=307204", "title": "Stibiconite", "text": "La stibiconite \u00e8 una variet\u00e0 del gruppo della rom\u00e9ite. \u00c8 stata considerata una specie a s\u00e9 stante fino alla revisione effettuata dall'IMA nel 2010 del supergruppo del pirocloro.\nAbito cristallino.\nTerroso. Sotto forma di incrostazioni.\nOrigine e giacitura.\nIl minerale si trova nelle miniere di alterazione di antimonio. Nelle zone idrotermali come alterazione della antimonite.\nForma in cui si presenta in natura.\nMassivo, compatto, botrioidale, in croste botrioidali, granulare, polverulento."}
{"id": "307205", "revid": "838137", "url": "https://it.wikipedia.org/wiki?curid=307205", "title": "Federazione dei Liberali", "text": "La Federazione dei Liberali (FdL) \u00e8 una federazione d'indirizzo politico fondata da Raffaello Morelli nel febbraio 1994 contestualmente allo scioglimento del Partito Liberale Italiano, subentrando ad esso come membro italiano dell'Internazionale liberale. Si dichiar\u00f2 alternativo alla destra sin dalla sua costituzione e, nel 1995, partecip\u00f2 alla fondazione dell'Ulivo.\nLa federazione sostene la priorit\u00e0 politica dell'essere liberali e gravita nell'area di centro.\nStoria.\nLa diaspora liberale.\nLa FdL nasce il 6 febbraio 1994, contestualmente allo scioglimento del Partito Liberale Italiano, travolto dallo scandalo di Tangentopoli, che nel maggio 1993 aveva costretto alle dimissioni il segretario Renato Altissimo, con l'eredit\u00e0 di una situazione economica difficile per il subentrato Raffaele Costa.\nI fondatori furono i gruppi di centrosinistra del disciolto partito, che elessero presidente Alfredo Biondi e coordinatore Raffaello Morelli, fino a quel momento presidente e vicepresidente del PLI, mentre Raffaele Costa aveva dato vita all'Unione di Centro. La FdL eredit\u00f2 la sede nazionale del PLI in via Frattina a Roma, nonch\u00e9 il seggio del Partito Liberale Italiano all'Internazionale Liberale.\nAlle elezioni politiche del 1994 i liberali vararono un manifesto di indirizzi politico-programmatici e in quest'ambito lasciarono libert\u00e0 di candidatura. Biondi si candid\u00f2 con Forza Italia, altri liberali scelsero il Patto per l'Italia, altri i radicali.\nI nodi politici della FdL vennero al pettine subito dopo, in occasione delle elezioni europee del 1994. Biondi si trov\u00f2 in minoranza perch\u00e9 non voleva la presentazione di liste autonome liberali nel solco della Partito Europeo dei Liberali, Democratici e Riformatori (ELDR). La FdL prepar\u00f2 sue liste in tutte le cinque circoscrizioni italiane . Cos\u00ec i risultati furono scarsi (0,16% su scala italiana).\nDal 7\u00ba Congresso in poi.\nIn occasione del referendum costituzionale del giugno 2006, la FdL e Critica Liberale hanno lanciato un manifesto comune a sostegno del no.\nUnit\u00e0 dei Liberali e Scelta Europea.\nIl 23 settembre 2007 la FdL insieme ad altre forze politiche liberali (Nuovo PLI, Liberali Sardi, Veneto Liberale, Giovani Liberali ed altre associazioni di stampo liberale) ha organizzato a Verbania un tavolo di discussione e di confronto per trovare un'unit\u00e0 di intenti in vista dei prossimi appuntamenti elettorali e soprattutto per far tornare i liberali italiani al centro della vita politica italiana. Questo incontro \u00e8 scaturito dalla nascita del \"Coordinamento dei Liberali Italiani\" e dalla stesura di un \"Manifesto Costituente\".\nIn occasione delle elezioni politiche del 2008 la FdL non ha raggiunto accordi con nessuna lista presente alla competizione elettorale. Rifiutata la prospettiva dell'ulivismo indistinto (il Partito Democratico) sono andate a vuoto le trattative con l'Unione di Centro di Casini e con il Partito Socialista di Boselli.\nIl segretario Morelli in una lettera pubblicata sul sito del movimento indica la strada della scheda bianca o nulla.\nIl 24 gennaio 2014 il Partito ha aderito al Manifesto Programmatico In Cammino per Cambiare, unitamente ad altre iniziative di ispirazione liberale quali Centro Democratico, Conservatori e Social Riformatori, Fare per Fermare il Declino, Scelta Civica, Partito Liberale Italiano e Partito Federalista Europeo.\n\"Scelta Europea\" fu il nome della lista che aggregava partiti, movimenti e fondazioni di orientamento liberale, europeista e federalista, al fine di presentare alle elezioni europee un progetto che potesse superare facilmente la soglia di sbarramento del 4%. Tuttavia la lista ottiene lo 0,72% dei voti."}
{"id": "307206", "revid": "1565034", "url": "https://it.wikipedia.org/wiki?curid=307206", "title": "Arcidiocesi di Agrigento", "text": "Larcidiocesi di Agrigento (in latino: \"Archidioecesis Agrigentina\") \u00e8 una sede metropolitana della Chiesa cattolica in Italia appartenente alla regione ecclesiastica Sicilia. Nel 2020 contava 410.330 battezzati su 434.870 abitanti. \u00c8 retta dall'arcivescovo Alessandro Damiano.\nTerritorio.\nSituata nella parte sud-occidentale della Sicilia, l'arcidiocesi di Agrigento \u00e8 delimitata a sud dal mare, a est confina con la diocesi di Piazza Armerina, a nord-est con la diocesi di Caltanissetta, a nord con le arcidiocesi di Palermo e di Monreale e a nord-ovest con la diocesi di Mazara del Vallo.\nI suoi confini corrispondono a quelli del libero consorzio comunale di Agrigento e ne abbraccia tutti i 43 comuni.\nSede arcivescovile \u00e8 la citt\u00e0 di Agrigento, dove si trova la cattedrale di San Gerlando. In citt\u00e0 si trova anche l'antica cattedrale bizantina, oggi chiesa di Santa Maria dei Greci. In arcidiocesi sorgono tre basiliche minori: la basilica dell'Immacolata ad Agrigento, la basilica di Maria Santissima del Soccorso a Sciacca, e la basilica di San Calogero a Monte di Sciacca. Allo stesso santo \u00e8 dedicata una chiesa ad Agrigento, dichiarata santuario diocesano nel 1972.\nLa provincia ecclesiastica agrigentina, istituita nel 2000, comprende due diocesi suffraganee: Caltanissetta e Piazza Armerina.\nZone pastorali e vicariati foranei.\nIl territorio dell'arcidiocesi \u00e8 uno dei pi\u00f9 vasti della Sicilia. Si estende su una superficie di 3.041,89\u00a0km\u00b2 ed \u00e8 suddiviso in 194 parrocchie, raggruppate in 5 zone pastorali e 10 vicariati foranei.\nStoria.\nSull'origine della Chiesa agrigentina non ci sono notizie precise; ma i monumenti antichi, come le catacombe di Agrigento e Naro, le tombe sicuramente cristiane di parecchie zone del territorio e, soprattutto, una piccola basilica paleocristiana e altri reperti archeologici provenienti da varie zone della provincia forniscono elementi per dare come certa la presenza di una solida comunit\u00e0 cristiana nell'Agrigentino, tra il II e il III secolo.\nSecondo la tradizione il primo vescovo fu san Libertino martirizzato non oltre la persecuzione di Gallieno e Valeriano (met\u00e0 del III secolo). La basilica paleocristiana per alcuni studiosi era una \"memoria martyrum\" nella quale furono sepolti san Libertino e san Pellegrino in due loculi posti nel pavimento. Il primo vescovo storicamente certo \u00e8 Eusanio nella seconda met\u00e0 del VI secolo, deposto da papa Pelagio II per aver usurpato i beni della Chiesa.\nPrima dell'invasione degli arabi non ci sono molte notizie sulla diocesi. Tra i vescovi agrigentini storicamente sicuri ci sono: san Gregorio II, di cui parla nelle sue lettere papa Gregorio Magno (tra il 591 ed il 603) e autore di un commento in greco sull'Ecclesiaste; Felice, che partecip\u00f2 al sinodo di Roma del 649; Giorgio, che prese parte ai concili romani del 679 e del 680; Giovanni, che fu tra i padri del secondo concilio di Nicea (787).\nGi\u00e0 dai tempi di Gregorio Magno, la Sicilia faceva parte dell'impero bizantino; tuttavia, come emerge dalle lettere del pontefice, le diocesi siciliane non avevano un metropolita e dipendevano tutte da Roma. Solo dalla prima met\u00e0 dell'VIII secolo, in seguito alle controversie sull'iconoclastia, la Sicilia fu sottratta dall'imperatore Leone III Isaurico alla giurisdizione di Roma e sottomessa al patriarcato di Costantinopoli (circa 732). Cos\u00ec fu anche per Agrigento, che appare tra le suffraganee di Siracusa nella \"Notitia Episcopatuum\" redatta all'epoca dell'imperatore Leone VI e databile all'inizio del X secolo. La situazione descritta da questa \"Notitia Episcopatuum\" \u00e8 tuttavia puramente ideale; infatti a partire dall'827 l'isola venne progressivamente conquistata dagli Arabi e delle sue diocesi non si hanno pi\u00f9 notizie.\nDopo la dominazione araba (828-1086), la diocesi fu restaurata dal \"gran conte\" normanno Ruggero I d'Altavilla, che ne defin\u00ec il territorio con un diploma del 1093; la diocesi si estendeva sino alle porte di Palermo includendo anche Termini Imerese, ed era chiamata diocesi bimare, in quanto a sud si affacciava sul Canale di Sicilia e sul Tirreno a nord. L'antica diocesi di Triocala non fu pi\u00f9 restaurata ed in epoca Normanna il suo territorio fu incorporato in quello di Agrigento. La rifondazione della diocesi fu approvata da papa Urbano II il 10 ottobre 1098. Primo vescovo fu san Gerlando (1093-1100).\nInizialmente la diocesi era immediatamente soggetta alla Santa Sede. Durante l'episcopato di Gentile fu resa suffraganea dell'arcidiocesi di Palermo.\nFu avventuroso il lungo episcopato di Urso a cavallo tra il XII e il XIII secolo: per tre volte fu privato dei beni della Chiesa ed esiliato, fu poi rapito dai saraceni, che lo tennero prigioniero per quattordici mesi, finch\u00e9 non fu pagato un cospicuo riscatto. Nelle incursioni saracene furono distrutte la cattedrale e il palazzo episcopale, ricostruiti dal successore Raynaldo d'Acquaviva; questi, per aver incoronato re Manfredi, fu scomunicato da papa Alessandro IV.\nNessuno dei vescovi agrigentini fu presente al concilio di Trento, perch\u00e9 dal 1544 al 1564 la diocesi era vacante ed amministrata dal cardinale Rodolfo Pio di Carpi. Il vescovo Luigi Suppa (1565-1569) inizi\u00f2 ad applicare i decreti tridentini; Cesare Marullo fond\u00f2 il seminario diocesano nel 1577, trasferito nella sede attuale da Vincenzo Bonincontro nel 1611; il vescovo Juan Orozco Covarrubias y Leiva (1594-1606) impiant\u00f2 in citt\u00e0 la prima tipografia, e protesse letterati e artisti; nuovo slancio alla formazione catechistica fu dato con l'introduzione del catechismo di Roberto Bellarmino tradotto in siciliano nel 1725.\nImportante anche l'episcopato di Francesco Gisulfo, che arricch\u00ec la cattedrale di oggetti preziosi e di due organi e compr\u00f2 per la citt\u00e0 di Agrigento l'esenzione perpetua della gabella della farina. Francesco Ram\u00edrez (1697-1715) celebr\u00f2 un sinodo i cui statuti rimasero in vigore fino al 1948, e fond\u00f2 il collegio dei Santi Tommaso e Agostino per la formazione del clero e dei parroci. Verso la met\u00e0 del XVIII secolo Andrea Lucchesi Palli eresse il palazzo vescovile e una biblioteca pubblica.\nNel 1844, durante il pontificato di papa Gregorio XVI, ci fu un nuovo ordinamento dei confini della diocesi: 13 comuni furono ceduti a vantaggio dell'erezione della diocesi di Caltanissetta, 6 comuni all'arcidiocesi di Monreale (Chiusa, Contessa, Giuliana, Palazzo Adriano, Prizzi e San Carlo) e uno all'arcidiocesi di Palermo (Castronovo). Contestualmente Agrigento entr\u00f2 a far parte della provincia ecclesiastica dell'arcidiocesi di Monreale.\nNel corso dell'Ottocento la diocesi rimase vacante per diversi anni, nei periodi 1835-1837, 1839-1844 e 1860-1872. Durante l'episcopato di Domenico Turano (1872-1885) la diocesi fu sconvolta dal cosiddetto \"scisma di Grotte\" guidato dal sacerdote Luigi Sciarratta contro l'autorit\u00e0 del vescovo e a favore di una elezione popolare dei parroci; lo scisma si concluse con la scomunica di Sciarratta.\nNonostante l'aumento della popolazione, a causa di particolari vincoli giuridici, all'inizio del Novecento il numero delle parrocchie era rimasto molto esiguo. Papa Pio XI confer\u00ec al vescovo Giovanni Battista Peruzzo speciali poteri per aumentarne il numero, che durante il suo episcopato da 48 sal\u00ec a 139.\nIl 5 luglio 1945, con la lettera apostolica \"Quod Venerabilis\", papa Pio XII proclam\u00f2 Sant'Alfonso Maria de' Liguori patrono principale della diocesi, assieme a San Gerlando.\nIl 2 dicembre 2000 in forza della bolla \"Ad maiori consulendum\" di papa Giovanni Paolo II la sede agrigentina \u00e8 stata elevata al rango di arcidiocesi metropolitana con suffraganee le diocesi di Caltanissetta e Piazza Armerina. Carmelo Ferraro \u00e8 stato il primo arcivescovo metropolita.\nDal 5 settembre 2021, l'arcidiocesi di Agrigento ha avviato la cooperazione missionaria con l'amministrazione apostolica dell'Albania meridionale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nPersone legate all'arcidiocesi.\nTestimoni della fede.\nQuesto \u00e8 l'elenco dei testimoni della fede legati all'arcidiocesi e per i quali sono in corso i relativi processi di beatificazione:\nCalendario liturgico proprio dell'arcidiocesi.\nDi seguito \u00e8 riportato il Calendario liturgico proprio:\nStatistiche.\nL'arcidiocesi nel 2020 su una popolazione di 434.870 persone contava 410.330 battezzati, corrispondenti al 94,4% del totale."}
{"id": "307213", "revid": "120499863", "url": "https://it.wikipedia.org/wiki?curid=307213", "title": "B\u00fcrger Union f\u00fcr S\u00fcdtirol", "text": "La B\u00fcrger Union f\u00fcr S\u00fcdtirol (in italiano \"Unione dei cittadini per il Sudtirolo\", fino al 2012 Union f\u00fcr S\u00fcdtirol) era un partito politico indipendentista attivo nell'Alto Adige, ossia la Provincia autonoma di Bolzano, e sostenitore di politiche in favore delle comunit\u00e0 di lingua tedesca e lingua ladina, con particolare attenzione ai diritti delle famiglie, dei lavoratori dipendenti e delle piccole imprese.\nIl partito era guidato da Andreas P\u00f6der.\nStoria.\nIl partito nasce nell'autunno del 1989, dopo la fuoriuscita dalla S\u00fcdtiroler Volkspartei del consigliere provinciale Alfons Benedikter. Attorno a lui, Eva Klotz e Gerold Meraner si riunirono il piccolo partito Freiheitliche Partei S\u00fcdtirols (in precedenza, Partei der Unabh\u00e4ngigen), il S\u00fcdtiroler Heimatbund e il movimento per il federalismo.\nLa sua collocazione si trova a destra. A livello europeo nel 1989, rientrava con la \"Lega Nord\" e la \"Slovenska Skupnost\" nell'Alleanza Libera Europea, marcando l'avvicinamento di quest'ultima ai nuovi movimenti identitari europei.\nBenedikter sar\u00e0 anche il primo \"Obmann\" (segretario) del movimento, che si caratterizza per la critica alla politica definita rinunciataria della SVP.\nNel 1991 a Benedikter subentra il giovane Martin Wenter, Al suo posto, Karl Augsten riesce a riportare il partito a buoni risultati, con l'elezione di 2 consiglieri provinciali e regionali alle elezioni del 1993 (Klotz e Benedikter).\nNel 1994 la figura dell\"'Obmann\" viene sostituita da quella del segretario politico provinciale (\"Landessekret\u00e4r\"), Andreas P\u00f6der, e viene riorganizzata la struttura, anche con la nascita di un movimento giovanile (\"Junge Union\").\nL'anno dopo, alle elezioni comunali, l'Union riesce ad eleggere propri rappresentanti in 40 comuni della provincia.\nAlle elezioni politiche del 1996 l'UfS si presenta in aperto contrasto con l'SVP, raccogliendo, per la Camera dei deputati (nella quota proporzionale), 55.548 voti e, per il Senato della Repubblica, 19.330 voti senza ottenere alcun seggio. Nel collegio di Bolzano alla camera raggiunge il 5.64%., a livello nazionale al senato ottiene lo 0.06%\nAlle elezioni provinciali del 1998, l'UfS sfiora i tre mandati, mancati per soli 2.000 voti. Vengono eletti P\u00f6der e Klotz, confermati poi anche nel 2003,sfiorando il terzo mandato per 108 voti.\nLe tensioni personali tra i due leader aumentarono nel corso degli anni, fino a che si giunse alla spaccatura durante il congresso del partito, il 5 maggio 2007, ad un anno dalle elezioni provinciali del 2008.\nAndreas P\u00f6der chiese la reintroduzione della figura dell\"'Obmann\", ottenendola con 76 voti a favore e 70 contrari e scalzando di fatto la Klotz. Quest'ultima decise di uscire dal partito che aveva contribuito a fondare, con parte del gruppo dirigente: nasceva il movimento indipendentista S\u00fcd-Tiroler Freiheit.\nNelle elezioni provinciali del 2008 il partito ha ottenuto il 2,3% dei voti\n, riducendo i propri consensi in favore della S\u00fcd-Tiroler Freiheit di Eva Klotz, ed eletto un consigliere.\nNel gennaio 2012 il movimento ha mutato nome in B\u00fcrger Union f\u00fcr S\u00fcdtirol.\nLa B\u00fcrger Union ha rifiutato di presentare una lista per le elezioni politiche 2013, domandando ai suoi elettori di annullare il loro voto apponendo sulla scheda elettorale un adesivo con la scritta \"Roma, ci hai rotto!\" (in tedesco \"Rom kann uns mal!\"). Il motivo addotto dall'Obmann P\u00f6der \u00e8 che \"la politica per il Sudtirolo va fatta in Sudtirolo\", non essendo dunque necessario per il suo partito (in quanto separatista) concorrere per entrare nel parlamento italiano.\nAlle elezioni provinciali 2013 il partito ha presentato una lista unificata con Ladins Dolomites ed il movimento Wir S\u00fcdtiroler (Noi sudtirolesi). La lista cos\u00ec composta ha totalizzato il 2,1% dei consensi ed eletto al consiglio provinciale il solo Andreas P\u00f6der. Alle elezioni provinciali del 2018 si presenta da sola, ottenendo l'1,3%, senza eleggere consiglieri."}
{"id": "307215", "revid": "52172054", "url": "https://it.wikipedia.org/wiki?curid=307215", "title": "Rastafari", "text": ""}
{"id": "307216", "revid": "767487", "url": "https://it.wikipedia.org/wiki?curid=307216", "title": "Sylke Otto", "text": "Biografia.\nNata nell'allora Repubblica Democratica Tedesca, inizi\u00f2 a praticare slittino a dieci anni. L'esordio agonistico avvenne nel 1983.\nNel 2002 vinse la medaglia d'oro nel singolo ai XIX Giochi olimpici invernali, disputatisi a Salt Lake City. Si \u00e8 poi riconfermata campionessa olimpica ai XX Giochi olimpici invernali di Torino.\nHa inoltre vinto per quattro volte la Coppa del Mondo di slittino femminile, dodici medaglie ai Campionati mondiali di cui sei d'oro, otto agli europei (cinque d'oro) e tre titoli nazionali.\n\u00c8 detentrice del record di vittorie nel singolo in Coppa del Mondo, 37 successi, in coabitazione con la connazionale Tatjana H\u00fcfner ."}
{"id": "307217", "revid": "1543377", "url": "https://it.wikipedia.org/wiki?curid=307217", "title": "Campionati mondiali di biathlon 1991", "text": "I Campionati mondiali di biathlon 1991 si svolsero dal 19 al 24 febbraio a Lahti, in Finlandia. In seguito alla riunificazione tedesca, avvenuta l'anno precedente, la Germania partecip\u00f2 per la prima volta con un'unica squadra.\nRisultati.\nUomini.\nSprint 10 km.\n19 febbraio\nIndividuale 20 km.\n24 febbraio\nStaffetta 4x7,5 km.\n23 febbraio\nGara a squadre.\n21 febbraio\nDonne.\nSprint 7,5 km.\n19 febbraio\nIndividuale 15 km.\n24 febbraio\nStaffetta 3x7,5 km.\n23 febbraio\nGara a squadre.\n21 febbraio"}
{"id": "307222", "revid": "785863", "url": "https://it.wikipedia.org/wiki?curid=307222", "title": "Gorc", "text": ""}
{"id": "307224", "revid": "785863", "url": "https://it.wikipedia.org/wiki?curid=307224", "title": "Sha'a Gi", "text": ""}
{"id": "307226", "revid": "339392", "url": "https://it.wikipedia.org/wiki?curid=307226", "title": "Campionato del mondo di biathlon 1982", "text": ""}
{"id": "307227", "revid": "339392", "url": "https://it.wikipedia.org/wiki?curid=307227", "title": "Campionato del mondo di biathlon 1983", "text": ""}
{"id": "307228", "revid": "339392", "url": "https://it.wikipedia.org/wiki?curid=307228", "title": "Campionato del mondo di biathlon 1985", "text": ""}
{"id": "307230", "revid": "339392", "url": "https://it.wikipedia.org/wiki?curid=307230", "title": "Campionato del mondo di biathlon 1989", "text": ""}
{"id": "307231", "revid": "339392", "url": "https://it.wikipedia.org/wiki?curid=307231", "title": "Campionato del mondo di biathlon 1990", "text": ""}
{"id": "307232", "revid": "339392", "url": "https://it.wikipedia.org/wiki?curid=307232", "title": "Campionato del mondo di biathlon 1991", "text": ""}
{"id": "307233", "revid": "161374", "url": "https://it.wikipedia.org/wiki?curid=307233", "title": "Campionati del mondo di biathlon", "text": ""}
{"id": "307239", "revid": "767487", "url": "https://it.wikipedia.org/wiki?curid=307239", "title": "Our Truth", "text": "Our Truth \u00e8 il primo singolo estratto da \"Karmacode\", quarto album in studio dei Lacuna Coil. Fa parte della colonna sonora del videogioco \"Guitar Hero World Tour\".\nVideoclip.\nIl video \u00e8 stato girato a Los Angeles dalla Fort Awesome, che ha gi\u00e0 lavorato con gruppi come Linkin Park, Queens of the Stone Age e Atreyu.\nTracce.\nIl singolo \"Our Truth\" \u00e8 stato pubblicato in tre diverse versioni:"}
{"id": "307244", "revid": "181699", "url": "https://it.wikipedia.org/wiki?curid=307244", "title": "Comitato di Torda-Aranyos", "text": "Il comitato di Torda-Aranyos (in ungherese \"Torda-Aranyos v\u00e1rmegye\", in romeno \"Comitatul Turda-Arie\u0219\") \u00e8 stato un antico comitato del Regno d'Ungheria, situato nell'attuale Romania centrale, in Transilvania. Capitale del comitato era Torda, oggi nota col nome romeno di Turda.\nIl comitato di Torda-Aranyos confinava con gli altri comitati di Kolozs, Maros-Torda, Kis-K\u00fck\u00fcll\u0151, Alba inferiore, Hunyad, Arad e Bihar.\nStoria.\nIl comitato venne formato nel 1876 unendo parte del comitato di Torda col territorio di Aranyossz\u00e9k (abitato dalla popolazione magiara degli Sz\u00e9kely), e rimase ungherese finch\u00e9 il Trattato del Trianon (1920) non lo assegn\u00f2 alla Romania.\nIl suo territorio fa oggi parte dei distretti romeni di Cluj (la parte nord, compreso il capoluogo), Alba (la parte sud e ovest) e Mure\u0219 (la parte est)."}
{"id": "307280", "revid": "2213975", "url": "https://it.wikipedia.org/wiki?curid=307280", "title": "Biscione (araldica)", "text": "Il biscione (in lingua lombarda \"el bisson\") \u00e8 un simbolo araldico ritratto nell'atto di ingoiare un fanciullo.\n\u00c8 l'emblema della casata nobiliare dei Visconti ed \u00e8 uno dei simboli pi\u00f9 famosi della citt\u00e0 di Milano.\nDescrizione.\nSecondo Michel Pastoureau, nel libro \"Medioevo simbolico\", in origine i Visconti erano soltanto i signori di Anguaria, il cui nome evoca il latino \"anguis\" (\"serpente\"). Nella met\u00e0 del XIV secolo, per nascondere un'origine che appariva poco nobile, i Visconti introducono una leggenda eroica. Bonifacio, signore di Pavia, sposa Bianca, figlia del duca di Milano. Mentre Bonifacio combatte contro i Saraceni, il figlio viene rapito e divorato da un enorme serpente. Al rientro dalla guerra, Bonifacio si mette sulle tracce del serpente e, scovatolo, lo uccide facendogli vomitare il proprio figlio miracolosamente vivo. \nL'iconografia che appare pi\u00f9 comunemente, ovvero quella con un bambino fra le sue fauci, si ritrova come stemma dei Visconti a partire dall'XI secolo. Essi diventarono poi signori di Milano dal 1277, trasmettendo cos\u00ec il simbolo all'intera citt\u00e0, e quindi al Ducato.\nDa notare come il \u201cBiscione\u201d visconteo abbia sempre le spire attorcigliate in 9 curve. Siccome negli stemmi spesso non riuscivano a rappresentarlo, fu invalso l\u2019uso di disegnare un attorcigliamento completo (che vale 3 giri: due visibili e uno celato).\nCon l'avvento degli Sforza, imparentatisi con i Visconti, che succedettero loro alla guida dello Stato milanese, il biscione fu mantenuto come simbolo della nuova casa ducale e rimase ben oltre a rappresentare lo Stato milanese anche sotto i sovrani spagnoli e del Sacro Romano Impero fino all'avvento dell'era napoleonica e alla sua soppressione. Il biscione fu poi riutilizzato nello stemma del Regno d'Italia napoleonico e, infine, inquartato al leone di San Marco, nello stemma del Regno Lombardo-Veneto.\nNon si \u00e8 ancora potuto dimostrare se i Visconti adottarono un simbolo che era gi\u00e0 presente in citt\u00e0, forse come stemma dei Capitani del Comune, o se furono loro ad imporlo, una volta preso controllo di Milano. Alcuni lo hanno messo in relazione con il serpente di bronzo di Mos\u00e8, il Nehustan, una cui copia (da molti milanesi ritenuta invece autentica) si trova su un capitello nella basilica di Sant'Ambrogio. Alcune leggende affermano che il capostipite dei Visconti assunse questo stemma o strappandolo ad un infedele che aveva ucciso durante le Crociate, oppure dopo aver ucciso il drago Tarantasio. \nComunque sia l'uomo in bocca al biscione, sebbene sia araldicamente definito come \"ingollato\", potrebbe essere anche interpretato come una figura nascente dall'animale, richiamando simboli pi\u00f9 antichi di fertilit\u00e0 terrestre che il serpente, essere ctonio, bene interpreta. In seguito, al biscione visconteo fu sovrapposta una corona d'oro.\nNel XIV secolo, il poeta forlivese Giacomo Allegretti scrisse un carme sulla \"bissa milanese\".\nLa figura del biscione viene menzionata da Dante Alighieri nella \"Divina Commedia\" come:\nI significati che si potrebbero associare a questi versi sono due: \"l'esercito milanese si accampa solo dove fosse piantato il biscione\", cio\u00e8 lo stendardo dei Visconti, oppure \"il biscione che i milanesi custodiscono nel loro campo militare\".\nIl biscione \u00e8 oggi uno dei principali simboli di Milano, assieme alla Croce di San Giorgio, stemma del Comune dall'epoca medioevale, e la scrofa semilanuta. Il biscione \u00e8 stato inserito, tra i tanti usi moderni, nel logo della casa automobilistica italiana Alfa Romeo, fondata a Milano nel 1910. \"La bissa\", altro appellativo dialettale dato dai milanesi al \"biscione\", \u00e8 uno dei simboli dell', squadra di calcio milanese, ed \u00e8 stato ripreso dalla societ\u00e0 Fininvest, fondata nel 1978 da Silvio Berlusconi: in quest'ultimo caso la rappresentazione del fanciullo \u00e8 stata \"addolcita\" sostituendo quest'ultimo con un fiore uscente dalla bocca del serpente, il tutto molto stilizzato. Fu usato per alcuni anni anche da Norditalia Assicurazioni.\nA volte viene accomunato alla figura mitologica del basilisco.\nIl biscione nell'araldica civica.\nIn molti stemmi dei comuni che un tempo fecero parte del territorio del Ducato milanese visconteo/sforzesco \u00e8 ancora oggi rappresentato il biscione, a testimonianza storica della loro dipendenza dallo Stato milanese o per il loro antico legame feudale ad uno dei tanti rami minori della casa dei Visconti. Eccone un elenco :\nA seguito delle vicende storico-dinastiche legate alle famiglie Visconti e Sforza, il biscione figura quale parte dello stemma comunale anche di citt\u00e0 e comuni dell'Europa centro-orientale:\nStoricamente, figur\u00f2 negli stemmi dei seguenti stati: \nIl biscione nell'araldica gentilizia.\nFu in uso nelle armi araldiche di molti sovrani francesi, spagnoli e del Sacro Romano Impero, in quanto anche titolari del Ducato di Milano, tra essi:\nIl biscione figura anche nelle grandi armi e in quelle medie dell'Imperatore Ferdinando I d'Austria, nella sua veste di Re del Regno Lombardo-Veneto. Anche re Giovanni II d'Ungheria us\u00f2 nel suo stemma il biscione, in quanto discendente di Bona Sforza.\nNumerose altre famiglie nobili utilizzarono nei loro stemmi il biscione visconteo:\nIl biscione fu usato anche nelle bandiere della R. D. Brigata Estense."}
{"id": "307281", "revid": "149485", "url": "https://it.wikipedia.org/wiki?curid=307281", "title": "Nicola Rodigari", "text": "Biografia.\nInizialmente tesserato per la societ\u00e0 ASD Bormio Ghiaccio, entra nel giro della nazionale nel 1998. Nel 2008 entra a far parte del Gruppo Sportivo Forestale.\nNel 2002, poco prima della Olimpiade di Salt Lake City, si infortuna seriamente in allenamento; recupera e partecipa ai Giochi ma senza grandi risultati nell'individuale. Centra invece l'argento nella staffetta 5000m con Michele Antonioli, Maurizio Carnino, Fabio Carta e Nicola Franceschina una medaglia che non riuscir\u00e0 a ripetere ai Giochi di Torino, quattro anni pi\u00f9 tardi.\nNel 2004, in squadra con Fabio Carta, Roberto Serra e Nicola Franceschina, ha vinto la medaglia di bronzo nella staffetta 5000 metri ai campionati mondiali di G\u00f6teborg, in Svezia.\nIn carriera vanta quattro successi nei Campionati europei di short track nella specialit\u00e0 \"overall\" (16 i successi in totale), l'ultimo conquistato a Torino, in Italia, il 18 gennaio 2009. Anche suo fratello, Simone Rodigari, ha fatto parte della nazionale italiana.\nNel 2010 ha rappresentato l'Italia ai Giochi olimpici di Vancouver.\nHa gareggiato nella staffetta 5000 metri, con i compagni di nazionale Nicolas Bean, Yuri Confortola e Claudio Rinaldi, dove \u00e8 stato eliminato in semifinale per squalifica, dopo una caduta che ha danneggiato la squadra francese.\nNei 1500 metri \u00e8 arrivato sino alla finale B, dove ha concluso con l'ottavo posto. In semifinale con 2'11\"402 aveva concluso al quarto posto, dietro al sudcoreano Lee Jung-Su (2'10\"949), allo statunitense Apolo Ohno (2'11\"072) e al canadese Charles Hamelin (2'11\"225).\nDal 2019 allena la nazionale italiana giovanile."}
{"id": "307285", "revid": "3115", "url": "https://it.wikipedia.org/wiki?curid=307285", "title": "Ciro Alfano", "text": "Biografia.\nDopo la militanza nella Democrazia Cristiana, nel 1994 aderisce al Centro Cristiano Democratico.\nNel 1994 si candida alla Camera dei deputati nel collegio di Marano di Napoli, con il sostegno del Polo del Buon Governo: ottiene il 36,0% dei consensi ed \u00e8 sconfitto dal rappresentante dei Progressisti Tullio Grimaldi.\nDal 1997 al 2001 \u00e8 consigliere comunale del comune di Napoli (eletto nella lista CCD-Patto Segni). Diventa quindi capogruppo del CCD in consiglio comunale.\nAlle elezioni politiche del 2001 viene eletto alla Camera dei Deputati nel \"collegio uninominale\" di Marano di Napoli, sostenuto dalla \"Casa delle Libert\u00e0\" (in quota CCD). Nel 2002 confluisce nell'Unione di Centro, nelle cui file \u00e8 riconfermato alla Camera alle elezioni politiche del 2006.\nDal 6 luglio 2009 al 27 gennaio 2012 \u00e8 Commissario Provinciale dell'Unione di Centro.\nDall'ottobre 2010 \u00e8 Consigliere d'Amministrazione dell'Ente Mostra d'Oltremare.\nDal 26 maggio 2012 \u00e8 Vice Presidente della Provincia di Napoli - Assessore Attivit\u00e0 Produttive.\nAlle elezioni politiche del 2013 \u00e8 candidato al Senato della Repubblica, in \"regione Campania\", nella lista \"Con Monti per l'Italia\" (in sesta posizione, in quota UDC), risultando tuttavia il quarto dei non eletti."}
{"id": "307289", "revid": "181699", "url": "https://it.wikipedia.org/wiki?curid=307289", "title": "Comitato di Kis-K\u00fck\u00fcll\u0151", "text": "Il comitato di Kis-K\u00fck\u00fcll\u0151 (in ungherese \"Kis-K\u00fck\u00fcll\u0151 v\u00e1rmegye\", in romeno \"Comitatul T\u00e2rnava Mic\u0103\"; in tedesco \"Komitat Klein-Kokel\" o \"Klein-Kokelburg\") \u00e8 stato un antico comitato del Regno d'Ungheria, situato nell'attuale Romania centrale, in Transilvania. Capitale del comitato era Dics\u0151szentm\u00e1rton, oggi nota col nome romeno di T\u00e2rn\u0103veni.\nIl comitato di Kis-K\u00fck\u00fcll\u0151 confinava con gli altri comitati di Torda-Aranyos, Maros-Torda, Udvarhely, Nagy-K\u00fck\u00fcll\u0151 e Alba inferiore.\nStoria.\nIl comitato, attraversato dall'omonimo fiume, venne formato nel corso della riforma amministrativa della Transilvania del 1876, quando il comitato di K\u00fck\u00fcll\u0151 venne diviso nei due comitati di Kis-K\u00fck\u00fcll\u0151 e Nagy-K\u00fck\u00fcll\u0151. Nel 1920, in base al Trattato del Trianon, pass\u00f2 alla Romania.\nIl suo territorio fa oggi parte dei distretti romeni di Mure\u0219 (compreso il capoluogo), Alba (la parte sudoccidentale) e Sibiu (la parte meridionale)."}
{"id": "307291", "revid": "767487", "url": "https://it.wikipedia.org/wiki?curid=307291", "title": "Giuseppe Amato (politico)", "text": "Biografia.\nLaurea in medicina e chirurgia, dirigente della pubblica amministrazione, \u00e8 attualmente esponente di Forza Italia. \u00c8 stato eletto alla Camera dei deputati nel 1996, e poi riconfermato nel 2001 nel collegio maggioritario di Licata, in Sicilia, in rappresentanza della coalizione di centrodestra."}
{"id": "307293", "revid": "228587", "url": "https://it.wikipedia.org/wiki?curid=307293", "title": "Sesa Amici", "text": "Biografia.\nNata nel 1958 a Sezze, in provincia di Latina, dove risiede tuttora; \u00e8 laureata in Lettere e Filosofia, sposata con due figli; Nicola e Chiara.\nHa iniziato l\u2019attivit\u00e0 politica come consigliere comunale nella sua citt\u00e0 natale, per poi ricoprire incarichi di direzione politica a livello provinciale e regionale. Responsabile femminile regionale, poi responsabile organizzazione del PDS della Federazione romana ed infine Segretario provinciale dei DS della Federazione di Latina.\nAttivit\u00e0 politica.\nElezione a deputato.\nAlle elezioni politiche del 1994 viene eletta alla Camera dei Deputati, nella circoscrizione Lazio 1, nelle quote proporzionali del Partito Democratico della Sinistra.\nRicandidata alle successive elezioni politiche del 1996 nelle quote proporzionali del PDS, non viene rieletta.\nRitorno alla Camera.\nAlle elezioni politiche del 2001 viene rieletta alla Camera dei Deputati sempre nelle quote proporzionali dei Democratici di Sinistra, seppur nella circoscrizione Lazio 2, per via della rinuncia di Walter Veltroni (che era stato eletto sindaco di Roma).\nAlle elezioni politiche del 2006 \u00e8 riconfermata nel ruolo di deputato, nella circoscrizione Lazio 2, nelle liste de L'Ulivo (in quota DS). Alle elezioni amministrative del 2009 \u00e8 stata la candidata del centro-sinistra alle elezioni provinciali di Latina.\nViene ricandidata tra le liste del Partito Democratico e rieletta alla deputata alle politiche del 2008, che hanno visto la vittoria del centro-destra guidato da Silvio Berlusconi. Nella XVI legislatura \u00e8 stata componente della 1\u00aa Commissione Affari Costituzionali e Segretario dell'Ufficio di Presidenza del PD. Viene riconfermata nel ruolo di deputato anche alle elezioni politiche del 2013.\nSottosegretario di Stato.\nIn seguito alla nascita del governo di larghe intese guidato da Enrico Letta tra PD, Il Popolo della Libert\u00e0, Unione di Centro e Scelta Civica, il 3 maggio 2013 viene nominata dal Consiglio dei Ministri Sottosegretario di Stato ai rapporti con il Parlamento e al coordinamento dell'attivit\u00e0 di governo del governo Letta.\nIn seguito alla caduta del governo Letta, per volere del neo-segretario del PD Matteo Renzi per diventare Presidente del Consiglio, e alla nascita del suo governo, il 28 febbraio 2014 viene nominata Sottosegretario di Stato alle riforme costituzionali e ai rapporti con il Parlamento, affiancando la ministra \"renziana\" Maria Elena Boschi.\nA seguito delle dimissioni di Matteo Renzi da Presidente del Consiglio, per la bocciatura della riforma Renzi-Boschi al referendum costituzionale, il 29 dicembre 2016 diventa Sottosegretario di Stato alla Presidenza del Consiglio con le deleghe in materia di informazione e l'editoria per il nuovo governo presieduto da Paolo Gentiloni.\nNon viene pi\u00f9 ricandidata alle elezioni politiche del 2018, in quanto esclusa dalle liste del Partito Democratico per volere del segretario PD Renzi."}
{"id": "307294", "revid": "15732", "url": "https://it.wikipedia.org/wiki?curid=307294", "title": "Francesco Amoruso", "text": ""}
{"id": "307296", "revid": "404449", "url": "https://it.wikipedia.org/wiki?curid=307296", "title": "Francesco Maria Amoruso", "text": "Biografia.\nFrancesco Maria Amoruso \u00e8 nato a Bisceglie, citt\u00e0 nella quale tuttora risiede, da un'importante famiglia d\u2019imprenditori, \u00e8 padre di due ragazzi: Aurora, 18 anni, e Cesare, 17 anni. Ha conseguito la laurea in Scienze Politiche presso l'Universit\u00e0 degli Studi di Bari con votazione 110/110 e lode discutendo una tesi in Storia moderna dal titolo \"La setta carbonara in terra di Bari nei moti del 1820-21\" con il professor Tommaso Pedio.\nAttualmente \u00e8 amministratore unico di una societ\u00e0 di servizi per l'esportazione verso i Paesi europei ed extraeuropei. Ha ricoperto l'incarico di consigliere d'amministrazione e di amministratore in diverse societ\u00e0, tra cui la FinPuglia S.p.A. Formatosi nell'associazionismo cattolico e scout, \u00e8 tuttora attivamente impegnato nel volontariato.\nAl fianco di Giuseppe Tatarella, suo maestro politico, ha contribuito al processo di modernizzazione della destra, impegnandosi nel rilancio di importanti strumenti informativi come il quotidiano \"Roma\" e l'emittente televisiva \"TeleBari\".\n\u00c8 stato eletto al Parlamento italiano nel 1994 come deputato del Collegio Bisceglie - Molfetta.\nIscritto al gruppo parlamentare di Alleanza Nazionale, nella XII legislatura ha fatto parte della Ill Commissione Affari Esteri e della Giunta delle elezioni. Ha ricoperto la carica di Presidente del Comitato permanente degli italiani all'estero.\nRiconfermato parlamentare nella XIII legislatura nel maggio 1996, sempre nel Collegio Bisceglie - Molfetta, ha fatto parte della Ill Commissione Affari Esteri. \u00c8 stato membro della Delegazione parlamentare italiana presso il Consiglio d'Europa e l'Assemblea dell'Unione Europea Occidentale.\nNuovamente eletto deputato di Bisceglie - Molfetta nel 2001 per la XIV legislatura, ricopre attualmente l'incarico di Presidente della Commissione parlamentare di controllo sugli enti gestori di forme obbligatorie di previdenza e assistenza sociale. \u00c8 membro della Ill Commissione Affari Esteri e del Comitato parlamentare di controllo sull'attuazione degli accordi di Schengen, di vigilanza sull'attivit\u00e0 di Europol, di controllo e vigilanza in materia di immigrazione.\nNel 2011 \u00e8 coinvolto nel cosiddetto scandalo \"Affittopoli\": risulta intestatario di un contratto di affitto dell'Enasarco, ottenuto mentre era presidente della commissione di controllo sugli enti gestori di forme obbligatorie di previdenza e assistenza sociale (fra cui l'Enasarco) in evidente conflitto di interessi.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia diventandone da prima Coordinatore regionale in Puglia e poi \"Responsabile nazionale politiche per il Sud\".\nDa prima vicino alla destra del partito di Raffaele Fitto venendo sostituito quindi da Luigi Vitali quale coordinatore pugliese del partito, il 21 settembre 2015 lascia Forza Italia per aderire ad Alleanza Liberalpopolare-Autonomie guidato da Denis Verdini, leader della sinistra forzista, che sostiene la maggioranza e le riforme di Matteo Renzi. Il 23 settembre, il Vicepresidente del Senato Maurizio Gasparri (FI) ha dichiarato pubblicamente in Aula su Amoruso: \u00abVorrei che restasse agli atti degli Senato e mi assumo la responsabilit\u00e0 di quello che dico \u2013 ha affermato Gasparri \u2013 che il suo passaggio, come quello di altri, non \u00e8 dovuto a sofferenze culturali; ad Amoruso del patto del Nazareno, a cui ha dedicato una nobile dichiarazione, non gliene \u00e8 mai fregato niente\u00bb. Le parole hanno scatenato la dura reazione del Capogruppo di Ala in Senato, Lucio Barani che ha preannunciato una mozione di sfiducia contro Gasparri per farlo dimettere da vicepresidente.\nDopo 24 anni trascorsi ininterrottamente in Parlamento, non si ricandida pi\u00f9 alle elezioni politiche del 2018.\nIl 5 aprile 2019 con il suo \"Movimento Politico Mediterraneo\", fondato insieme a Pinuccio Tatarella nel 1997, aderisce a Fratelli d'Italia, partito guidato da Giorgia Meloni che si \u00e8 federato con Direzione Italia di Raffaele Fitto in vista delle elezioni europee del 26 maggio; rifiuta per\u00f2 la candidatura come europarlamentare \u00aba causa dei molteplici impegni a cui devo ottemperare come presidente onorario dell'Assemblea Parlamentare del Mediterraneo\u00bb.\nIncarichi Parlamentari.\nCamera dei deputati XII Legislatura:\nCamera dei deputati XIII Legislatura: Componente della III Commissione permanente Esteri; Componente supplente della Delegazione parlamentare italiana all'Assemblea della Unione Europea Occidentale; Componente supplente della Delegazione parlamentare italiana all'Assemblea del Consiglio d'Europa.\nCamera dei deputati XIV Legislatura: Presidente della Commissione Parlamentare per il Controllo sull'Attivit\u00e0 degli Enti Gestori di forme obbligatorie di previdenza e assistenza sociale; Componente della III Commissione (Affari Esteri e Comunitari); Componente del Comitato Parlamentare di Controllo sull'attuazione ed il funzionamento della Convenzione di applicazione dell'accordo di Schengen e di Vigilanza sull'attivit\u00e0 dell'Unit\u00e0 nazionale Europol; Componente della Delegazione Parlamentare presso l'Assemblea parlamentare della NATO\nCamera dei deputati XV Legislatura: Vicepresidente della XI Commissione (Lavoro Pubblico e Privato)\nSenato della Repubblica XVI Legislatura: Segretario 3\u00aa Commissione permanente (Affari esteri, emigrazione); Componente Commissione parlamentare per il controllo sull'attivit\u00e0 degli enti gestori di forme obbligatorie di previdenza e assistenza sociale."}
{"id": "307298", "revid": "57342", "url": "https://it.wikipedia.org/wiki?curid=307298", "title": "Gian Franco Anedda", "text": "Biografia.\nLaureato in giurisprudenza, avvocato, spos\u00f2 Anna, figlia di Enrico Endrich; nel 1951 entr\u00f2 a far parte dello studio legale della famiglia Endrich e intraprese la carriera politica militando nel Movimento Sociale Italiano, quindi in Alleanza Nazionale. \u00c8 stato Consigliere comunale di Cagliari nella Legislatura N. 5, dal 18 gennaio 1965 al 7 giugno 1970. Inoltre, \u00e8 stato Consigliere regionale della Sardegna ininterrottamente per quattro Legislature, dal 1961 al 1989 nel Gruppo del MSI, del quale fu per molti anni Capogruppo. Fu anche Commissario straordinario della Federazione provinciale del MSI-DN dall'aprile del 1975 al novembre 1976. Durante il Congresso nazionale del MSI-DN tenutosi a Roma dal 29 novembre 1984 al 2 dicembre 1984 \u00e8 stato relatore sulle problematiche politiche ed economiche della Sardegna durante la sessione dedicata alle Regioni a Statuto speciale (da Il Secolo d'Italia del 1 dicembre 1984). Nel volgere degli Anni Ottanta fu nominato Coordinatore regionale (Archivio della Federazione provinciale del MSI-DN di Cagliari). \nEx consigliere regionale, \u00e8 stato eletto alla Camera dei deputati nel 1992, e poi riconfermato per le tre successive legislature, nel collegio uninominale di Cagliari-centro, in Sardegna, in rappresentanza della coalizione di centrodestra. Membro del consiglio direttivo di An alla Camera nel 1994 e nel 1996.\nNel Governo Berlusconi I \u00e8 stato sottosegretario al Ministero di Grazia e Giustizia. Durante la XIV Legislatura \u00e8 stato per breve tempo capogruppo alla Camera dei deputati di AN, dopo che Ignazio La Russa dovette lasciare l'incarico in seguito all'elezione a coordinatore del Partito.\nNel 2005 \u00e8 eletto membro laico del Consiglio Superiore della Magistratura con 758 voti in quota AN Nel 2009, assieme al collega Michele Saponara in quota Casa delle Libert\u00e0 al CSM ha chiesto, in via d'urgenza, l'apertura di una pratica nei confronti di Adriano Sansa (Presidente del Tribunale dei minori di Genova) e di Fabio De Pasquale (pm nel processo Mills) per le dichiarazioni rese rispettivamente sul Governo e sul \"lodo Alfano\", il DDL che prevedeva l'immunit\u00e0 per le quattro pi\u00f9 alte cariche dello stato.\nSansa in un pubblico convegno defin\u00ed Berlusconi \"primo ministro piduista circondato da persone che servono lui e non lo Stato\" e del ministro Alfano avrebbe detto di avere come \"unico titolo di merito\" quello di essere \"un fedelissimo del premier\". De Pasquale, invece defin\u00ec il \"lodo Alfano\" \"criminogeno\", Anedda e Saponara perci\u00f2 richiedevano al CSM di valutare la \"incompatibilit\u00e0 ambientale e funzionale\" di De Pasquale, ovvero il trasferimento di ufficio.\nAnedda rispetto alla imminente valutazione della Corte Costituzionale sul \"lodo Alfano\" si dichiar\u00f2 moderatamente ottimista\":\" \u00abci sar\u00e0 una decisione della Corte Costituzionale che sar\u00e0 un compromesso\u00bb. Il lodo Alfano invece fu dichiarato incostituzionale.\nNello stesso anno, Anedda e il collega Saponara in quanto membri del CSM, furono gli unici due a non votare contro il Processo breve nel plenum del Consiglio superiore della magistratura che nelle motivazioni fu definito come una \"inedita amnistia processuale\" e in \"netto contrasto con i principi sanciti dalla Convenzione dell'ONU contro la corruzione\".\n De Pasquale, invece ha ottenuto dal Csm la pratica a tutela del processo Mills.\nFu abile avvocato penalista e conferenziere apprezzato. Ebbe, anche con gli avversari, modi signorili, mai arroganti o sprezzanti. Per questo gli era facile avere tanti amici e sostenitori anche in ambienti diversi dalla destra. \n\u00c8 morto il 17 luglio 2020 all'et\u00e0 di 89 anni. Ai suoi funerali parteciparono il Sindaco di Cagliari Paolo Truzzu ed esponenti di tutte le forze politiche. \nL'on. Michele Pais, presidente del Consiglio della Regione Autonoma della Sardegna gli ha reso omaggio scrivendo: \"Gianfranco Anedda lascia un vuoto incolmabile nella politica comunale, regionale e nazionale. Sar\u00e0 ricordato per la sua umanit\u00e0, per la sua arguzia e per l'entusiasmo che sin da giovanissimo ha caratterizzato il suo operato\". (da Sardegna Ieri - Oggi - Domani)"}
{"id": "307299", "revid": "15732", "url": "https://it.wikipedia.org/wiki?curid=307299", "title": "Gianfranco Anedda", "text": ""}
{"id": "307300", "revid": "104265", "url": "https://it.wikipedia.org/wiki?curid=307300", "title": "Franco Angioni", "text": "Biografia.\nFiglio di un sottufficiale sardo, originario di Norbello, vicino Abbasanta (OR).\nCarriera militare.\nAllievo della Scuola militare Nunziatella dal 1949, ha poi frequentato l'accademia militare ed \u00e8 uscito come sottotenente dell'Esercito italiano nel 1954. Nel 1960 fu promosso capitano.\nDal 1966 al 1969 ha frequentato la Scuola di Guerra italiana e nel 1970 quella canadese.\nAssegnato ai paracadutisti come comandante di plotone e poi di compagnia, ha comandato dal 1971 al 1972 il Battaglione Sabotatori Paracadutisti (denominato in seguito Battaglione d'assalto paracadutisti \"Col Moschin\") , con il grado di tenente colonnello, e dal 1977 al 1978 \u00e8 vice comandante della brigata paracadutisti \"Folgore\".\nLa missione in Libano (1982-1984).\nEra capo dell'ufficio operazioni del 3\u00b0 reparto dello Stato maggiore dell'esercito, con il grado di colonnello, quando nel settembre del 1982, nell'ambito della prima guerra libanese e successivamente al massacro di Sabra e Shatila a Beirut, venne individuato per guidare il contingente italiano della Forza Multinazionale in Libano durante la missione Libano 2, e lo rester\u00e0 fino al febbraio del 1984 . Angioni nel frattempo nel gennaio 1983 fu promosso generale di brigata.\nQuesta missione era in principio nata come iniziativa ONU, ma il veto dell'URSS annull\u00f2 l'egida internazionale mentre il contingente era in navigazione verso il Libano, per cui ITALCON si trasform\u00f2 in corso d'opera in uno sforzo eminentemente nazionale, con Francia ed USA. Come diretta conseguenza, i mezzi ITALCON, come le Fiat Campagnola, i VCC-1 Camillino e tutti gli altri quali camion e cingolati, impegnati sul terreno, mantennero la colorazione bianca, identificativa dei veicoli ONU, ma portarono dipinta la bandiera italiana senza la lettere UN, acronimo di United Nations (invertite in NU per Nations Unis in aree di lingua francese come avvenne, e avviene oggi, in alcune missioni in paesi africani), invece dipinte sui veicoli operanti sotto egida ONU, approvata con apposita risoluzione. Il contingente, inizialmente di un migliaio di uomini, raggiunse le 2.500 unit\u00e0.\nL'intervento in Libano, durante il quale sia il contingente americano sia quello francese subirono gravissime perdite in seguito a due attentati, fu grazie ad Angioni un modello cui si riferirono anche le successive missioni italiane all'estero. L'approccio del generale, infatti, fu quello di spingere i propri soldati a conoscere la cultura locale, sulla quale distribu\u00ec a tutti dei libri. Questo permise agli italiani di comprendere le ragioni delle parti e proporsi come forza di interposizione, piuttosto che come l'ennesimo contingente straniero in terra libanese. I rapporti con la popolazione locale e le diverse parti in lotta vennero inoltre enormemente facilitati dalla costruzione di un ospedale da campo nei pressi dell'aeroporto di Beirut, dove tutti i feriti di qualunque fazione venivano curati.\nUn caso paradigmatico del livello di interazione raggiunto \u00e8 la storia del piccolo Mustaf\u00e0 Haoui, curato nell'ospedale da campo italiano, che divenne in seguito la mascotte del contingente, emigr\u00f2 poi in Italia ed \u00e8 divenuto tecnico di laboratorio presso l'Istituto Regina Elena di Roma.\nLa missione ITALCON, che fu la prima dopo la seconda guerra mondiale, segn\u00f2 anche lo spartiacque nel rapporto tra la popolazione italiana e le forze armate italiane. Il contingente, con la Brigata Folgore, rientr\u00f2 nella base di Livorno a fine missione nel febbraio 1984, accolta da grandi festeggiamenti in citt\u00e0, e il suo comandante conobbe un'enorme popolarit\u00e0 su scala nazionale\nAl ritorno in patria Angioni \u00e8 nominato Capo del 3\u00b0 Reparto dello Stato maggiore dell'Esercito italiano.\nGli incarichi ai vertici militari.\nNel 1986 Angioni guida la forza mobile del Comando alleato in Europa, fino al 4 gennaio 1989.\nNel 1989 \u00e8 nominato Consigliere militare del presidente del Consiglio Ciriaco De Mita ed \u00e8 promosso al grado di Generale di Corpo d'Armata.\nDal giugno 1990 ha il comando del III Corpo d'armata di Milano fino al settembre 1992; quindi la presidenza del Centro alti studi per la difesa (CASD) dal 7 settembre 1992 all'11 gennaio 1994; poi l'incarico di comandante delle Forze terrestri alleate del Sud Europa di Verona (FTASE) dal 14 gennaio all'8 giugno 1994.\nInfine diviene segretario generale della difesa e direttore nazionale degli armamenti, dal luglio 1994 fino al settembre 1996.\n\u00c8 stato inoltre Presidente del Consiglio dell'Ordine Militare d'Italia\nNel corso della propria carriera il gen. Angioni \u00e8 stato insignito di Croce d'oro di Anzianit\u00e0 di Servizio Militare (40 anni per ufficiali), Medaglia per Lunga Attivit\u00e0 paracadutistica, Medaglia d'oro al Merito di Lungo Comando (20 anni e oltre) nonch\u00e9 della Medaglia Commemorativa per la Missione di Pace in Libano, nelle 2 versioni: la prima per le operazioni dal novembre 1982 al 12 maggio 1983, e la seconda per operazioni dal 12 maggio 1983 al 6 ottobre 1986, riunite entrambe nella seconda, che ha poi dato origine all'attuale Croce per Missioni di Pace; inoltre ha conseguito il brevetto di Ranger presso la Scuola Ranger dello U.S. Army.\nHa terminata la carriera nell'Esercito il 9 settembre 1996.\nCarriera politica.\nNel giugno 1997, generale di corpo d'armata in ausiliaria, \u00e8 stato nominato commissario straordinario del Governo per le iniziative italiane di supporto in Albania fino al giugno 1998.\nSi \u00e8 dedicato quindi alla vita pubblica ed \u00e8 stato eletto alla Camera dei deputati nelle politiche del 2001 come indipendente in quota Democratici di Sinistra , nel collegio uninominale di Roma-Monte Sacro, in rappresentanza della coalizione di centrosinistra.\nHa occupato l'incarico di segretario della Commissione Difesa della Camera dal 21 giugno 2001 al 27 aprile 2006 ed \u00e8 stato membro della delegazione parlamentare presso l'assemblea NATO dal 19 settembre 2001. \u00c8 rimasto a Montecitorio fino al 27 aprile 2006.\nCuriosit\u00e0.\nNel 1964, allora col grado di capitano, Angioni frequent\u00f2 il corso Ranger negli Stati Uniti. Un sergente istruttore gli intim\u00f2 in malo modo di togliersi i gradi e lo scudetto della brigata di appartenenza (la Folgore). Angioni rifiut\u00f2 e chiese rapporto al comandante della base, ottenendo di conservare i distintivi di grado e di appartenenza per tutta la durata del corso, al termine del quale si classific\u00f2 primo su 75 ufficiali stranieri partecipanti.\nAl Generale Angioni si \u00e8 ispirata la giornalista scrittrice Oriana Fallaci per rappresentare la figura del \"Condor\", il generale al comando del contingente italiano, nel romanzo Insciallah."}
{"id": "307301", "revid": "28530", "url": "https://it.wikipedia.org/wiki?curid=307301", "title": "Rototom Sunsplash festival", "text": ""}
{"id": "307302", "revid": "767487", "url": "https://it.wikipedia.org/wiki?curid=307302", "title": "Monte di Piet\u00e0 (Forl\u00ec)", "text": "Il Sacro Monte della Piet\u00e0 di Forl\u00ec \u00e8 stato un istituto creato per fornire credito senza interesse e, in generale, per svolgere attivit\u00e0 di sovvenzione alle persone indigenti (specialmente contadini). Fondato nel 1510, accompagn\u00f2 la vita economica forlivese fino al XX secolo inoltrato.\nStoria.\nLa perdita dell'antico archivio storico, a seguito degli eventi bellici della seconda guerra mondiale e dei Consigli generali del primo Cinquecento della comunit\u00e0 di Forl\u00ec rendono difficile tracciare in modo completo ed esaustivo la storia del Pio istituto forlivese.\nI pochi documenti superstiti conservati presso l'Archivio di Stato di Forl\u00ec e presso la locale Biblioteca Comunale, permettono comunque di tracciare un breve e sommario profilo storico.\nLa fondazione.\nNel 1487, a seguito della predicazione di fra Giovanni Novello da Siena, Girolamo Riario, marito di Caterina Sforza, Signore di Forl\u00ec, si dichiar\u00f2 favorevole all'istituzione di un Monte di piet\u00e0 ma non riusc\u00ec a ottenere il parere favorevole del Consiglio Generale della Citt\u00e0.\nSi dovette attendere il 21 marzo del 1510 (equinozio di primavera), dopo la predicazione del francescano Orfeo Cancellieri da Bologna, affinch\u00e9 il Consiglio Generale della Citt\u00e0 deliberasse la nascita del Pio Istituto.\nIl recente ritrovamento di un documento manoscritto di provenienza interna al Pio istituto forlivese consente di datare con certezza al 21 marzo 1510 la fondazione del Sacro Monte della Piet\u00e0 di Forl\u00ec.\n\"... ex libri Consiliorum dicte Civitatis de Anno 1505 usque ad a(nno) 1511 existen in Secretaria dicta Comunitatis tenoris se(guente) Die 21 Marty 1510 Congregato et cohadunato Consilio Generali in loco consueto ad sonum Campana parve, ut moris est in quo grid(-) interfuerunt Sexdecim Consiliary, et inter eos per omny (-) fuit obtentum infrascriptum partitum proponendum in (-) Ludo fiat Mons Pietatis. Dicto die Congregato et cohadunato Consilio generali in loco (-) solito ad sonum Campane grosse et parve, ut mo(-) premisso per Iisonem publicum in presenzia (-) defectu omnium Consiliorum deficientum in dicto Consilio(-) quidem Consilio interfuerunt quinquaginta unus Consilia (-) me Matheum Cancellarium infracriptum publice, et (-) fuir propositum in dicto Consilio, quale per Consili(-) fuerat obtentum pred-ta partita proponenda in p(-) quibus arengari pecty more solito super quibus exi(-) infrascripti Arengatore (-) omissis alys (-) et post solitas Arengas fuit factum infrascriptum (-) Deinde fuit dictum per me Cancellarium inf(-) placet quod Mons Pietatis fiat et ei dentur pro elemosyna, et pro p nti anno applicentum ille centum libre bo\u2248 quas habere debe=rent Confalonery pro P\u2248nti anno, et etian ille centum duecentarum bon\u2248 in ludi Litterary Scolarum, et totum Salarium unius Anni omnium Pif farorum, ponat fabam albam, quadraginta novem albas, et duas nigras Ego Oratius Marcianesius Notarius, et Secret.s dicte Comunitatis ut supra extraxi, et signavi.\"\nI capitoli.\nI furono approvati il 21 aprile dello stesso anno e nel 1519 un di Papa Leone X, ratific\u00f2 gli statuti.\nNel corso del primo secolo di vita del Pio istituto i Capitoli vengono aggiornati in un paio di occasioni per adeguarli alle mutate condizioni sia economiche della citt\u00e0 sia alle esigenze \"delli poveri bisognosi\".\nMa la semplice trascrizione manoscritta dei Capitoli evidentemente si presta a fraintendimenti e in varie occasioni se ne lamenta la perdita e la scomparsa.\nCos\u00ec, nel 1604 i Capitoli vengono \"dati alle stampe\" al fine di regolamentare con maggior rigore la gestione e l'attivit\u00e0 creditizia dell'istituto credizio.\nI nuovi Capitoli a stampa prevedono anche un apposito articolato che tuteli la conservazione delle norme gestionali e ne garantisca l'autenticit\u00e0.\nLa prima edizione a stampa dei Capitoli presenta un'antiporta riccamente figurata (incisione per opera di \"Tiburtius Corona sculpore\") da un arco sorretto da erme nude e ornato da festoni di frutta. In questa cornice l'immagine del Cristo coronato di spine in un'aureola di lampi di luce, sorretto da due angeli e con i polsi ancora legati, sorge da un sepolcro di marmo decorato con un volto al centro del basamento. Al di sopra del Cristo un cartiglio con la scritta Capitoli del Santo Monte della Piet\u00e0 di Forl\u00ec sormontata dal volto alato di un angelo.\nLe dotazioni.\nAl fine di dotare il Monte di mezzi finanziari adeguati, nel 1514 la Comunit\u00e0 concesse all'istituto i proventi della possessione di Belfiore, che venne definitivamente ceduta nel 1525.\nNel 1514, dopo un avvio favorevole del Monte, la Citt\u00e0 di Forl\u00ec decise di costruire una sede adeguata alle funzioni socio-caritatevoli dell'istituzione, sulle rovine dell'antico Palazzo della famiglia Orsi, distrutto su ordine di Caterina Sforza il 2 maggio del 1488 a seguito dell'uccisione del marito.\nNell'aprile del 1514 furono gettate le fondazioni del nuovo edificio, presumibilmente su progetto dell'urbinate Girolamo Genga (ma non si hanno documenti che ne attestino l'opera): per il progetto, infatti, ricorrono anche i nomi di Michelangelo e di Bramante.\nLa gestione.\nNei Capitoli del \"Sacro Monte della Piet\u00e0 della Citt\u00e0 di Forl\u00ec\" si stabiliva che un cittadino facoltoso e nobile ricevesse il titolo di Priore del Monte e rendesse conto dell'amministrazione ai revisori eletti dalla comunit\u00e0.\nLa gestione del Monte fu affidata a un consiglio composto all'inizio da cinque Curatori, aumentati successivamente a ventiquattro scelti tutti fra i componenti laici delle sei Congregazioni di Carit\u00e0 e delle Compagnie dei \"Battuti\" della citt\u00e0. Il consiglio era presieduto dal Conservatore del Comune.\nPer quasi due secoli l'attivit\u00e0 del Monte di Piet\u00e0 forlivese \u00e8 in costante incremento tanto che il patrimonio si accresce di numerose rendite e possessioni.\nI contenziosi.\nDalla fine del Seicento e nel corso dei primi vent'anni del Settecento si apre un aspro contenzioso fra il Vescovo e il Priore e i Conservatori del Monte della Piet\u00e0 di Forl\u00ec incentrato sul controllo gestionale del Pio Istituto da parte dell'autorit\u00e0 ecclesiastica.\nI vari tentativi di risolvere \"bonariamente\" la vertenza non sortiscono effetti significativi e in occasione delle periodiche visite vescovili viene pi\u00f9 volte minacciata l'asportazione forzata dei libri contabili e gestionali, quindi dell'intero patrimonio archivistico, dalla sede dell'istituto alla sede vescovile. La stessa Municipalit\u00e0 deve intervenire nella vertenza producendo atti e memorie che attestino e testimonino l'autonomia e la laicit\u00e0 dell'istituto al fine di preservare l'integrit\u00e0 dell'archivio stesso da rischi di smembramento.\nIl Vescovo cittadino giunge anche a minacciare la scomunica del Priore e dei Conservatori e l'esautorazione da ogni funzione dei rappresentanti religiosi del Consiglio del Monte di Piet\u00e0. Il 14 febbraio 1722 i ventiquattro curatori del Monte di Piet\u00e0 deliberano di presentare la causa alla Sacra Congregazione del Concilio di Roma.\nLa vicenda giudiziaria non produrr\u00e0 nessun risultato concreto per gli interessi ecclesiastici.\nFra Settecento e Ottocento.\nIl 3 marzo 1797, con l'arrivo delle truppe napoleoniche, il Monte fu \"spoliato\" per ordine del generale Augerau. Nel 1809 il Monte fu aggregato alla \"Congregazione di carit\u00e0\" continuando a operare prevalentemente offrendo sussidi al Ricovero di mendicit\u00e0 e altri istituti di beneficenza forlivesi.\nFra la fine del Settecento e per tutto l'Ottocento il Monte di Piet\u00e0 di Forl\u00ec andr\u00e0 progressivamente perdendo le antiche funzioni creditizie assumendo sempre pi\u00f9 carattere di ente assistenziale e verr\u00e0 accorpato ad altri istituti analoghi.\nIl patrimonio archivistico del Monte di Piet\u00e0 di Forl\u00ec subir\u00e0 vari trasferimenti con perdite consistenti di documenti storici.\nL'Ottocento.\nAll'inizio dell'Ottocento il Monte della Piet\u00e0 di Forl\u00ec subisce una serie di trasformazioni amministrative e il suo Archivio viene pi\u00f9 volte trasferito e di nuovo smembrato e, gi\u00e0 all'epoca risultava difettoso e incompleto.\nStessa sorte subiscono anche altri archivi fra cui quello della Comunit\u00e0 di Forl\u00ec che conserva gli atti dei Consigli generali e segreti contenenti le deliberazioni riguardanti tutta la vita amministrativa cittadina compreso l'istituto del Monte di Piet\u00e0.\nIl 16 gennaio del 1804 la Municipalit\u00e0 di Forl\u00ec nomina una Commissione, di cui non si conoscono i componenti, incaricandola di assumere l'impiego di riordinare libri e carte dell'Archivio della Comunit\u00e0 e del Sacro Numero dei Novanta Pacifici.\nDa questo catalogo risultano mancare i volumi dei Consigli generali e segreti che appartenevano agli anni 1515, 1516, 1517 e 1695.\nDa un abbozzo di indice, probabilmente compilato dal computista comunale Domenico Valpondi che tenne l'ufficio dal 1834 al 1863, risultano poi mancare anche altri volumi dei Consigli generali e segreti, e sono quelli degli anni 1505-1511, 1544-45, 1548, 1550, 1552, 1553, 1570-71, 1585-86, 1647, 1718, 1740-41 oltre agli Statuti di Forl\u00ec del 1359.\nNel 1861, nell'inventario degli Archivi delle Province dell'Emilia-Romagna, alla voce Congregazione di Carit\u00e0 si legge che \u00ab\"... chi voglia giovarsi degli antichi documenti di tali fondazioni, non pu\u00f2 farlo s\u00ec agevolmente; perch\u00e9, mentre l'archivio \u00e8 ben custodito nella sua parte moderna, nella parte pi\u00f9 antica, per contrario, offre l'aspetto di una dimentica congeria di carte; tanto che a mala pena vi potremmo prender notizia dell'esistenza di alcuni libri attinenti allo spedale maggiore ed al Monte di Piet\u00e0, che risalgono alla met\u00e0 del secolo XVI\"\u00bb.\nNel 1892 viene nuovamente inventariato l'Archivio della Comunit\u00e0 constatandone la frammentazione di diverse serie e la perdita di molte librerie e archivi (\"sono venuti a mancare parecchi volumi\") rispetto a un precedente Catalogo del 1804 (\"fra questi gli archivi delle congregazioni religiose e alle compagnie laicali\").\nGli atti amministrativi relativi ai primi anni di gestione del Monte della Piet\u00e0 di Forl\u00ec risultano quindi gi\u00e0 dispersi sia all'inizio dell'Ottocento sia nella seconda met\u00e0 del secolo.\nPer iniziativa del Conte Albicini, Gonfaloniere della citt\u00e0 e l'adesione sia del Cardinale Legato, del patriziato forlivese e della borghesia cittadina, viene fondata (la prima in Romagna) la Cassa dei Risparmi di Forl\u00ec con Rescritto Pontificio di Papa Gregorio XVI del 3 giugno 1839, che avr\u00e0 inizialmente sede nello stesso palazzo del Monte di Piet\u00e0.\nL'11 agosto 1839 ebbe luogo l'apertura al pubblico in Corso Garibaldi nel Palazzo che fu sede dell'ex Monte di Piet\u00e0.\nIl Novecento: l'epilogo.\nCon la nascita dei primi istituti di credito privati, perdono progressivamente significato i vecchi Monti di Piet\u00e0, sorte alla quale non sfuggir\u00e0 neanche il Pio istituto forlivese.\nGi\u00e0 agli inizi del Novecento, dopo secolari contese, spoliazioni e dispersioni, dell'archivio storico del Monte di piet\u00e0 di Forl\u00ec restano pochi indizi documentari, attestati da un'esauriente relazione del 1934 sulle Congregazioni di carit\u00e0 in cui si trovano elencati i documenti pi\u00f9 importanti; fra questi sono citati:\nDi questo importante patrimonio documentario e archivistico non resta pi\u00f9 traccia in quanto \" \"... a causa di un incendio verificatosi nei locali ove le carte erano conservate (piani superiori del Monte dei Pegni, via Saffi 2/A), locali occupati nell'inverno del 1944-45 dalle truppe alleate ...\"\" \u00e8 andato irrimediabilmente distrutto a seguito degli eventi bellici della seconda guerra mondiale.\nAlcuni atti cinquecenteschi del Consiglio della Citt\u00e0 sono conservati nell'Archivio di Stato di Forl\u00ec e, una decina di carte sparse e solo alcune copie degli antichi Statuti sono rintracciabili nella Biblioteca Comunale.\nGli eventi della seconda guerra mondiale privano quindi la storia di Forl\u00ec di un importante tassello, quello relativo alla storia del credito caritatevole cittadino con la perdita definitiva del patrimonio storico documentario dell'archivio del Monte di Piet\u00e0.\nL'antica sede del Monte si trova in uno splendido edificio ubicato nell'attuale corso Garibaldi ai civici 47-49, oggi oggetto di restauro a cura della Fondazione della Cassa di Risparmio di Forl\u00ec.\nDocumentazione superstite.\nPresso l'Archivio di Stato di Forl\u00ec la documentazione relativa al Monte di Piet\u00e0 \u00e8 rintracciabile nei seguenti fondi:\n1. Consigli Generali e Segreti (5 gennaio 1491 - 17 febbraio 1504) cc. 80\n2. manca il volume - probabilmente relativo agli anni 1504 (parte), 1505, 1506,1507, 1508, 1509, 1510, 1511 e parte del 1512\n3 Consigli Generali e Segreti (10 luglio 1512 - 28 gennaio 1515) cc 80\n4. manca il volume\n5. manca il volume - il vuoto archivistico comprende gli anni dal 1515 al maggio 1544\n3 bis - 6. Consigli Generali e Segreti (8 maggio 1544 - 13 aprile 1545) cc 95\n4 - 7. Consigli Generali e Segreti (1\u00ba luglio 1518 - 13 settembre 1520) cc 184\n5 - 8. Consigli Generali e Segreti (11 novembre 1533 - 5 novembre 1535) cc 111\n6 - 9. Consigli Generali e Segreti (6 novembre 1532 - 20 ottobre 1545) cc 92\n7 - 10. Consigli Generali e Segreti (1\u00ba novembre 1533 - 23 novembre 1534) cc 118\n8 - 11. Consigli Generali e Segreti (25 settembre 1534 - 13 luglio 1535) cc 174\n25 - 32. Consigli Generali e Segreti (3 novembre 1557 - 31 dicembre 1557) cc 135 (Capitoli del Monte c. 124/134)\nInfine, nel cenno storico dell'inventario degli Enti Comunali di Assistenza si trova la seguente nota \u00abPurtroppo le carte del periodo \"Congregazione di Carit\u00e0\" sono andate distrutte, salvo poche eccezioni che si possono notare nell'inventario che segue, a causa di un incendio verificatosi nei locali ove le carte erano conservate (piani superiori del Monte dei Pegni, via Saffi 2/A), locali occupati nell'inverno del 1944-45 dalle truppe alleate.\u00bb\nPresso la Biblioteca Comunale di Forl\u00ec e nel fondo Piancastelli, relativamente al Monte di Piet\u00e0 di Forl\u00ec si trovano i seguenti documenti:"}
{"id": "307303", "revid": "1305772", "url": "https://it.wikipedia.org/wiki?curid=307303", "title": "Andrea Annunziata", "text": "Biografia.\nLaureato in giurisprudenza, avvocato, \u00e8 stato esponente de La Margherita. Alle elezioni politiche italiane del 2001 \u00e8 stato eletto alla Camera dei deputati nel collegio uninominale di Cava de' Tirreni, in Campania, in rappresentanza della coalizione di centrosinistra.\nNel governo Prodi II ha ricoperto il ruolo di sottosegretario al ministero dei trasporti. \u00c8 stato eletto all'assemblea costituente del Partito Democratico nel 2008.\nDal 2008 al 2016 \u00e8 stato presidente dell'autorit\u00e0 portuale di Salerno e membro del consiglio direttivo di Assoporti, associazione che rappresenta le autorit\u00e0 portuali e i maggiori porti italiani."}
{"id": "307304", "revid": "181699", "url": "https://it.wikipedia.org/wiki?curid=307304", "title": "Comitato di Nagy-K\u00fck\u00fcll\u0151", "text": "Il comitato di Nagy-K\u00fck\u00fcll\u0151 (in ungherese \"Nagy-K\u00fck\u00fcll\u0151 v\u00e1rmegye\", in romeno \"Comitatul T\u00e2rnava Mare\", in tedesco \"Komitat Gro\u00df-Kokel\" o \"Gro\u00df-Kokelburg\", in latino \"Comitatus K\u00fck\u00fcll\u0151ensis\" o \"Kukoliensis\") \u00e8 stato un antico comitato del Regno d'Ungheria, situato nell'attuale Romania centrale, in Transilvania. Capitale del comitato era la citt\u00e0 di Segesv\u00e1r, oggi nota col nome romeno di Sighi\u0219oara.\nIl comitato di Nagy-K\u00fck\u00fcll\u0151 confinava con gli altri comitati di Kis-K\u00fck\u00fcll\u0151, Udvarhely, H\u00e1romsz\u00e9k, Brass\u00f3, Fogaras, Szeben e Alba inferiore.\nStoria.\nIl comitato, attraversato dall'omonimo fiume, venne formato nel corso della riforma amministrativa della Transilvania del 1876, quando il comitato di K\u00fck\u00fcll\u0151 venne diviso nei due comitati di Kis-K\u00fck\u00fcll\u0151 e Nagy-K\u00fck\u00fcll\u0151. Nel 1920, in base al Trattato del Trianon, pass\u00f2 alla Romania.\nIl suo territorio fa oggi parte dei distretti romeni di Sibiu (la parte occidentale), Bra\u0219ov (la parte sudorientale) e Mure\u0219 (la zona del capoluogo)."}
{"id": "307306", "revid": "729019", "url": "https://it.wikipedia.org/wiki?curid=307306", "title": "Owen Hart", "text": "Owen Hart ha lottato per gran parte della sua carriera nella World Wrestling Federation, utilizzando come ring name il suo vero nome; poco prima della morte interpret\u00f2 anche la \"gimmick\" di The Blue Blazer, un supereroe fallito in costume.\nBiografia.\nCanadese a tutti gli effetti, Owen Hart possedeva anche la cittadinanza statunitense, poich\u00e9 la madre era nata a New York City (New York). Membro della Famiglia Hart, era il pi\u00f9 giovane dei 12 figli del WWE Hall of Famer Stu Hart. Con il fratello Bret, port\u00f2 avanti una lunga faida nei primi anni novanta, culminata con un Steel Cage match a \"SummerSlam 1994\".\nCarriera.\nGli inizi (1983\u20131988).\nHart ha cominciato a fare esperienza nella divisione amatoriale wrestling al liceo, anche se inizialmente il wrestling non era la sua prima scelta. Come ha spiegato la moglie Martha nel suo libro \"Broken Harts\", Owen ha tentato numerose volte di trovare una vita proficua al di fuori del wrestling, ma poich\u00e9 tali tentativi non hanno avuto successo, Hart \u00e8 stato addestrato dal padre Stu e in seguito ha lavorato nella federazione gestita proprio dal padre, la Stampede Wrestling e in Inghilterra. Rimase nella Stampede per due anni, per affinare le sue abilit\u00e0 e nel 1986, insieme a Ben Bassarab ha vinto il titolo di coppia (Stampede Wrestling International Tag Team Championship). Il successo del team gli valsero il \"Rookie of the Year Award\" nel 1987. Dopo aver perso il titolo ha avuto un feud con Johnny Smith e Dynamite Kid.\nNel 1987, Hart si \u00e8 trasferito in Giappone, dove ha lottato per la New Japan Pro-Wrestling. Qui, lott\u00f2 come Keiichi Yamada, un wrestler mascherato e poi sotto la gimmick di \"Jushin Liger\". Il 27 maggio del 1988, Hart ha sconfitto Hiroshi Hase per l'IWGP Junior Heavyweight Championship, diventando il primo wrestler non giapponese a vincere il titolo. Il suo regno sarebbe finito quasi un mese pi\u00f9 tardi, dopo la sconfitta contro Shiro Koshinaka, il 24 giugno 1988.\nWorld Wrestling Federation (1988\u20131989).\nIl successo di Hart in Giappone e la collaborazione tra la Stampede e la World Wrestling Federation ha portato Owen a firmare con la societ\u00e0 di Stamford nell'autunno del 1988. Ha debuttato al Los Angeles, nella Los Angeles Sports Arena nell'agosto del 1988 mascherato, con la gimmick di Blue Blazer. Invece di promuovere Owen come il fratello minore di Bret Hart, la WWF ha deciso di creare un supereroe mascherato. Blue Blazer \u00e8 stato eliminato alle Survivor Series 1988, ha perso l'11 marzo contro \"Million Dollar Man\" Ted DiBiase e fu sconfitto da Mr. Perfect a WrestleMania V.\nRitorno nel circuito indipendente (1989-1991).\nPoco dopo WrestleMania V, Hart ha lasciato la WWF per girare il mondo dove ha combattuto sia come Owen Hart che come Blue Blazer. Torna anche a Stampede, fino al dicembre 1989. Nel 1991, Hart ha perso un match \"mask vs. mask\" contro il wrestler messicano El Canek, e come da regolamento al termine dell'incontro \u00e8 stato smacherato, dovendo quindi dire addio alla gimmick di Blue Blazer.\nRitorno in WWF (1991\u20131999).\nThe New Foundation (1991\u20131992).\nDopo alcuni match nella World Championship Wrestling, e alcuni colloqui per un ingaggio a tempo pieno conclusi con un nulla di fatto, anche perch\u00e9 Hart non era disposto a trasferirsi con la famiglia ad Atlanta torn\u00f2 in WWF.\nIn WWF, la nota stable denominata Hart Foundation composta da suo fratello Bret e dal cognato Jim Neidhart (marito della sorella Ellie), si era da poco divisa, infatti Bret inizi\u00f2 una carriera da singolo, mentre Neidhart veniva utilizzato poco. Dopo che Neidhart torn\u00f2 da un infortunio (storyline), insieme a Owen ha fondato una nuova stable, la \"New Foundation\".\nIl primo feud fu con la Beverly Brothers, formata da Mike Enos e Wayne Bloom. Hanno poi avuto il loro unico match in pay-per-view alla Royal Rumble 1992 dove hanno battuto L'Orient Express (formata da Pat Tanaka e Akio Sato).\nPoco tempo dopo, Neidhart lasci\u00f2 la WWF e Owen combatt\u00e9 come single, tra cui un match a WrestleMania VIII contro Skinner. Successivamente ha composto un team con Koko B. Ware noto come High Energy. Ma anche questo duo ebbe vita breve, infatti dopo l'unico pay-per-view disputato, a Survivor Series, dove hanno perso contro gli Headshrinkers, la collaborazione tra i due \u00e8 stata silenziosamente abbandonato all'inizio del 1993 con Owen che inizier\u00e0 una carriera da singolo.\nFaida con Bret Hart (1993-1995).\nA met\u00e0 del 1993, durante il feud di Bret Hart con Jerry \"The King\" Lawler, Owen si trovava a fianco del fratello e ha combattuto alcuni match contro Lawler.\nOwen ha vinto il USWA Unified World Heavyweight Championship allora detenuto da Papa Shango. Durante il feud tra la WWF e la USWA in cui Hart partecipava come membro della WWF ha subito un infortunio al ginocchio nell'estate del 1993 ed \u00e8 stato costretto a prendere un po' di tempo lontano dal ring.\nTornato sul ring nell'autunno del 1993, in un momento in cui il feud di Bret con Lawler \u00e8 stato abbandonato temporaneamente, Bret insieme a Owen e i fratelli Bruce e Keith, affrontarono Lawler e il suo team alle Survivor Series 1993. Tuttavia, Lawler all'ultimo \u00e8 stato sostituito con Shawn Michaels. Durante il match, Owen e Bret si scontrarono inavvertitamente, e questo caus\u00f2 l'eliminazione del minore dei fratelli Hart. Dopo il match, tra i due ci fu un acceso confronto con Keith, Bruce e il padre Stu tentavano di calmarli. Questo confronto Owen ha abbandonato il ring tra i fischi mentre i suoi fratelli e il padre guardavano sgomentil la scena con la madre Helen in lacrime a bordo ring. La notte seguente Owen ha adottato le calzamaglia rosa e nero, occhiali da sole e inizi\u00f2 ad usare la Sharpshooter per provocare il fratello maggiore. Owen, arrabbiato, per aver sempre vissuto nella sua ombra, lo sfid\u00f2, ma Bret dichiar\u00f2 che mai, per nessuna ragione al mondo sarebbe salito sul ring contro il fratello.\nDurante la successiva estate, i rapporti tra i due migliorarono e combatterono per un periodo in coppia. I due conquistarono i titoli di coppia alla Royal Rumble 1994 contro i Quebecers (Jacques Rougeau e Carl Ouellet). All'inizio tutto andava bene tra i fratelli, ma durante un match per il titolo di coppia, Bret infortunato al ginocchio (kayfabe), non riusc\u00ec a dare il cambio ad Owen causando la sconfitta e quindi la perdita del titolo. Quando l'arbitro ferm\u00f2 la partita a causa delle condizioni di Bret, Owen perse la testa, prese a calci il ginocchio infortunato di Bret e se ne and\u00f2. Owen, infuriato, accus\u00f2 il fratello di essere un egoista e afferm\u00f2 di essersi sentito bene a prenderlo a calci. I due si fronteggiarono per la prima volta a WrestleMania X, dove fu Owen a trionfare. Successivamente, Bret vinse il titolo mondiale WWF, mentre Owen osservava colmo di rabbia e gelosia, Bret celebrato sul ring da tutta la famiglia Hart.\nA King of the Ring 1994 Owen vinse il torneo, grazie all'aiuto di Jim Neidhart. Dopo la vittoria, Owen assunse il soprannome di \"The King of Harts\" (il re degli Hart).\nOwen e Bret si affrontarono per tutta l'estate del 1994, scontrandosi pi\u00f9 volte, sia in match singoli che di coppia (con Bret che affianc\u00f2 il rientrante British Bulldog, nel frattempo anche lui entrato nella famiglia Hart, dopo il matrimonio con la sorella di Bret e Owen, Diana). Alle Survivor Series, durante un match per il titolo mondiale tra Bret e Bob Backlund, Owen convinse la madre a gettare l'asciugamano, facendogli quindi perdere il titolo. Owen ha anche impedito a Bret di riconquistare il titolo alla Royal Rumble 1995, quando ha interferito nel match tra Bret e il nuovo campione Diesel. Nelle settimane successive alla Rumble, Bret e Owen si scontrarono di nuovo con Bret sonoramente sconfitto, mettendo fine alla loro faida.\nA WrestleMania XI, Owen ed un \"misterioso partner\", che poi si rivel\u00f2 essere Yokozuna (ex rivale di Bret), affrontarono i Smoking Gunns (Bart e Billy Gunn) per il titolo di coppia, che riuscirono a vincere. Dopo la vittoria, Owen ingaggi\u00f2 Jim Cornette e Mr. Fuji come manager (entrambi gestivano gi\u00e0 Yokozuna). Il regno da campioni dur\u00f2 fino al 25 settembre dello stesso anno quando, a In Your House 3 persero le cinture contro Shawn Michaels e Diesel. Dopo la sconfitta Hart e Yokozuna continuarono a combattere in coppia fino a fine anno.\nTeam con British Bulldog (1996-1997).\nNel 1995, il cognato di Owen Davey Boy Smith (alias British Bulldog) turn\u00f2 heel e si un\u00ec alla scuderia di Jim Cornette. Durante l'estate del 1996, i due cognati iniziarono a collaborare sempre di pi\u00f9, a volte insieme a Vader, anch'esso membro del team di Cornette.\nDurante King of the Ring 1996 Owen era seduto al tavolo del commento (patteggiando spudoratamente per i suoi compagni Vader e British Bulldog), e durante questo periodo finse un infortunio all'avambraccio destro, e usava il gesso come arma sul ring.\nNel settembre 1996, British Bulldog e Hart vinsero il titolo di coppia a , contro gli Smoking Gunns. Tutto sembrava andare bene per i due, ma progressivamente si intravedevano frizioni nel duo. La pi\u00f9 evidente fu durante la Royal Rumble 1996 quando Hart accidentalmente elimin\u00f2 Bulldog. Altro motivo di contrasto fu il nuovo titolo introdotto dalla federazione, il WWF European Championship. Infatti entrambi gli atleti volevano a tutti i costi la corona. La finale del torneo per incoronare il primo campione fu combattuta proprio tra Owen e British Bulldog, e a trionfare fu quest'ultimo.\nDopo aver mantenuto il titolo di coppia contro gli Headbangers per squalifica il 24 marzo 1997, la tensione tra i due sfocia in una richiesta di Owen di una chanche per il titolo europeo detenuto da Bulldog. Il match fu sancito per il 31 marzo. Durante il match all'improvviso arriv\u00f2 Bret Hart e l'incontro si interruppe. Bret fece un appello sia Owen che a Bulldog, parlando dell'importanza della famiglia. Dopo il discorso i due hanno convenuto che era meglio mettere da parte le loro differenze e unirsi con Bret per formare la nuova Hart Foundation, una stabile anti-americana che comprendeva anche Jim Neidhart e l'amico di famiglia Brian Pillman.\nThe Hart Foundation (1997).\nDopo aver rifondato la Hart Foundation, Owen vinse il suo primo titolo WWF come singolo, infatti sconfisse Rocky Maivia e fu incoronato WWF Intercontinental Champion. Dopo questa vittoria, la Hart Foundation deteneva ogni titolo WWF, tranne il titolo mondiale, cementando la loro dominanza nella federazione. Poco tempo dopo lui e Bulldog persero il titolo di coppia in favore del team composto da Stone Cold Steve Austin e Shawn Michaels il 26 maggio 1997. Poco tempo dopo inizi\u00f2 un feud con Austin.\nOwen e Bulldog hanno avuto una seconda possibilit\u00e0 per riconquistare i titoli, dopo che Michaels era impossibilitato a combattere a causa di un infortunio. Il 14 luglio 1997, durante l'edizione di Monday Night Raw fu sancito un torneo e, i vincitori, avrebbero sfidato Austin e un partner a sua scelta per i titoli di coppia. Il partner si rivel\u00f2 essere Dude Love e, i due, riuscirono a battere i due della Hart Foundation.\nA SummerSlam, Hart ha difeso il titolo Intercontinentale contro Steve Austin in un \"Kiss My Ass match\". Secondo la stipulazione del match, in caso di sconfitta Austin avrebbe dovuto baciare le natiche dell'avversario. Durante il match, Hart fece un errore mentre eseguiva il piledriver, la sua mossa finale, infortunando Stone Cold al collo. Austin vinse, ma a causa dell'infortunio fu costretto a rendere vacante il titolo. Anche se l'intera situazione fu un incidente, la WWF inserit\u00ec l'infortunio di Austin nelle storyline, infatti successivamente Owen indoss\u00f2 una t-shirt con scritto \"Owen 03:16 / I Just Broke Your Neck\".\nDopo che Steve Austin rese il titolo vacante, la WWF sanc\u00ec un torneo a per incoronare il nuovo campione intercontinentale. Hart arriv\u00f2 in finale contro Faarooq, e vinse grazie all'inaspettato aiuto di Steve Austin. Quest'ultimo spieg\u00f2 il gesto, dicendo che voleva essere lui a battere Owen e riconquistare il titolo. Hart mantenne il titolo due volte (entrambe per squalifica) a Bad Blood e alle Survivor Series, fino a quando il rientrante Austin ottenn\u00e8 la sua vendetta, sconfisse Owen e divent\u00f2 il nuovo campione.\nPi\u00f9 tardi quella notte, avvenne il famigerato Screwjob di Montr\u00e9al (durante il match tra Bret e Shawn Michaels, l'arbitro Earl Hebner su ordine di Vince McMahon fece terminare il match per sottomissione senza che Bret avesse ceduto) e Bret, British Bullddog e Jim Neidhart lasciarono la federazione e passarono alla WCW. Anche Owen voleva lasciare la federazione, ma la dirigenza non gli concesse la rescissione del contratto. Owen rimase l'unico membro della famiglia Hart rimasto in WWF.\nBlack Hart e la Nation of Domination (1997-1998).\nDopo lo Screwjob di Montr\u00e9al, Hart \u00e8 sparito dalla programmazione WWF, fino a quando fece un'apparizione a sorpresa dopo il match tra Shawn Michaels e Ken Shamrock a , dove ha attaccato Michaels. In seguito divenne noto come \"The Lone Hart\" e \"The Hart Black\".\nHa avuto un feud con la D-Generation X e sfid\u00f2 Shawn Michaels per il WWF Championship nell'edizione di Raw del 29 dicembre 1997. Hart stava per vincere, per\u00f2 l'interferenza di Triple H ha dato si la vittoria ad Owen, ma per squalifica, quindi di conseguenza il titolo rest\u00f2 a HBK.\nVinse il WWF European Championship contro Triple H, ma dopo qualche settimana il Re dei Re riusc\u00ec a farsi concedere un match improvvisato e sfruttando l'infortunio di Hart (kayfabe) e le interferenze di Chyna riconquist\u00f2 il titolo. Quattro settimane dopo WrestleMania, durante un tag team match con Ken Shamrock contro D'Lo Brown e Rocky Maivia (il futuro The Rock), Hart trad\u00ec Shamrock ed entr\u00f2 nella stable di The Rock, la Nation of Domination, sostenendo che \"il troppo \u00e8 troppo, ed \u00e8 tempo di cambiare\".\nTeam con Jeff Jarrett e il ritorno di Blue Blazer (1998-1999).\nHart rimase con la Nation of Domination durante tutto l'anno fino a quando la stable si sciolse. Dopo SummerSlam, inizi\u00f2 a combattere al fianco di Jeff Jarrett, con Debra al loro angolo. Durante questo periodo \u00e8 stata proposta una trama che Hart avrebbe dovuto avere una relazione on-screen con Debra, cosa che Owen non accett\u00f2 di fare.\nDopo un match in cui Hart fu infortunato da Dan Severn, Hart lascia la WWF (keyfabe). Eppure, non appena Hart se ne va, Blue Blazer riappare nella federazione (anche se era chiaro a tutti chi ci fosse sotto la maschera). A differenza della prima apparizione del personaggio, Blue Blazer era ormai un prepotente, egoista e ipocrita. In seguito decisero di rendere la storyline comica, infatti per dimostrare che Hart non era Blazer, si present\u00f2 nel ring accanto a lui, che altri non era che Jarret mascherato. In un successivo tentativo di dimostrare che n\u00e9 Hart o Jarrett fossero il Blazer, entrambi apparvero accanto a un uomo con la maschera Blue Blazer; Tuttavia, era evidente che un uomo di colore era sotto la maschera (Koko B. Ware). Il 25 gennaio 1999, Blue Blazer e Jarrett sconfissero Ken Shamrock e Big Bossman per il titolo di coppia.\nMorte.\nOwen Hart mor\u00ec il 23 maggio 1999, durante lo svolgimento del pay-per-view Over the Edge alla Kemper Arena di Kansas City (Missouri). Il suo personaggio, The Blue Blazer, stava assumendo le caratteristiche comiche di un supereroe fallito. L'idea per il suo ingresso era quella di farlo calare dal soffitto appeso ad una corda; a pochi palmi dal ring, Hart avrebbe fatto finta di incastrarsi con il meccanismo e sarebbe caduto faccia a terra in maniera goffa. Qualcosa per\u00f2 and\u00f2 storto e il canadese precipit\u00f2 da 24 metri di altezza, colpendo violentemente il \"turnbuckle\" con il petto schiantandosi sul ring.\nAl termine di una presentazione registrata, le telecamere inquadrarono solo il pubblico, con l'annunciatore Jim Ross che spiegava con seriet\u00e0 come Hart si fosse fatto male per davvero. Portato di corsa all'ospedale, Hart vi arriv\u00f2 gi\u00e0 morto; l'autopsia attribu\u00ec il decesso ad una grave emorragia interna, causata dalla rottura dell'aorta toracica. Durante il pay-per-view Jim Ross annunci\u00f2 la morte di Owen Hart con queste parole:\nMolte delle colpe dell'accaduto ricaddero direttamente sul chairman della World Wrestling Federation, Vince McMahon, reo di aver ideato l'entrata dal soffitto per imitare un pericoloso stunt che Sting aveva effettuato pochi mesi prima nella World Championship Wrestling. Tuttavia le cause dell'incidente non sono mai state chiarite: molti pensano che l'imbragatura utilizzata da Hart servisse per piccoli attrezzi e non fosse adatta agli esseri umani; inoltre il canadese non era assistito da alcuna corda di sicurezza, che avrebbe rallentato la fluidit\u00e0 dello stunt. La moglie di Hart \u00e8 convinta che il marito, nel cercare di stare comodo con addosso l'imbragatura e la cappa, avesse involontariamente attivato il sistema di sgancio rapido. In un'intervista del 2005 Bret Hart ha affermato che se quella notte fosse stato presente alla Kemper Arena, avrebbe impedito al fratello di rischiare una manovra cos\u00ec pericolosa.\nSul web circolano alcuni video che colgono il momento in cui Jim Ross spiega agli spettatori a casa di come, nel corso del pay-per-view, Owen Hart avesse sub\u00ecto un incidente gravissimo. I video che ritraggono la presunta caduta di Hart dalla sommit\u00e0 dell'arena sono invece fasulli, o rappresentano incidenti differenti, dal momento che nessuno riusc\u00ec a riprendere la caduta del wrestler canadese ad eccezione delle telecamere ufficiali per la registrazione dell'evento, ma tali video non sono mai stati resi pubblici.\n\"Raw is Owen\".\nLa sera dopo si svolse il classico appuntamento di Raw, nell'occasione live al Kiel Center di St.Louis; la puntata fu interamente dedicata alla memoria di Hart e fu intitolata \"Raw is Owen\". Lo show inizi\u00f2 con le telecamere che andarono a riprendere tutti i wrestler, i manager e gli arbitri mentre stavano fermi sulla rampa d'ingresso del ring; la famiglia McMahon era invece posta davanti alla rampa stessa. Successivamente, su richiesta di Howard Finkel vi fu un saluto in memoria di Owen Hart, composto da 10 rintocchi della campanella del ring. In segno di lutto, tutti i wrestler ed i membri dello staff tecnico della WWF portavano una fascia nera al braccio, con sopra incise le lettere \"O\" e \"H\". Lo show fu affidato alle parole dei wrestler e delle varie persone che lavorarono intorno ad Owen, nel corso della sua vita, che ricordarono i momenti migliori e quelli pi\u00f9 brutti nella vita del canadese: tra di essi vi furono Jeff Jarrett, Test, Bradshaw, Edge, Hardcore Holly, Mick Foley, Mark Henry, Paul Bearer, Sean Waltman, Debra, Road Dogg, Shane McMahon, Val Venis e The Rock. Lo show si chiuse con l'ingresso sul ring di Stone Cold Steve Austin con le lattine di birra. Sul \"titantron\", il maxischermo posto sopra all'ingresso del ring, venne proiettata un'immagine di Owen; Austin si rivolse verso l'immagine, schiant\u00f2 l'una contro l'altra due lattine come era solito fare e bevve brindando \"virtualmente\" con Owen.\nHart ha ricevuto sepoltura nel cimitero di Queens Park a Calgary, Alberta.\nVita privata.\nHa incontrato Martha Joan Patterson nel 1982 e l'ha sposata il 1\u00ba luglio 1989. La coppia ha avuto due figli, Oje Edward Hart nato il 5 marzo 1992 e Atena Christie Hart nata il 23 settembre 1995."}
{"id": "307307", "revid": "124602816", "url": "https://it.wikipedia.org/wiki?curid=307307", "title": "Siwa (oasi)", "text": "Siwa (toponimo berbero, in caratteri arabi trascritto \u0633\u064a\u0648\u0629) \u00e8 un'oasi del deserto libico, che appartiene all'Egitto e si trova a circa 300 chilometri dalla costa del Mar Mediterraneo, nel territorio del Governatorato di Matruh, quasi al confine con la Libia. Una strada la collega al capoluogo Marsa Matruh a nord, nonch\u00e9 all'oasi di Bahariya a est.\nSituata in una profonda depressione (18 m sotto il livello del mare), Siwa \u00e8 molto ricca di acque e produce grandi quantit\u00e0 di datteri di ottima qualit\u00e0.\nDescrizione.\nLa grande ricchezza di acque dell'oasi presenta per\u00f2 il rischio di allagare i terreni coltivati e raggiungere le ampie distese di sale che si trovano ai suoi margini, rendendo sterili i campi. Per questo \u00e8 necessaria una costante opera di drenaggio delle acque e un assiduo controllo.\nL'oasi di Siwa presenta la caratteristica di essere il pi\u00f9 estremo punto orientale dove venga parlata la lingua berbera (un tempo essa era diffusa in tutte le oasi del deserto orientale e giungeva fino al delta del Nilo). I suoi abitanti (circa 15.000) sono tutti berberofoni, e persino alcune trib\u00f9 arabe nomadi che la frequentano (gli \"Awlad Ali\") fanno uso del dialetto berbero locale (\"siwi\") per dialogare con gli oasiti.\nNell'antichit\u00e0 Siwa era nota per il tempio dedicato al dio Sole (per gli Egizi Amon), che ospitava un celebre oracolo. Secondo Erodoto, la trib\u00f9 libica che abitava l'oasi era quella degli \"Ammonii\". Nel VI secolo a.C. l'imperatore persiano Cambise II, dopo avere sottomesso l'Egitto, cerc\u00f2 di conquistare l'oasi con un esercito che si perse nel deserto senza pi\u00f9 fare ritorno. \nAll'oracolo del dio Ammone (assimilato dai Greci a Zeus) si rivolse, tra gli altri, Alessandro Magno, ricevendone vaticini particolarmente favorevoli e la consacrazione a figlio della divinit\u00e0. Per i grandi vincoli che univano il conquistatore Macedone all'oracolo, molti sostengono che egli abbia scelto di farsi seppellire proprio nell'oasi, e non ad Alessandria, come comunemente si ritiene.\nOggi l'abitato di Siwa si stende ai piedi dell'antica cittadella (\"Shali\"), dall'architettura molto suggestiva, che per\u00f2 \u00e8 costruita quasi tutta con materiali salini presi sul luogo, che con l'umidit\u00e0 tendono a sciogliersi, per cui ogni pioggia richiedeva lunghi restauri.\nUna caratteristica della societ\u00e0 tradizionale di Siwa era il divieto di sposarsi prima di una certa et\u00e0 imposto alla casta dei nullatenenti (\"zaggala\"), impiegati come braccianti nei lavori dei campi. Essi erano costretti a vivere segregati all'esterno dell'abitato, dove conducevano una vita promiscua, istituzionalizzando veri e propri \"matrimoni omosessuali\". Oggi queste pratiche sono quasi del tutto scomparse, e gli \"zaggala\" sono noti soprattutto per le loro canzoni, che allietano ogni festa e vengono anche registrate su cassetta e diffuse nell'oasi e altrove.\nDurante la seconda guerra mondiale, nel 1942, per la sua posizione strategica, l'oasi fu teatro di aspre battaglie e venne occupata dal luglio 1942 fino alla seconda battaglia di El Alamein combattuta all'inizio di novembre dello stesso anno, dalla 136\u00aa Divisione \"Giovani Fascisti\" del Regio Esercito.\nDopo essere stata per tanti anni una localit\u00e0 poco raggiungibile, anche per la vicinanza con la Libia, oggi Siwa si sta aprendo al turismo, con ottime prospettive, potendo offrire, oltre ai resti del tempio dell'oracolo e ad altri monumenti di epoca egizia, la sua vegetazione rigogliosa, numerose vasche di acqua dolce sorgiva a diverse temperature per i bagni, e anche sabbie particolarmente indicate per sabbiature curative.\nMedia.\nNel videogioco \"\" Siwa \u00e8 il luogo di nascita del protagonista, Bayek di Siwa.\nNel videogioco \"Wolfenstein Enemy Territory\" la mappa di gioco \"Siwa Oasis\" ricalca fedelmente l'oasi."}
{"id": "307310", "revid": "31886", "url": "https://it.wikipedia.org/wiki?curid=307310", "title": "Rito latino", "text": "Per rito latino si intende propriamente l'insieme dei riti liturgici usati nella Chiesa latina, detta anche Occidentale. \nOriginario delle aree appartenenti all'Impero Romano d'Occidente, nel tempo ha sub\u00ecto molte variazioni, assumendo forma diverse in base all'area geografica. Caratteristica di tale rito \u00e8 la lingua latina, a cui sono state accostate le lingue nazionali dal 1963 in seguito all'approvazione della costituzione Sacrosantum Concilium.\nIl canone 1109 Codice di Diritto Canonico tratta della valida assistenza dell'Ordinario o del parroco, entro i confini del proprio territorio, ai matrimoni anche dei non sudditi, \"dummodo eorum alteruter sit ritus latini\". Questa espressione alcuni la rendono non come \"purch\u00e9 almeno uno di essi sia di (un) rito latino\", ma come \"purch\u00e9 almeno uno di essi sia \"del\" rito latino\". I riti liturgici sono diversi, mentre la Chiesa latina \u00e8 unica.\nRiti Liturgici della Chiesa Cattolica Latina.\nI riti latini (o occidentali) pi\u00f9 conosciuti, regolati da norme scritte pubbliche e non soppresse, ed ancora in uso sono: \nRiti soppressi o caduti in disuso.\nSi possono menzionare anche altri riti latini, ora caduti per lo pi\u00f9 in disuso, legati ad aree geografiche:\nRiti degli ordini religiosi.\nAlcuni ordini religiosi hanno conservato il proprio rito fino al XX secolo ma l'hanno abbandonato dopo il Concilio Vaticano II:"}
{"id": "307311", "revid": "648716", "url": "https://it.wikipedia.org/wiki?curid=307311", "title": "Raggio ionico", "text": "Il raggio ionico indica il raggio assunto dall'atomo, supposto sferico e definito, dopo essere stato ionizzato, ovvero privato o fornito di una certa quantit\u00e0 di elettroni, gli elettroni di valenza. Esso \u00e8 basato sulla distanza tra i nuclei di ioni uniti da un legame ionico e, convenzionalmente, si pu\u00f2 definire il raggio di uno ione come raggio ionico di riferimento per calcolare i raggi degli ioni con cui l'atomo in questione si lega. Il raggio ionico \u00e8 considerato una propriet\u00e0 trasferibile, vale a dire che manterr\u00e0 valori simili anche in specie chimiche molto diverse.\nQuando un atomo \u00e8 trasformato in uno ione positivo, si ha una contrazione di volume, poich\u00e9 si verifica un netto aumento di carica positiva rispetto a quella negativa dovuto alla perdita di elettroni. Invece quando un atomo \u00e8 trasformato in uno ione negativo, si ha un aumento di volume (e quindi anche del raggio), poich\u00e9 vi \u00e8 una diminuzione della carica effettiva del nucleo.\nAnche i raggi ionici, come i raggi atomici, mostrano andamento periodico con il numero atomico: il raggio ionico aumenta dall'alto verso il basso lungo un gruppo della tavola periodica e diminuisce da sinistra verso destra lungo un periodo.\nIl raggio ionico influenza sia le propriet\u00e0 chimiche, quali ad esempio stabilit\u00e0 e reattivit\u00e0 di una specie chimica, sia propriet\u00e0 chimico-fisiche quali la forza ionica e la conduttivit\u00e0 elettrica di una soluzione. Quindi, analizzando l'andamento dei raggi ionici, \u00e8 possibile prevedere il comportamento e le caratteristiche chimiche di un elemento ottenendo solitamente un buon accordo con il risultato sperimentale."}
{"id": "307314", "revid": "287204", "url": "https://it.wikipedia.org/wiki?curid=307314", "title": "Musica della Nigeria", "text": "La musica nigeriana comprende diversi generi di musica folk e popolare, appartenenti alle tradizioni delle diverse etnie del paese. La Nigeria \u00e8 stata definita \"il cuore della musica africana\": oltre a vantare un vasto patrimonio di musica etnica tradizionale (parte della quale ha influenzato, in seguito alla tratta degli schiavi, la musica americana), la Nigeria \u00e8 stata la culla, o il luogo di massimo sviluppo, di moltissimi generi di musica pop africana di grande importanza, come la palm wine music, la highlife, il j\u00f9j\u00fa, l'afrobeat e le varianti nigeriane dell'hip hop e del reggae. Alla musica leggera si affianca anche una produzione non trascurabile di musica operistica e classica.\nMusica tradizionale.\nPoco si conosce della storia della musica nigeriana prima dell'arrivo dei coloni europei. Dipinti rupestri risalenti al XVI e XVII secolo a.C., raffiguranti strumenti musicali e musicisti, provano che la musica aveva un ruolo rilevante nelle culture nigeriane gi\u00e0 dell'et\u00e0 del bronzo.\nIn Nigeria convivono oltre 400 gruppi etnici, ognuno dei quali ha una propria tradizione musicale. Nonostante questa notevole diversificazione, si possono individuare alcuni elementi ricorrenti, che accomunano le diverse culture. Uno dei pi\u00f9 evidenti \u00e8, nel contesto della musica corale e cantata, l'uso dello schema \"call-and-response\", in cui un solista e il coro dialogano con frasi musicali che si alternano, appunto, come \"botta e risposta\". Come in gran parte della musica africana, il ritmo svolge un ruolo chiave, e anzi predominano le soluzioni poliritmiche, nel quale due o pi\u00f9 battute separate vengono suonate simultaneamente. Molto comune \u00e8 l'uso dell'ostinato, sia melodico che ritmico, che spesso fa da accompagnamento al call-and-response delle voci.\nRuolo culturale.\nLa musica tradizionale dei popoli nigeriani (come gran parte della musica tradizionale africana) \u00e8 in genere intesa non tanto come intrattenimento o espressione artistica pura, quanto come \"funzionale\"; pu\u00f2 essere parte integrante dell'espletamento di riti sociali e religiosi (matrimoni, funerali, riti di circoncisione), del lavoro (la cosiddetta \"work song\", che serve allo scopo di dettare il ritmo nella raccolta nei campi o nel pagaiare con una canoa), o essere associata alla trasmissione delle conoscenze della tradizione orale (per esempio racconti epici). Soprattutto rispetto a quest'ultima funzione, il patrimonio musicale dei popoli \u00e8 spesso conservato da famiglie di cantori, come i griot. Sono inoltre spesso associate alla musica, come sua parte integrante, danze e rappresentazioni rituali codificate anche molto complesse.\nNonostante la rapida evoluzione della musica nigeriana nel XX secolo, e la nascita di innumerevoli generi di musica pop nigeriana, la musica tradizionale in Nigeria ha anche un peso significativo nell'industria discografica moderna, e alcuni musicisti folk sono stati storicamente altrettanto popolari degli interpreti delle musiche moderne pi\u00f9 alla moda. Dan Maraya, per esempio, raggiunse una popolarit\u00e0 tale da essere portato sui campi di battaglia durante la guerra civile nigeriana per sollevare il morale delle truppe federali.\nStrumenti tradizionali.\nGli strumenti usati nella musica tradizionale nigeriana includono strumenti tipici dell'Africa Occidentale (come lo xilofono) e strumenti derivati dalla tradizione islamica del Maghreb o di altre regioni dell'Africa meridionale e orientale. I musicisti folk nigeriani moderni fanno anche uso di strumentazione proveniente dalle Americhe e dall'Europa, dagli ottoni fino alle chitarre elettriche.\nPercussioni.\nI tamburi sono la categoria di percussioni pi\u00f9 diffusa. Ne esistono di innumerevoli tipi; quelli tradizionali sono in genere costituiti da un unico blocco di legno o da una zucca vuota, ma recentemente si sono diffusi nella musica folk nigeriana anche tamburi realizzati a partire da barili metallici. Molto diffusa \u00e8 la forma a clessidra (come quella dello djembe), ma esistono anche tamburi a doppia testa, conici, e a forma di vaso (l'udu). Il tamburo a cornice, molto usato nella Nigeria moderna, \u00e8 probabilmente un'acquisizione recente, di origine brasiliana.\nOltre ai tamburi, il tipo di percussione pi\u00f9 diffuso \u00e8 lo xilofono, un idiofono accordato presente in tutta l'Africa occidentale e centrale. Lo stesso strumento viene talvolta suonato contemporaneamente da due o pi\u00f9 percussionisti che realizzano soluzioni poliritmiche. Lo xilofono nigeriano tipico \u00e8 di legno leggero, con impalcatura in banano. Sono diffusi anche xilofoni a cavit\u00e0 o a scatola risonante.\nUna lunga tradizione storica \u00e8 associata alle diverse tipologie di campane usate nella musica nigeriana; sono in genere in ferro o in bronzo (soprattutto nelle orchestre islamiche del nord).\nData l'importanza notevole della ritmica nella musica folk e spontanea nigeriana, non sorprende che siano diffuse anche una miriade di percussioni informali. Pentole d'argilla riempite con diversi livelli d'acqua per ottenere particolari accordature vengono colpite con bacchette munite di cuscinetti soffici. Le donne spesso usano bastoncini per colpire zucche vuote, talvolta poste a galleggiare sull'acqua, e accordate in funzione dell'aria contenuta all'interno. Nel sud sono comuni i \"raschietti\", bastoncini dentellati che vengono suonati strofinandovi sopra una conchiglia, e sonagli fatti con zucche vuote riempite di perline e conchiglie.\nStrumenti a corde.\nLa musica nigeriana tradizionale impiega anche numerosi cordofoni, alcuni dei quali con una singola corda. Nel centro del paese \u00e8 particolarmente diffuso l'arco musicale, costituito da una singola corda tesa fra le estremit\u00e0 di un legno curvo, che si pu\u00f2 colpire e pizzicare; il suo uso \u00e8 associato soprattutto ai riti agricoli. Molto importante per la tradizione musicale nigeriana \u00e8 anche il goje, una sorta di fiddle a una corda, originario della cultura hausa. Si trovano anche diverse forme di arpa, come quella a cinque o sei corde usate dal popolo Tarok della Nigeria orientale; violini (come quello a una corda tipico del nord e di origine nordafricana); e liuti (per esempio presso gli Hausa e i Kanuri).\nStrumenti a fiato.\nLa vasta gamma di strumenti a fiato usati in Nigeria include numerosi tipi di tromba (come la lunghissima kakaki, fino a due metri di lunghezza), corni, chiarine, flauti e fischietti.\nMusica delle principali etnie.\nFra le numerose etnie presenti oggi in Nigeria, alcune hanno tradizioni musicali pi\u00f9 ricche e hanno influenzato in modo pi\u00f9 significativo l'evoluzione della musica nigeriana. Fra queste si devono citare gli Hausa, gli Igbo e gli Yoruba.\nMusica hausa.\nGli Hausa sono un popolo della Nigeria settentrionale, la cui cultura \u00e8 stata fortemente influenzata da quella islamica del Maghreb e del Nordafrica. Hanno un'importante tradizione musicale, in gran parte legata alla musica cerimoniale e di celebrazione, detta \"rokon fada\". Fra gli strumenti tipici utilizzati nella rokon fada c'\u00e8 il kakakai, una tromba lunga fino a 2 metri, la cui tradizione risale alla cavalleria dell'Impero Songhai. Alla musica cerimoniale si affianca la musica folk delle zone rurali, legata a danze tradizionali come la asauwara e il b\u00f2\u00f2r\u00ed\u00ed.\nMusica ibo.\nGli Ibo sono l'etnia principale del sud-est della Nigeria. La tradizione igbo ha avuto un ruolo molto importante nello sviluppo della musica moderna nigeriana (in particolare della cosiddetta highlife), soprattutto a causa della notevole capacit\u00e0 della musica igbo di assimilare e adattare elementi di altre tradizioni. Come per gli Hausa, una parte rilevante della tradizione musicale igbo \u00e8 costituita dalla musica cerimoniale e di accompagnamento ai canti epici.\nFra gli strumenti principali usati dagli Igbo c'\u00e8 l'obo, una sorta di cetra a 13 corde. Altri cordofoni igbo appartengono alla famiglia delle lire e dei liuti; fra le numerose percussioni predominano lo \"slit drum\", lo xilofono, lo ufie e diversi tipi di campana. Gli ottoni, introdotti in tempi coloniali dall'Europa, hanno assunto un ruolo importante anche nella musica folk.\nMusica yoruba.\nGli Yoruba sono detentori di una grande tradizione musicale, legata in particolare alla sfera spirituale e alla celebrazione della loro ricca mitologia. La musica yoruba, contaminata con elementi di origine europea, islamica e brasiliana, costituisce la base della musica moderna nigeriana, sviluppatasi principalmente nell'area di Lagos. Fra gli stili moderni di evidente eredit\u00e0 yoruba si possono citare il waka di Salawa Abeni e il sakara di Yusuf Olatunji.\nLo strumento pi\u00f9 tipico della musica yoruba \u00e8 un tamburo parlante (a clessidra) detto dundun, dal quale prende il nome anche il sottogenere principale della musica yoruba. Ai dundun si accompagnano un tipo di timpani detti gudugudu. Tipiche della musica yoruba sono formazioni orchestrali composte di un insieme di percussioni, e guidate da un percussionista solista, detto \"iyalu\", che usa il tamburo parlante simulando la cadenza della lingua yoruba.\nMusica infantile.\nUna tradizione a s\u00e9 stante \u00e8 rappresentata dalla musica tradizionale infantile, che di solito si esprime attraverso giochi cantati. Anche in questo contesto si ritrova lo schema del \"call-and-response\"; il linguaggio utilizzato \u00e8 spesso arcaico, come avviene per le filastrocche ripetute immutate di generazione in generazione. Gli strumenti di accompagnamento includono una rudimentale cetra a una corda fatta con i gambi del granturco, lattine usate come tamburi, pifferi fatti con gambo di papaia e un'arpa realizzata con i gambi della pianta del sorgo.\nMusica popolare.\nL'industria musicale nigeriana moderna \u00e8 una delle pi\u00f9 ricche e tecnologicamente avanzate dell'Africa, nonostante gli ostacoli posti dalla corruzione politica e dalla diffusione della pirateria musicale. Culla della musica pop e leggera nigeriana \u00e8 l'area di Lagos, in cui predomina l'etnia Yoruba. A partire dall'inizio del XX secolo, la Nigeria ha conosciuto l'avvicendarsi di numerosi generi di musica leggera, molti dei quali si sono diffusi anche in altre parti dell'Africa o addirittura nel mondo.\nPalm wine music (anni '20).\nLe prime forme di musica pop nate dalla tradizione nigeriana emersero negli anni venti del XX secolo, in seguito alla diffusione di nuovi strumenti (in particolare ottoni, percussioni islamiche), tecniche (l'uso di spartiti) e modelli stilistici (in particolare provenienti dal Brasile). Nella zona di Lagos si svilupp\u00f2 in questo periodo la cosiddetta \"palm-wine music\", cos\u00ec chiamata perch\u00e9 era suonata nei piano bar per accompagnare la consumazione del vino di palma (\"palm wine\"). Dalla Nigeria, la palm wine si diffuse anche in Sierra Leone, Liberia, Ghana e altre nazioni dell'Africa occidentale. La palm wine guadagn\u00f2 una certa visibilit\u00e0 negli anni trenta, grazie alla pubblicazione, da parte dell'etichetta britannica His Master's Voice, di artisti come Ojoge Daniel, Tunde Nightingale e Speedy Araba. Nella sua fase pi\u00f9 matura, il genere divenne noto con il nome di j\u00f9j\u00fa, introdotto da Baba Tunde King e in seguito mantenuto per identificare un filone di musica popolare nigeriana destinato a raggiungere il suo apice negli anni sessanta e settanta. Il significato del termine \"j\u00f9j\u00fa\" non \u00e8 certo; se da una parte potrebbe ricordare il suono di un tamburello brasiliano, dall'altra il termine viene talvolta interpretato come vagamente sprezzante nei confronti dei governi coloniali, in particolare come deformazione di \"joujou\", parola francese per \"nonsenso\".\nApala (anni '30).\nL'apala \u00e8 un genere di musica canora che emerse negli anni trenta del XX secolo. Deriva dalla tradizione della musica yoruba islamica e fu inizialmente concepito come espressione del risveglio dei fedeli dopo il periodo del Ramadan. Si basa principalmente su percussioni di ispirazione cubana; gli strumenti usati erano due o tre tamburi a clessidra detti omele, sonagli, campanelle dette agog\u00f4, e un particolare pianoforte detto agidigbo. Questo genere ebbe un'evoluzione costante nei decenni successivi, raggiungendo il culmine della sua popolarit\u00e0 negli anni sessanta, grazie a musicisti come Haruna Ishola e Ayinla Omowora. Alcuni elementi della musica apala influenzarono movimenti musicali successivi, come la musica fuji.\nHighlife (anni '50).\nNegli anni cinquanta inizi\u00f2 a diffondersi in Nigeria, e in particolare presso il popolo Igbo, un genere musicale di origine ghanese chiamato \"highlife\" (o \"west african highlife\"), rappresentato da artisti come il ghanese E. T. Mensah. Fra i primi musicisti ad abbracciare questo stile vi fu il complesso di grande successo Bobby Benson &amp; His Combo. Nei decenni successivi, lo highlife conobbe il suo massimo sviluppo proprio in Nigeria. Fra i numerosi artisti di successo nella scena dello highlife nigeriano si possono citare Jim Lawson &amp; the Mayor's Dance Band (met\u00e0 degli anni '70), Rocafil Jazz e Prince Nico Mbarga. \"Sweet Mother\" di Mbarga, con oltre 13 milioni di copie vendute, fu un grande successo panafricano, pi\u00f9 di qualsiasi altro brano musicale precedente.\nL'evoluzione dello highlife fu fortemente influenzata dalla guerra civile. I musicisti igbo, che erano i principali rappresentanti del genere, furono costretti all'esilio; la musica highlife fu confinata alla Nigeria orientale, e anche qui inizi\u00f2 a perdere rilievo a favore dello j\u00f9j\u00fa e della nuova musica fuji. Fra i musicisti che pi\u00f9 a lungo tennere in vita questo genere si possono citare il cantante e trombettista yoruba Victor Olaiya, (l'unico nigeriano ad aver vinto un disco di platino), Sonny Okosun, Victor Uwaifo e Orlando Owoh. Owoh, in particolare, viene considerato fondatore di un genere indipendente, fusione di j\u00f9j\u00fa e highlife, noto come toye.\nJ\u00f9j\u00fa (anni '60-'80).\nSe l'origine del termine \"j\u00f9j\u00fa\" si pu\u00f2 ricondurre alle ultime evoluzioni della \"palm wine music\", esso acquis\u00ec nuove connotazioni dopo la seconda guerra mondiale, periodo in cui nuovi strumenti, tecniche e stili di origine europea e statunitense approdarono in modo massiccio in Nigeria. Si diffusero in particolare gli strumenti elettrici e nuovi generi come il rock and roll e il soul, che vennero per\u00f2 rielaborati e assorbiti nel filone pop predominante della scena nigeriana, lo j\u00f9j\u00fa. Fra i primi risultati di questa contaminazione si pu\u00f2 citare l'opera di Tunde Nightingale. Alla fine degli anni cinquanta, IK Dairo contribu\u00ec a un'ulteriore evoluzione del genere con il suo celebre gruppo IK Dairo &amp; the Morning Star Orchestra, fondato nel 1957 (e in seguito ribattezzato IK Dairo &amp; the Blue Spots). Nei lavori di IK Dairo, realizzati con una tecnologia di registrazione innovativa, furono introdotti strumenti come il gangan (un tamburo nigeriano), la chitarra elettrica e la fisarmonica. IK Dairo fu uno dei pi\u00f9 famosi musicisti africani della sua epoca; la sua fama giunse fino in Giappone, e nel 1963, in segno di riconoscimento per la sua opera, fu insignito dell'Order of the British Empire.\nFondamentali per lo sviluppo dello j\u00f9j\u00fa furono Ebenezer Obey e King Sunny Ade, emersi alla met\u00e0 degli anni sessanta. Obey fu fondatore nel 1964 degli International Brother, uno dei pi\u00f9 grandi gruppi musicali della storia della musica pop nigeriana; suonavano una musica che univa elementi blues, highlife e j\u00f9j\u00fa, e la strumentazione includeva un'importante sezione di talking drum. Ade divenne celebre con i gruppi Green Spot (fondato nel 1966) e African Beats (1974). La rivalit\u00e0 fra Obey e Ade valse alla musica j\u00f9j\u00fa numerose innovazioni fondamentali. Ade, per esempio, introdusse in Nigeria elementi della dub music giamaicana, tra cui uno scambio di ruoli fra chitarra (utilizzata principalmente in senso ritmico) e tamburi (dedicati alle linee melodiche). Sia Obey che Ade, inoltre, rivoluzionarono il formato dei brani musicali, passando dalla canzone di 3-4 minuti (tipica per esempio della produzione di Dairo) a vere e proprie suite di oltre 20 minuti.\nObey e Ade continuarono ad avere successo anche negli anni ottanta. Ade, in particolare, raggiunse una grande visibilit\u00e0 internazionale con l'album \"Juju Music\", e incise un album con Stevie Wonder, \"Aura\". Il maggior successo di Obey fu invece, probabilmente, \"Current Affairs\", pubblicato da una major come la Virgin Records e molto venduto anche nel Regno Unito. Alla fine degli anni 80, la musica juju venne soppiantata da altri stili musicali, come la yo-pop, il gospel nigeriano e il reggae nigeriano.\nFuji (anni '60-'70).\nLa fine degli anni '60 vide anche l'apparizione dei primi complessi fuji. Il termine \"fuji\", coniato da Sikiru Barrister, nasce da una contrazione di termini col significato di \"canto devozionale\". Il genere rappresenta un'evoluzione dell'apala, di ispirazione islamica; la strumentazione includeva un tamburello chiamato sakara e la chitarra hawaiana. Il fuji viene talvolta descritto come una variante dello j\u00f9j\u00fa privo di chitarra; questa definizione per\u00f2 \u00e8 incoerente con una celebre definizione dello j\u00f9j\u00fa data da Obey: \"un mambo con la chitarra\".. Pi\u00f9 tecnicamente, si possono identificare nel fuji elementi della tradizione were musulmana, dell'apala e di un genere chiamato sakara.\nIl gi\u00e0 citato Barrister fu uno dei principali interpreti di questo genere; suo rivale fu Ayinla Kollington.\nWaka (anni '70).\nLa cantante Salawa Abeni raggiunse la celebrit\u00e0 dopo l'uscita nel 1976 dell'album \"Late General Murtala Ramat Mohammed\"; fu la prima incisione di una cantante nigeriana a vendere pi\u00f9 di un milione di copie. Abeni viene considerata la fondatrice di un nuovo genere musicale chiamato \"waka\", una fusione tra j\u00f9j\u00fa, fuji e musica tradizionare yoruba.\nYo-pop e afro-j\u00f9j\u00fa (anni '80-'90).\nNegli anni ottanta, il panorama della musica j\u00f9j\u00fa fu arricchito dall'emergere di due nuova stelle, Segun Adewale e Shina Peters. Adewale fu il primo a ottenere successo, e fond\u00f2 un sottogenere dello j\u00f9j\u00fa chiamato yo-pop. In seguito, la fama di Adewale fu oscurata da Peters, che ebbe un tale successo da far coniare il termine \"shinamania\" (sulla falsariga di beatlemania). La musica di Peters, che combinava elementi afrobeat e j\u00f9j\u00fa, fu battezzato afro-j\u00f9j\u00fa.\nAnnche se fu premiata, nel 1990, come musicista dell'anno per la musica Juju, Shina fu stroncata dalla critica.. Il suo successo apr\u00ec le porte a nuovi talenti, tra cui Fabulous Olu Fajemirokun e Adewale Ayuba. Lo stesso periodo vide la nascita di un nuovo stile, il \"Funky juju\" di Dele Taiwo.\nAfrobeat (anni '80-'90).\nL'afrobeat \u00e8 un genere musicale che si diffuse negli anni '80 in tutti i paesi dell'Africa occidentale, ma che ebbe in Nigeria i suoi esponenti principali. Viene in genere catalogato nella world music, e che nasce dall'unione di elementi funk e del jazz americani e della highlife nigeriana. Il pi\u00f9 celebre musicista di questo genere \u00e8 Fela Kuti, che \u00e8 probabilmente il pi\u00f9 famoso musicista Nigeriano della storia. Fela Kuti inizi\u00f2 la propria carriera negli anni '60; nel 1963 collabor\u00f2 con il musicista della Sierra Leone Geraldo Pino, il cui stile viene generalmente chiamato afro-soul. In seguito, negli Stati Uniti, Kuti giunse a contatto con i movimenti politici Black Power e Black Panthers, che condizionarono la sua opera in modo significativo. Tornato a Lagos dopo una breve parentesi a Londra, Kuti apr\u00ec un celebre locale chiamato Shrine (il \"santuario\"), che divenne uno dei club pi\u00f9 importanti della scena musicale nigeriana, e fond\u00f2 la grande band Africa 70, sotto l'egida di Tony Allen. La musica di Kuti \u00e8 intrinsecamente legata all'impegno politico, che gli valse l'ostilit\u00e0 del governo nigeriano. Fu arrestato nel 1985 e condannato a cinque anni di prigione, in seguito ridotti a due a causa della pressione internazionale. Scarcerato, Kuti riprese la propria militanza musicale e politica, e si fece conoscere anche per un comportamento eccentrico; tra l'altro, divorzi\u00f2 contemporaneamente da tutte e 28 le proprie mogli, dichiarando che \"nessun uomo pu\u00f2 vantare dei diritti sulla vagina delle proprie donne\". La sua morte per AIDS, nel 1997, fu uno dei lutti pi\u00f9 sentiti della storia della musica nigeriana.\nL'afrobeat, che fin dall'inizio fu coltivato da altri artisti oltre a Kuti (un importante esponente del genere fu per esempio Orlando Julius Ekemode) divenne in seguito una delle correnti dominanti della musica nigeriana, iniziando anche a diversificarsi assorbendo influenze dal rock and roll. L'enigmatico e misterioso L\u00e1gb\u00e1j\u00e1 divenne il leader di questo nuovo genere afrobeat, soprattutto con l'album del 1996 \"C'est une african thing\".\nReggae nigeriano (anni '80-'90).\nIl reggae nigeriano venne conosciuto grazie a star del calibro di Majek Fashek, che nel 1988 ebbe un enorme successo con una cover di un celebre brano di Bob Marley, \"Redemption Song\". Come molti altri importanti esponenti del reggae nigeriano, Fashek fece parte, tra la met\u00e0 degli anni '80 e l'inizio degli anni novanta, di un supergruppo chiamato The Mandators. Tra i musicisti reggae nigeriani di maggior successo si possono citare anche Jerri Jheto, Daddy Showkey, Ras Kimono e MC Afrikan Simba.\nHip hop nigeriano (anni '80-'90).\nLa musica hip hop fu introdotta in Nigeria verso la fine degli anni '80 e divenne popolarissima gi\u00e0 all'inizio degli anni 90. I primi musicisti a esprimere questo stile furono Osha, De Weez e Black Masquradaz; in seguito emersero altre star come The Trybesmen (resi celebri dal brano \"Trybal Marks\" del 1999) e il trio The Remedies. Uno dei Remedies, Tony Tetuila, entr\u00f2 successivamente a far parte di un altro gruppo di successo, i Plantashun Boiz. Grande importanza per l'hip hop nigeriano ebbe la fondazione dell'etichetta discografica Paybacktyme Records.\nGospel nigeriano (anni 2000).\nLa musica gospel nigeriana, fondata sul modello della musica afroamericana, nacque dall'attivit\u00e0 di diversi gruppi legati alla chiesa. Il gospel divenne molto popolare in Nigeria verso la fine del secolo, grazie soprattutto a cantanti come Sammie Okposo (il cui successo \"Welu Welu\" fu uno dei brani pi\u00f9 popolari della storia della musica leggera nigeriana) e Onyeka Onwenu.\nMusica classica e operistica.\nNella cultura nigeriana svolgono un ruolo importante le rappresentazioni teatrali, spesso accompagnate da musica tradizionale. Oltre a forme artistiche come il teatro dei burattini (diffuso presso gli Ogoni, i Tiv e altri popoli, e probabilmente derivato da antiche forme di teatro mascherato) e lo spettacolo teatrale vero e proprio, la cultura nigeriana presenta anche esempi di opera musicale. Sebbene le opere in senso stretto siano moderne (molto nota \u00e8 \"La saga di Ozidi\" di John Pepper Clark), sia l'opera che il teatro nigeriano moderno sono in gran parte rielaborazioni di forme espressive tradizionali contaminate con la tradizione europea.\nLa Nigeria ha prodotto nel XX secolo anche un discreto numero di compositori classici, tra cui spiccano i nomi di Fela Sowande, Joshua Uzoigwe, Akin Euba e Godwin Sadoh. Sowande fu uno dei primi e pi\u00f9 famosi compositori africani della tradizione classica occidentale, e fondatore della tradizionale Nigerian art music. Era inoltre un abile organista e musicista jazz, e in alcuni dei suoi ultimi lavori incluse elementi di questi generi e della musica folk nigeriana."}
{"id": "307316", "revid": "30610", "url": "https://it.wikipedia.org/wiki?curid=307316", "title": "Elie Saab", "text": "Nel 1982, Elie Saab, a meno di 20 anni, lanci\u00f2 il suo marchio di moda, che aveva base a Beirut. Il suo atelier principale, dedicato alla \"haute couture\", \u00e8 ancora a Beirut in Libano, paese al quale rimane profondamente attaccato. Ha anche un atelier a Milano.\nLe sue creazioni, sia di alta moda che di \"pr\u00eat-\u00e0-porter\", si possono trovare in tutto il mondo: da Parigi, in via Charron 47, a New York, Londra, Mosca, Melbourne, Dubai.\nElie Saab, citato nelle pi\u00f9 qualificate riviste del settore, come ad esempio \"Vogue\", quale uno degli stilisti pi\u00f9 interessanti, \u00e8, secondo la stampa, lo stilista che vende pi\u00f9 \"haute couture\" nel mondo. Tra le sue clienti anche la regina Rania di Giordania, e Halle Berry, che, dopo aver vinto nel 2002 l'Oscar come migliore attrice, nel 2003 presenzi\u00f2 alla cerimonia per \"cedere\" il premio alla nuova vincitrice indossando un suo abito."}
{"id": "307322", "revid": "124619196", "url": "https://it.wikipedia.org/wiki?curid=307322", "title": "Pidgin", "text": "Un pidgin (in inglese: /'p\u026ad\u0292\u026an/) \u00e8 un idioma derivante dalla mescolanza di lingue di popolazioni differenti, venute a contatto a seguito di migrazioni, colonizzazioni, relazioni commerciali.\nPremessa.\nEsistono molte variet\u00e0 di pidgin (fra loro assai disparate), parlate in varie parti del mondo, specie in paesi ex-coloniali. Esempio tipico \u00e8 il \"pidgin English\", parlato ancora in molti paesi che hanno avuto un lungo periodo di colonizzazione inglese. Il \"pidgin English\" \u00e8 risultato \u2013 in questi paesi \u2013 dalla mescolanza tra la lingua ufficiale (l'inglese) e le lingue indigene preesistenti. \nNella maggior parte dei casi non si pu\u00f2 parlare di vere e proprie lingue, mancando una qualsiasi tradizione letteraria e avendo strutture non codificate e fortemente semplificate, sia nella struttura sia nel vocabolario. \nI \"pidgin\" consentono, dunque, la comunicazione tra i parlanti di due o pi\u00f9 lingue differenti (definendo la lingua pi\u00f9 forte 'lessificatrice'). Se sussistono le condizioni per cui un \"pidgin\" non si estingua o non resti eccessivamente limitato come numero dei parlanti, esso pu\u00f2 assumere \u2013 nell'arco di tempo di pochissime generazioni \u2013 i connotati di lingua relativamente stabile, assumendo una propria struttura morfosintattica: \u00e8 questo il fenomeno della creolizzazione. Il \"pidgin\" si trasforma definitivamente in creolo quando non viene pi\u00f9 soltanto appreso, ma una generazione lo acquisisce come lingua nativa.\nEtimologia.\nNon \u00e8 del tutto certa l'origine del nome, ma \u00e8 nato sicuramente in Cina. La versione pi\u00f9 accreditata \u00e8 che derivi dalla scorretta pronuncia cinese dell'inglese \"business\".\nCome nascono i \"pidgin\".\nDiversi sono gli elementi che contribuiscono alla nascita di un \"pidgin\":\nSecondo Keith Whinnom (1971), i \"pidgin\", in realt\u00e0, possono nascere solo grazie all'incontro fra tre diverse lingue, con una che faccia da superstrato e risulti perci\u00f2 maggiormente formante sulle altre. La distinzione appare pretestuosa, dato che se da un lato \u00e8 estremamente improbabile che gli afferenti siano perfettamente equilibrati come attitudine formante, \u00e8 difficile valutare il valore formante di ogni parte, infatti se si valuta per grammatica, sintassi o lessico, queste possono ciascuna assumere diverso rilievo di assunzione secondo le condizioni di utilit\u00e0.\nUn \"pidgin\" pu\u00f2 poi evolvere in una lingua creola quando una generazione di genitori trasmette, in qualit\u00e0 di lingua madre, la conoscenza del \"pidgin\" ai propri figli. In tal modo, le lingue creole possono subentrare al misto di lingue sin l\u00ec parlato, divenendo cos\u00ec la prima lingua della comunit\u00e0: \u00e8 quanto successo alla lingua krio della Sierra Leone (nato come \"pidgin\" di altre lingue, a loro volta \"miste\") e al Tok Pisin della Papua Nuova Guinea, che ha assunto lo stato di lingua ufficiale a tutti gli effetti. La trasformazione dei \"pidgin\" in lingue creole \u00e8 tuttavia piuttosto rara: \u00e8 pi\u00f9 frequente il caso in cui vadano via via estinguendosi rientrando in una delle lingue di origine o dominante, o che permangano comunque come dialetti.\nCosa \u00e8 \"pidgin\" e cosa non lo \u00e8.\nIl \"chinglish\" (\"chinese-english\"), parlato un tempo nel Sudest asiatico, \u00e8 forse uno dei primi \"pidgin\" a essere nato. Era una commistione di cinese e inglese. Da notare che alcune espressioni \"pidgin\", vere e proprie \"traduzioni\" letterali dal cantonese, sono entrate a far parte dell'inglese colloquiale:\nLo spanglish, spesso ritenuto un \"pidgin\" anglo-spagnolo, in realt\u00e0 \u00e8 una sorta di gergo: esso, infatti, viene utilizzato da persone che hanno una buona padronanza di entrambe le lingue e, inoltre, le caratteristiche fonologiche e grammaticali di entrambe le lingue vengono mantenute. Simile allo \"spanglish\" \u00e8 il \"goleta english\", parlato a Porto Rico e, soprattutto, tra le comunit\u00e0 portoricane degli Stati Uniti.\nAltro esempio di \"pidgin\" \u00e8 il fanagalo, nato nell'Africa meridionale per permettere ai lavoratori delle miniere d'oro, parlanti diverse lingue, di comunicare tra loro.\nI \"pidgin\" dei Caraibi.\nI pidgin dei Caraibi nacquero in epoca coloniale, quando la societ\u00e0 locale venne profondamente trasformata dall'arrivo degli europei. A fronte di una piccola minoranza di proprietari bianchi, vi erano infatti masse di indigeni (sempre meno con il passare del tempo) e di schiavi africani parlanti spesso lingue molto diverse tra loro. Per permettere la comunicazione tra gruppi cos\u00ec distanti fra loro, si crearono lingue \"pidgin\" che, solitamente, erano corruzioni delle lingue europee (si nota, solitamente, una forte semplificazione della grammatica e della fonetica, oltre che l'uso di vocaboli tratti da lingue amerindie o africane). Alcuni di questi \"pidgin\" si trasformarono poi in lingue creole, diventando cos\u00ec le lingue pi\u00f9 diffuse delle isole dell'arcipelago: fra essi, i pi\u00f9 importanti sono il creolo haitiano (lingua ufficiale di Haiti insieme al francese, nonch\u00e9 la prima lingua di quasi tutti gli haitiani), il papiamento delle isole Aruba, Bonaire e Cura\u00e7ao, e il \"patois\" giamaicano.\nI \"pidgin\" dell'Oceania.\nCon tutta probabilit\u00e0, i \"pidgin\" della Melanesia si originarono nel XIX secolo, quando molti melanesiani vennero trasferiti dalle loro isole per lavorare in Australia, soprattutto in Queensland, o altre isole. Questi \"pidgin\", dunque, vennero sviluppati dai melanesiani non tanto per comunicare con i colonizzatori, quanto per parlare tra di loro, quando provenienti da isole diverse e quindi con diversi idiomi. Una volta rientrati nelle proprie isole, questi lavoratori fecero s\u00ec che tali lingue miste divenissero, spesso, gli idiomi pi\u00f9 diffusi localmente in tutto il sistema di isole. \nL'inglese, solitamente, fa da lingua base, da cui deriva gran parte del vocabolario. La grammatica, al contrario, \u00e8 quella delle parlate melanesiane (come dimostrato dalla presenza di pronomi singolari, duali e plurali e da \"inclusive and exclusive first-person cases\").\nCiononostante, il Tok Pisin presenta vocaboli che derivano dal tedesco, mentre nel bislama si utilizzano parole francesi. Il pijin delle Isole Salomone si basa sull\u2019inglese. Un po' tutti questi \"pidgin\", inoltre, possiedono anche molti termini derivanti dalle lingue native.\nTra l'altro, spesso accade che i \"prestiti\" non vedano modificato solo il loro suono e il loro significato, ma addirittura il contesto emotivo in cui sono usati. Il caso pi\u00f9 significativo \u00e8 dato dal termine \"bagarap\" (\"inattivo\", \"che non lavora\"), utilizzato come parola dalla connotazione positiva. Allo stesso modo, \"wikit\" (termine pijin delle Isole Salomone) deriva dall'inglese \"wicked\" (\"maledetto\") ma \u00e8 utilizzato per designare i pagani e, come tale, non ha alcuna sfumatura negativa.\nParecchie espressioni comunemente usate per esemplificare i \"pidgin\" della Melanesia non hanno basi conosciute nel loro effettivo utilizzo. Fra queste \"bigfala bokis garem plande tit, iu hitim hemi kraeout\" (in Inglese: \"a big box with many teeth, when you hit it, it cries\") per indicare il pianoforte, e \"miksmasta blong Jisas\" (in Inglese: \"Jesus' food mixer\") per indicare l'elicottero. Le parole usate nelle Isole Salomone sono \"piana\" e \"tiopa\". .\nAltri \"pidgin\", non melanesiani, sviluppatisi in Oceania, includono il \"pidgin\" delle Hawaii (nato come un misto di inglese, giapponese, portoghese e lingue locali) e quello di Pitcairn (parlato a Pitcairn e Norfolk)."}
{"id": "307323", "revid": "76963", "url": "https://it.wikipedia.org/wiki?curid=307323", "title": "Lorrie Morgan", "text": "Figlia del cantante George Morgan ha fatto la sua prima apparizione al Grand Ole Opry all'et\u00e0 di 13 anni. Suo padre mor\u00ec quando lei aveva solo sedici anni.\n\u00c8 attualmente sposata con il cantante Sammy Kershaw.\n\u00c8 stata precedentemente sposata con il cantante country Keith Whitley, fino alla sua morte nel 1989."}
{"id": "307324", "revid": "1543377", "url": "https://it.wikipedia.org/wiki?curid=307324", "title": "Lingua creola", "text": "Una lingua creola \u00e8 una lingua ben definita (con precise strutture di linguaggio) che ha avuto origine dalla combinazione di due o pi\u00f9 lingue, senza che si sia verificata la prevalenza dominante di alcuna di esse sulle altre. Tutte le lingue creole si sono evolute da un pidgin, di solito da quelli divenuti la lingua madre di qualche comunit\u00e0.\nIn particolar modo vengono cos\u00ec definite quelle lingue miste, ad esempio, composte da lingue africane e inglese o francese.\nEsempi di lingue creole sono il giamaicano, il chabacano e il papiamento, le lingue parlate in Guinea Bissau e Mauritius e il belgranodeutsch, parlato nel quartiere di Belgrano a Buenos Aires.\nStoria del concetto.\nEtimologia.\nIl termine creolo viene dallo spagnolo e portoghese \"criar\" (allevare, allattare, generare), che a sua volta viene dal latino \"creare\" e che ha originato parole come \"crian\u00e7a\" (portoghese: bambino). I derivati \"crioulo\" (portoghese) e \"criollo\" (spagnolo) forse in origine avevano il senso di \"pollo allevato in casa\"; ad ogni modo dal XVI secolo sono attestati, insieme al francese \"cr\u00e9ole\", con il significato di \"figlio di europei nato nelle Americhe\", distinto da indigeni ed europei immigrati, e successivamente anche \"meticcio\".\nL'antico pregiudizio sulle lingue creole.\nPer via dello status generalmente basso dei popoli creoli agli occhi delle potenze coloniali europee, le lingue creole sono state viste generalmente come versioni \"degenerate\", o al pi\u00f9 come \"dialetti\" rudimentali di una delle lingue originarie.\nQuesto pregiudizio fu intensificato dall'instabilit\u00e0 insita nel sistema coloniale, che port\u00f2 alla scomparsa di molte lingue creole a causa della dispersione o assimilazione delle loro comunit\u00e0. Un altro fattore che potrebbe aver contribuito al disinteresse verso le lingue creole \u00e8 che non si adattano al \"modello ad albero\" dell'evoluzione linguistica, adottato dai linguisti nel XIX secolo (forse influenzati dal Darwinismo) e ancora oggi alla base della linguistica comparativa. In questo modello le lingue possono evolversi, dividersi o estinguersi - ma mai fondersi.\nAl di l\u00e0 dei pregiudizi, comunque, le lingue creole, e in particolar modo il fenomeno della creolizzazione, costituiscono fecondo ed interessantissimo materiale di studio per la linguistica (sia sincronica che diacronica).\nLa comprensione e la rivalutazione.\nDalla met\u00e0 del XX secolo si \u00e8 tuttavia diffusa tra i linguisti l'idea che le lingue creole non siano affatto inferiori alle altre, e che le descrizioni precedenti siano altrettanto inappropriate del considerare il francese come \"latino degenerato\" o un \"dialetto spagnolo\". I linguisti ora usano il termine \"lingua creola\" per qualsiasi lingua formata da lingue multiple con lo stesso meccanismo, senza restrizioni geografiche o implicazioni etniche.\nIn conseguenza di questi mutamenti sociali, politici ed accademici, negli ultimi decenni le lingue creole hanno sperimentato una rinascita. Esse sono sempre pi\u00f9 usate nella letteratura e nei media, e molti dei loro locutori ne sono piuttosto affezionati ed orgogliosi. Sono ora studiate dai linguisti come lingue a s\u00e9 stanti; molte sono state standardizzate, e vengono insegnate localmente ed all'estero.\nSviluppo di una lingua creola.\n\u00c8 opinione diffusa che tutte le lingue creole siano iniziate come pidgin, lingue rudimentali ed improvvisate usate tra locutori di lingue native non intercomprensibili; quest'opinione \u00e8 stata peraltro contestata da alcuni linguisti, in particolare Robert Chaudenson. Keith Whinnom (in Hymes 1971) suggerisce che i pidgin richiedano tre lingue per formarsi, di cui una (il superstrato) chiaramente dominante sulle altre.\nIl lessico di un pidgin \u00e8 solitamente piccolo e deriva dai vocabolari dei locutori, in proporzioni variabili. I dettagli morfologici come l'inflessione verbale, che solitamente richiedono anni di apprendimento, sono omessi; la sintassi si mantiene semplicissima, di solito basata sul rigoroso ordinamento verbale. In questo stadio iniziale, tutti gli aspetti del discorso \u2014 sintassi, lessico e pronuncia \u2014 tendono a essere piuttosto variabili, specialmente rispetto alla storia personale del locutore.\nTuttavia, se un pidgin viene appreso dai bambini di una comunit\u00e0 come lingua nativa, di solito si fissa e sviluppa una grammatica pi\u00f9 complicata. La sintassi e la morfologia di tali lingue presentano spesso innovazioni locali che non sembrano derivare da nessuna delle lingue originarie.\nI pidgin possono diventare lingue complete in una sola generazione, come nel caso del Tok Pisin, che nacque come pidgin e divenne una lingua stabile in un periodo di 90 anni. Una volta formate, le lingue creole possono restare come una sorta di secondo standard locale, come il Crioulo di Capo Verde. Alcune lingue creole, come il Papiamento ed il Tok Pisin, hanno ottenuto un riconoscimento come lingue ufficiali. D'altra parte, altre si sono gradualmente \"decreolizzate\" conformandosi ad una lingua originaria, di cui sono divenute essenzialmente dialetti. Ci\u00f2 \u00e8 accaduto parzialmente in Hawai'i, ed \u00e8 una teoria dello sviluppo dell'African American Vernacular English dallo Slave English.\nIpotesi sui meccanismi di creolizzazione.\nI meccanismi con cui avviene la creolizzazione dei pidgin sono oggetto di dibattito scientifico: secondo l'ipotesi del bioprogramma del linguaggio (Derek Bickerton), la creolizzazione del pidgin operata dal bambino avviene sulla base di un \"programma innato\" (a sostegno delle teorie chomskiane), mentre l\u2019ipotesi del substrato vede l'evolvere del pidgin a creolo come frutto dei \"substrati\", cio\u00e8 delle lingue originarie del pidgin, che contribuirebbero allo sviluppo delle principali strutture sintattiche, morfologiche e fonologiche della lingua creola indipendentemente da qualsiasi influenza di tipo innatistico.\nIl caso Capo Verde.\nGli schiavi che venivano importati dall'Africa parlavano lingue difformi.\nIl portoghese finiva quindi per essere l'unico mezzo di comunicazione non solo tra bianchi e neri ma tra gli schiavi medesimi.\nCi\u00f2 nonostante la lingua creola fin\u00ec per prevalere nei ceti pi\u00f9 bassi, al punto da caratterizzare la cultura autoctona che aveva preso a svilupparsi dall'epoca della colonizzazione, tanto che le canzoni popolari sono cantate in creolo.\nSe il portoghese costituisce la lingua ufficiale dell'attuale repubblica, ed \u00e8 usata nelle relazioni commerciali, la lingua creola \u00e8 venuta ad essere la lingua madre della popolazione di Capo Verde.\nL'emigrazione ha permesso il diffondersi della conoscenza di altre lingue, quali il francese, soprattutto, in considerazione della vicinanza con il Senegal e la Guinea, coi quali Capo Verde intrattiene stretti rapporti commerciali.\nIn alcune isole \u00e8 conosciuto l'inglese, o meglio, l'inglese americano da parte di coloro che emigrano negli Stati Uniti d'America, e hanno poi fatto ritorno."}
{"id": "307325", "revid": "12582", "url": "https://it.wikipedia.org/wiki?curid=307325", "title": "Animalisti", "text": ""}
{"id": "307326", "revid": "12582", "url": "https://it.wikipedia.org/wiki?curid=307326", "title": "Animalista", "text": ""}
{"id": "307328", "revid": "634034", "url": "https://it.wikipedia.org/wiki?curid=307328", "title": "Stato mentale", "text": "Quello di stato mentale \u00e8 un concetto usato nelle teorie psicologiche della mente e della coscienza, soprattutto in riferimento ad alcuni stati patologici, in particolare all'autismo. Va differenziato dallo stato di coscienza. \nIn psicoanalisi \u00e8 stato usato, fino dagli anni trenta del 900, particolarmente da Melanie Klein e da autori della sua scuola come W.R. Bion e Donald Meltzer, senza per\u00f2 definire specificamente il concetto. Frances Tustin, ed anche Meltzer, usano l'espressione \"stati autistici\", Herbert Rosenfeld e pi\u00f9 recentemente M. Rustin e altri parlano di \"stati psicotici\".\nStato autistico.\nMeltzer lo descrive come lo stato mentale caratteristico dell'autismo, caratterizzato da un'assenza mentale, paragonabile per certi versi a un'assenza epilettica, prodotta, secondo lui, da una sospensione della consensualit\u00e0, cio\u00e8 dell'integrazione fra i diversi sensi. La consensualit\u00e0 comporterebbe l'integrazione in un'immagine comune dell'esperienza e la costruzione di un significato emotivo, da cui dipenderebbero sia lo sviluppo cognitivo che emotivo e relazionale. \nLo stato mentale autistico viene prodotto da un meccanismo di \"smontaggio\" (\"dismanteling\"), reversibile, dell'integrazione delle diverse sensorialit\u00e0, per cui lo stato autistico pu\u00f2 alternarsi con altri stati mentali pi\u00f9 integrati. Poich\u00e9 lo stato di assenza mentale dell'autismo (cos\u00ec come per l'epilessia) non permette la relazione, la comunicazione, l'apprendimento dall'esperienza, l'effetto sullo sviluppo della personalit\u00e0, e quindi la produzione di diversi quadri sintomatologici di 'autismo' dipenderebbe dalla quantit\u00e0 di tempo passato nello stato autistico, e dalla qualit\u00e0 degli altri stati mentali disponibili al soggetto.\nDagli sviluppi della ricerca psicoanalitica, di Meltzer e altri, lo \"smontaggio\", cio\u00e8 la non integrazione dell'esperienza mentale, pu\u00f2 nascere come difesa di fronte ad una situazione insopportabile nelle prime esperienze oggettuali. Una conferma sui possibili effetti delle prime interazioni viene dalla ricerca sulle interazioni precoci del neonato, sviluppata fra gli altri da T. Brazeltron, pediatra comportamentista di Boston, e da Daniel Stern e altri.\nSi pu\u00f2 concepire lo stato autistico come una difesa psicobiologica caratteristica della specie umana, (ma anche di altre specie, secondo le ricerche di etologia) che pu\u00f2 attivarsi in diverse situazioni e per cause diverse, che si estrinsecano in un'incapacit\u00e0 di tollerare l'esperienza interattiva relazionale e i suoi risvolti emotivi. Alcuni bambini potrebbero essere costituzionalmente intolleranti a livelli minimi di conflittualit\u00e0 e contraddittoriet\u00e0 dell'esperienza oggettuale (Meltzer: conflitto estetico). Questi concetti non contraddicono le ricerche neurobiologiche che evidenziano un'alta componente genetica nell'etiopatogenesi dell'autismo, e permettono di riferirsi all'esperienza interattiva relazionale e mentale dell'autismo."}
{"id": "307329", "revid": "1924342", "url": "https://it.wikipedia.org/wiki?curid=307329", "title": "Dido", "text": "Biografia.\n1971\u20131998: gli esordi.\nDido nasce al St. Mary Abbots Hospital a Kensington, Londra, dalla madre Clare Collins, poetessa, e dal padre William O'Malley Armstrong, editore e manager di origine irlandese. Cresciuta studiando e ascoltando musica classica, a sei anni inizia a frequentare la London Guildhall School Of Music, dove studia pianoforte e violino. Grazie anche all'influenza del fratello Rowland Constantine (detto Rollo), futuro leader del gruppo trip hop/trance Faithless, entra in contatto con i generi musicali pi\u00f9 svariati; comincia quindi a fare esperienza come cantante in varie band, prima di entrare nei Faithless nel ruolo di seconda vocalist. Con il gruppo parteciper\u00e0 alla registrazione di \"Reverence\" (1996) e di \"Sunday 8pm\" (1998).\nNel 1995 Dido comincia a scrivere anche materiale proprio traendone varie demo, che, riunite in una raccolta intitolata \"Odds &amp; Ends\" pubblicata su cd, catturano l'attenzione dell'Arista Records, portando alla firma di un contratto con Dido negli Stati Uniti. Delle canzoni incluse in \"Odds &amp; Ends\", \"Take my hand\" \u00e8 stata inclusa come bonus track in tutte le edizioni di \"No Angel\", \"Sweet eyed baby\" \u00e8 stata remixata e reintitolata \"Don't think of me\", mentre \"Worthless\" e \"Me\" sono state incluse solo nell'edizione giapponese.\n1999\u20132002: \"No Angel\".\nNel 1999 Dido pubblica il suo primo album intitolato \"No Angel\", prodotto da lei stessa insieme a Rollo, Rick Nowels e Youth, ex bassista dei Killing Joke. Il disco conteneva anche brani gi\u00e0 noti: \"Thank You\" era stato inserito nella colonna sonora di \"Sliding Doors\" (1998) e \"Here With Me\" adottato come sigla della serie televisiva americana \"Roswell\". Dido avvia quindi un tour con Lilith Fair, ma complessivamente non viene svolta una vera attivit\u00e0 di promozione. Non sono infatti pubblicati singoli e viene girato l'unico video di \"Here with Me\", tuttora rintracciabile solo in rete, realizzato con poche risorse e risultato poco efficace. Il disco inizialmente passa pertanto abbastanza inosservato.\nSolo nel 2001, dopo la collaborazione con Eminem nella famosa \"Stan\", l'album riceve la spinta promozionale giusta. Sulla scorta del successo \"No Angel\" viene allora ripubblicato in edizione speciale nel gennaio del 2001, e improvvisamente diventa un rilevante fenomeno commerciale, piazzandosi subito in cima alle classifiche. Diventer\u00e0 il secondo album pi\u00f9 venduto nel Regno Unito nel nuovo millennio, raggiungendo complessivamente nel mondo circa 21 milioni di copie. Anche i singoli \"Here with Me\" e \"Thank You\", estratti dall'album e accompagnati da due nuovi video, ottengono un buon successo e buoni piazzamenti nelle classifiche mondiali.\nSegue un periodo denso di popolarit\u00e0 e riconoscimenti; a fine anno Dido vince agli MTV Europe Music Awards come miglior artista emergente, e nel 2002 conquista due Brit Award (miglior artista donna e miglior disco inglese) e tre World Music Award. Nel frattempo si avvicendano anche varie collaborazioni con altri artisti, Faithless, Britney Spears, Carlos Santana.\n2003\u20132007: \"Life For Rent\".\nDopo il successo di \"No Angel\" si pone il problema di dare un adeguato seguito. Consapevole delle aspettative di pubblico e critica, nonch\u00e9 delle enormi potenzialit\u00e0 commerciali acquisite, Dido si concentra quindi a lungo sul lavoro in uno studio isolato nella campagna inglese, sempre con il supporto prezioso di Rollo. Nel 2003 viene quindi finalmente pubblicato il suo secondo album, \"Life for Rent\". Il disco appare per certi versi meno istintivo del precedente, abbandonando certa voluta ruvidezza di composizioni e arrangiamenti, scegliendo uno stile pi\u00f9 facile e levigato ma mantenendo una forte vena malinconica che lo rende perfettamente riconoscibile.\nIl primo singolo estratto, \"White Flag\", pur con un testo decisamente triste, appare concepito come una vera e propria hit; il pubblico lo premia immediatamente, facendo balzare la canzone in vetta alle classifiche di tutto il mondo, e consacrando definitivamente Dido nell'olimpo del pop inglese. Anche l'album ottiene un grande successo; ne vengono estratti successivamente i singoli \"Sand in My Shoes\", \"Life for Rent\" e \"Don't Leave Home\".\n\"White Flag\" \u00e8 stata certificata disco oro in Italia nel 2021.\n2008: \"Safe Trip Home\".\nIl terzo album, intitolato \"Safe Trip Home\", \u00e8 stato pubblicato nel 2008, ben cinque anni dopo.\nIl primo singolo, \"Don't Believe in Love\", ha ottenuto discreti risultati in tutt'Europa, in particolar modo in Italia e Spagna, non riuscendo per\u00f2 a trainare bene l'album. Il secondo e terzo singolo, \"Quiet Times\" per il mercato statunitense e \"It Comes and It Goes\" per quello europeo, hanno ottenuto risultati molto scarsi, decretando la fine della promozione dell'album.\nAll'album collabora anche Brian Eno, co-autore della canzone \"Grafton Street\"\n2009\u20132018: \"Girl Who Got Away\".\nNel gennaio 2009, Dido ha dichiarato di essere al lavoro sulle canzoni del quarto album. La cantante londinese ha annunciato a marzo 2011 di aver terminato le session di lavorazione del nuovo disco, prodotto come sempre insieme all'inseparabile fratello, annunciando che 'Sar\u00e0 un disco davvero divertente, una specie di mix di quello che ho fatto in questi anni, una grande stravaganza elettronica. Ci saranno molti pi\u00f9 synth rispetto a \"Safe Trip Home\", che era decisamente pi\u00f9 cupo, come disco, rispetto a questo'.\nParallelamente per\u00f2, sempre ad inizio 2011, la cantante ha annunciato di aspettare un figlio dal marito: ci\u00f2 le ha gi\u00e0 impedito di presenziare alla cerimonia di assegnazione degli Oscar, per i quali concorreva con \"If I Rise\", brano composto dalla cantante in collaborazione con il compositore indiano A. R. Rahman, per il film \"127 ore\". A causa della gravidanza, non riesce ad ultimare il disco entro i termini previsti.\nDido ha annunciato il titolo del suo quarto album, l'8 novembre 2012, rivelando il suo titolo di essere \"Girl Who Got Away\", dopo una delle tracce dell'album. La data di pubblicazione dell'album \"Girl Who Got Away\", prevista per il 5 marzo 2013, anticipato dal singolo intitolato \"No Freedom\" il 31 gennaio 2013, \u00e8 avvenuta il giorno precedente, il 4 marzo.\nNell'album Dido torna a collaborare con Brian Eno, che scrive insieme a lei e al fratello Rollo Armstrong la traccia conclusiva del disco, \"Day Before We Went to war\".\nLa traccia \"Let us move on\" \u00e8 scritta e prodotta insieme al rapper e musicista Kendrick Lamar\n2019\u2013presente: \"Still on My Mind\".\nL'8 marzo 2019 esce \"Still on My Mind\", il quinto album della cantautrice che ritorna anche in tour dopo ben quindici anni di assenza toccando anche l'Italia in una data al Teatro Arcimboldi di Milano.\nCollaborazioni.\nDido \u00e8 una degli autori della canzone \"I'm Not a Girl, Not Yet a Woman\", cantata da Britney Spears nella colonna sonora del suo film \"Crossroads - Le strade della vita\". Inoltre, Dido ha eseguito brani con altri artisti, tra cui \"Feels Like Fire\", per l'album \"Shaman\" di Carlos Santana, e un duetto con Rufus Wainwright dal titolo \"I eat dinner (when the hunger's gone)\" per la colonna sonora del film \"Che pasticcio, Bridget Jones!\". Ha inoltre duettato con i Faithless (band prodotta da Rollo) nel brano \"One Step Too Far\". Tra le collaborazioni pi\u00f9 famose (se non la pi\u00f9 famosa) vi \u00e8 in particolare Stan, cantata con Eminem.\nVita privata.\nDido \u00e8 sposata con Rohan Gavin. La coppia ha un figlio di nome Stanley, nato nel luglio 2011."}
{"id": "307331", "revid": "2093383", "url": "https://it.wikipedia.org/wiki?curid=307331", "title": "Eddie Murphy", "text": "Durante la sua carriera ha recitato in numerose commedie di grande successo divenute dei veri e propri \"cult\" del loro genere. Murphy \u00e8 dunque considerato uno dei migliori attori comici della sua generazione, famoso anche per il suo trasformismo e per le sue capacit\u00e0 imitative.\nAlcuni dei i suoi film pi\u00f9 celebri sono: la trilogia di \"Beverly Hills Cop\", \"Una poltrona per due\", \"Il principe cerca moglie\", \"Il principe delle donne\", \"Il professore matto\", \"Il dottor Dolittle\", \"La casa dei fantasmi\", \"Dreamgirls\", \"Norbit\" e \"Dolemite Is My Name\".\nBiografia.\nEddie Murphy nasce nel 1961, figlio di Charles Edward Murphy e sua moglie Lillian. Suo padre abbandon\u00f2 la famiglia quando Eddie aveva solo tre anni e mor\u00ec cinque anni dopo. Incominci\u00f2 la sua carriera di attore all'et\u00e0 di 19 anni, nello show televisivo della NBC \"Saturday Night Live\", subito dopo il diploma alla Roosevelt Junior-Senior High School. Secondo una delle autrici del programma, Margaret Oberman, Murphy e Bill Murray sono stati i due artisti di maggior talento nella storia dello show. Murphy lasci\u00f2 il programma a met\u00e0 della stagione 1983-1984.\nIn seguito partecip\u00f2 a molte commedie, come quelle della serie \"Beverly Hills Cop\", per le quali ricevette la \"nomination\" per il Golden Globe come miglior attore in una commedia per tre anni consecutivi. Murphy \u00e8 anche un apprezzato doppiatore, e ha prestato la voce, tra gli altri, a Ciuchino, l'asino dei film \"Shrek\", e al dragone Mushu, nel film d'animazione della Walt Disney Pictures \"Mulan\". La grande amicizia con Michael Jackson lo porta, nel 1992 a partecipare al video del cantante \"Remember The Time\", dove interpreta il ruolo del Faraone. Nel 1993 pubblica un album per scopi umanitari, \"Love's Alright\", e nel singolo Whatzupwitu canta insieme a Michael Jackson.\nIn molti dei suoi film ha avuto pi\u00f9 di un ruolo, oltre a quello del protagonista: ad esempio ne \"Il professore matto\" (1996), il remake del film di Jerry Lewis \"Le folli notti del dottor Jerryll\", nel quale Murphy interpreta diversi membri della famiglia Klump, oltre a Sherman Klump/Buddy Love, e ne \"La famiglia del professore matto\", assieme a Janet Jackson, nel 2000 e in \"Norbit\", dove interpreta il protagonista, la sua malvagia, obesa e volgare moglie Rasputia e il padre adottivo del protagonista Mr. Wong, nel 2007. Dopo tre anni di solo doppiaggio, Eddie Murphy torna con il musical \"Dreamgirls\", interpretando il cantante James \"Thunder\" Early, con cui ricever\u00e0 la sua prima nomination agli Oscar come miglior attore non protagonista, ma gli verr\u00e0 preferito a sorpresa Alan Arkin di \"Little Miss Sunshine\". In compenso si pu\u00f2 consolare con la sua prima vittoria ai Golden Globe, dopo 4 nomination andate a vuoto.\nNel 2011 Murphy \u00e8 co-protagonista con Ben Stiller del film di Brett Ratner \"Tower Heist - Colpo ad alto livello\", dove interpreta un ladro che si unisce a un gruppo di uomini laboriosi che scoprono di essere vittime dello schema Ponzi di un ricco uomo d'affari, e progettano di rapinare la sua residenza in un grattacielo. L'anno successivo \u00e8 protagonista del film di Brian Robbins \"Una bugia di troppo\", girato quasi interamente nel 2008; la pellicola \u00e8 un fallimento sia di critica sia di pubblico, e in diversi paesi esce direct-to-video. Dopo quattro anni di assenza, Murphy torna sugli schermi come co-protagonista del film di Bruce Beresford \"Mr. Church\" insieme a Britt Robertson. Nel 2019 torna alla ribalta con \"Dolemite Is My Name\", regia di Craig Brewer prodotto da Netflix. Per tale interpretazione Murphy riceve numerose critiche positive e diverse nomination, fra cui quella per il miglior attore in un film commedia o musicale ai Golden Globes 2020.\nVita privata.\nFratello minore dell'attore Charlie Murphy, morto di leucemia a 57 anni il 12 aprile 2017, Eddie Murphy \u00e8 membro della Massoneria (\"Hollywood Lodge No. 542\").\nPrima del matrimonio con Nicole Mitchell, Murphy ha avuto due figli: Eric (1989) nato dalla relazione con Paulette McNeely, e Christian (1990), concepito con la responsabile dei casting Tamara Hood. Ha anche avuto una relazione con la cantante Whitney Houston.\nNel 1988 ha conosciuto la modella Nicole Mitchell che ha sposato il 18 marzo del 1993 da cui ha avuto cinque figli: Bria Liana (1989), Miles (1992), Shayne Audra (1994), Zola Ivy (1999) e Bella Zahra (2002). Nel 2005 la Mitchell chiese il divorzio ottenendolo nell'aprile del 2006.\nDopo il divorzio dalla Mitchell, frequenta la cantante Melanie Brown, dalla quale nasce Angel, come confermato da un test del DNA chiesto dalla donna. Nell'estate 2007 riconosce la figlia, dopo che Mel B lo aveva citato in giudizio.\nIl 1\u00ba gennaio 2008 sposa la donna d'affari Tracey Edmonds con una cerimonia privata al largo di Bora Bora, decidendo per\u00f2 di non far riconoscere il matrimonio negli Stati Uniti, ottenendo cos\u00ec di fatto la separazione. Dal 2012 \u00e8 compagno della modella Paige Butcher, da cui ha avuto una figlia (la nona), Izzy Oona, nata il 2 maggio 2016, e il decimo figlio, Max Charles, nato il 30 novembre 2018.\nCasi mediatici.\nNel 2010, in occasione dell'entrata in vigore negli Stati Uniti di nuove normative inerenti i mercati finanziari, il presidente della Commodity Futures Trading Commission, Gary Gensler, ha colloquialmente ribattezzato \u00ab\"Eddie Murphy Rule\"\u00bb l'insieme della direttive a contrasto dell\"insider trading\", traendo ispirazione dalla trama di uno dei pi\u00f9 noti titoli di Murphy, \"Una poltrona per due\" del 1983.\nDoppiatori italiani.\nFino al 2009, con il film \"Immagina che\", nelle versioni in italiano delle opere in cui ha recitato Eddie Murphy fu doppiato esclusivamente da Tonino Accolla. In seguito l'attore \u00e8 stato doppiato da:\nNei film d'animazione \u00e8 stato sostituito da Enrico Papi in \"Mulan\" e da Nanni Baldini nella saga di \"Shrek\"."}
{"id": "307332", "revid": "729019", "url": "https://it.wikipedia.org/wiki?curid=307332", "title": "Filistei", "text": "I Filistei (ebraico \u05e4\u05b0\u05dc\u05b4\u05e9\u05b0\u05c1\u05ea\u05b4\u05bc\u05d9\u05dd \"peli\u0161t\u012bm\"; arabo \u0641\u0644\u0633\u062a\u064a\u0648\u0646 \"filastiyy\u016bn\") furono un antico popolo del bacino del Mediterraneo che abit\u00f2 la regione litorale della terra di Canaan, pressappoco fra l'attuale Striscia di Gaza e Tel Aviv (gli archeologi hanno messo in luce a nord di questa citt\u00e0, nel sobborgo di Tell Qasile, le rovine d'una citt\u00e0 filistea).\nDa loro prende il nome la regione della Palestina.\nOrigini.\nI Filistei furono una popolazione molto antica che si stanzi\u00f2 tra il 1200 e l'800 a.C. nella regione storica della Palestina (Philistia); alcune ricerche archeologiche indicherebbero che la loro popolazione nel XII secolo sarebbe ammontata a persone e che sarebbe diventata di nel secolo successivo.\nArcheologicamente potrebbero essere identificati con il popolo dei \"Peleset\", citato nelle iscrizioni egiziane di Medinet Habu tra i Popoli del Mare che attaccarono l'Egitto durante il regno del faraone Ramses III, circa nel 1177 a.C. Un consistente indizio dell'origine egea di questi ultimi, sarebbe l'elmo piumato e le armi di tipo acheo, da loro indossate nelle raffigurazioni.\nLa stessa Bibbia sottolinea la diversit\u00e0 etnica dei Filistei, rispetto al popolo d'Israele: nel libro del profeta Amos, i Filistei sarebbero originari di \"Kaftor\", un territorio che la maggior parte degli studiosi moderni assimilerebbe alla \"Keftiu\" dei geroglifici egiziani di Amarna e cio\u00e8 all'isola di Creta. Nel 1966, infatti, l'archeologo tedesco Elmar Edel ha pubblicato alcuni testi del tempio del faraone Amenofi III che localizzerebbero in Keftiu le citt\u00e0 cretesi di Cnosso, Festo e Amnisos e, in altre aree vicine, la citt\u00e0 di Micene e l'isola di Citera. Anche nel testo ebraico del libro di Geremia, i Filistei sarebbero indicati come \"popolo di Cretesi\" e i \"superstiti di Kaftor\". L'identificazione \u00e8 resa certa da Amos 9:7 ed Ezechiele 25:16, che usa il termine \"Cretei\" nel corso d'un oracolo di maledizione contro i Filistei. Tuttavia, il fattore decisivo che dimostra archeologicamente l'origine egea, o \u2013 molto pi\u00f9 probabilmente \u2013 micenea, dei Filistei \u00e8 il rinvenimento nelle aree oggetto di scavo, di ceramica importata del tipo definito del tardo Miceneo IIIb negli strati precedenti al 1200 a.C. e la produzione in loco della ceramica micenea del tipo IIIc (submicenea) negli strati successivi.\nUn'opera egiziana redatta intorno al 1100 a.C., l'onomastico o \"insegnamento di Anememope\", documenta la presenza dei \"Peleset\" sulla costa palestinese, nei luoghi che la Bibbia descrive come abitati dai Filistei. Dopo la sconfitta subita dal faraone Ramses III, infatti, questi ultimi, insieme ad altri Popoli del Mare, sarebbero stati autorizzati a stanziarsi in tale territorio, comunque sottoposto al dominio egiziano.\nGiovanni Garbini, il biblista che sostiene maggiormente l'importanza del popolo filisteo, nel bacino del Mediterraneo dell'et\u00e0 del bronzo finale, giunge ad affermare che, a suo parere, \u00abper circa due secoli (l'XI e il X a.C., n.d.r.) il Mediterraneo fu probabilmente un mare in gran parte filisteo\u00bb. Garbini \u00e8 del parere che i rinvenimenti di ceramica submicenea sul suolo italiano (Frattesine, Torcello, Campo di Santa Susanna presso Rieti, vari siti della Sardegna e della Sicilia, ecc.) dimostrerebbero la diffusione, in et\u00e0 protostorica, della cultura filistea nella penisola italiana e nelle isole. Da non sottovalutare le affinit\u00e0 con alcuni guerrieri riprodotti nei bronzetti sardi, iconograficamente simili ai guerrieri Peleset raffigurati nelle testimonianze egizie.\nSebbene i Filistei abbiano adottato molto rapidamente la cultura e la lingua dei Cananei, una loro origine indoeuropea \u00e8 stata suggerita sulla base delle pochissime parole della lingua filistea originaria sopravvissute, che mostrano radici indoeuropee.\nDopo l'abbandono della loro lingua originaria, i Filistei parlarono una lingua cananaica (gruppo appartenente alle lingue semitiche e che comprendeva diverse lingue della regione, tra cui il fenicio e l'ebraico); dopo la perdita dell'indipendenza adottarono, come tutte le popolazioni della Palestina antica, l'aramaico, non distinguendosi pi\u00f9 dal resto dell'area nella successiva evoluzione linguistica.\nDopo la repressione della rivolta giudaica guidata da Bar Kochava nel 135 l'Imperatore Adriano intese cancellare il nome di \"Iudea\" sostituendolo con quello di \"Palestina\" (le motivazioni rimangono tuttora sconosciute).\nIstituzioni.\nStrutture politiche.\nSi usa parlare di \"Pentapoli filistea\" per indicare il gruppo di cinque citt\u00e0-stato filistee pi\u00f9 importanti (almeno secondo il giudizio della Bibbia), situato lungo il litorale e nell'immediato entroterra.\nBench\u00e9 la Bibbia collochi questa strutturazione politica all'epoca dei Giudici (XIII secolo a.C.), \u00e8 pi\u00f9 probabile che essa registri una situazione molto pi\u00f9 recente, com'\u00e8 dimostrato dal fatto che l'archeologia ha scoperto che il sito di Ekron si \u00e8 sviluppato pienamente solo a partire dal VII secolo a.C.\nIl termine filisteo per \"re\" preservatoci dalla Bibbia, \"seren\" (plurale \"seranim\"), \u00e8 una delle poche parole filistee superstiti, ed \u00e8 stato messo in collegamento etimologico col termine greco \"tyrannos\" (\"re\"): \u00e8 uno degli indizi che sostengono l'origine indoeuropea dei Filistei.\nEsercito.\nI Filistei riuscirono ad avere la meglio sulle popolazioni cananee ed israelite grazie all'adozione di armi in ferro, dato che i loro nemici erano ancora all'et\u00e0 del bronzo.\nLa Bibbia conserva una memoria di questo periodo di predominio politico ed economico, reso possibile dalla superiorit\u00e0 tecnologica, in 1 Samuele 13:19-21:\nNelle rappresentazioni egizie dei popoli del Mare, i guerrieri Filistei indossano elmi con cimieri piumati, possibili corazze di bronzo, o comunque rinforzate da elementi in bronzo, scudi tondi di stile Egeo, spade e lance di varie fattezze probabilmente anche in ferro.\nSecondo la Bibbia, al termine di queste guerre il regno israelitico riusc\u00ec a sconfiggere i Filistei. Ma se fu vero che il neonato regno israelitico riusc\u00ec ad eliminare il dominio filisteo sull'entroterra, d'altro canto, come la stessa Bibbia attesta, le citt\u00e0-stato filistee non persero n\u00e9 la loro indipendenza n\u00e9 il controllo sul territorio costiero fino all'epoca della conquista assira.\nEconomia.\nL'economia dei Filistei si basava sulla produzione di prodotti mediterranei, come grano, vino ed olio (quest'ultimo attestato dal rinvenimento di stabilimenti di produzione dotati di macine in pietra) e sull'artigianato (tessile, metallurgico del ferro, ceramico).\nParadossalmente, nonostante la posizione affacciata sul mare, il commercio marittimo non sembra avere avuto un ruolo di rilievo, forse per la concorrenza meglio organizzata dei fenici.\nTuttavia, sotto gli assiri, Gaza fior\u00ec come porto terminale delle \"carovane del deserto\" provenienti dall'Assiria.\nCultura.\nReligione.\nQuando i Filistei, fondendosi con la popolazione cananea preesistente, ne adottarono il pantheon, scelsero (come tutti i popoli loro vicini) una divinit\u00e0 in particolare quale loro \"dio nazionale\": Dagon, il padre di Baal.\nQuesta divinit\u00e0, denominata \"Ba' al Z\u0259b\u00fbl\", \"Il signore della Soglia\" (dell'Aldil\u00e0), \u00e8 entrata a far parte della mitologia ebraica, cristiana ed islamica con il nome con cui la definisce la Bibbia, tramite uno sprezzante gioco di parole: Ba' al Zebub, \"Il signore delle mosche\". \nDa qui deriva il nome dell'entit\u00e0 diabolica suprema: Belzeb\u00f9, uno dei \"sette pr\u00ecncipi dell'Inferno\", identificato anche dalla tradizione cristiana come un demone.\nLa Bibbia parla di un tempio dedicato a Dagon ad Ekron (a soli 35\u00a0km da Gerusalemme), descrivendolo come un tempio cananeo puntellato da due pilastri centrali. La narrazione biblica descrive infatti l'atto di Sansone che, ottenuta da Yahweh una forza sovrumana, abbatte i due pilastri, provocando il crollo dell'intero tempio. \nSansone muore schiacciato assieme ai Filistei presenti nel tempio di Dagon. Da qui il celebre detto \"Muoia Sansone con tutti i Filistei\".\nArte.\nIn campo artistico, i Filistei produssero ceramiche rosse e nere con decorazioni a carattere geometrico o stilizzate. Altri capolavori filistei sono statuette in terracotta raffiguranti Astarte conservate al museo di Gerusalemme.\nStoria.\nEt\u00e0 biblica.\nSecondo la narrazione della Bibbia, verso il 1150 a.C., gli israeliti entrarono in conflitto con i Filistei dopo aver conquistato gi\u00e0 la maggior parte del Paese di Canaan ma, non riuscendo a sconfiggerli, si stabilirono pi\u00f9 a nord sulle terre dei Cananei.\nDa indizi contenuti nella stessa narrazione biblica si evince come in realt\u00e0 i Filistei, oltre a controllare saldamente il litorale da Gaza all'attuale Tel Aviv, abbiano esercitato una sorta di protettorato sull'altipiano e l'entroterra. L'archeologia conferma del resto che all'epoca in cui la Bibbia colloca il re Davide, il secolo X a.C., oggetti di produzione filistea erano sempre pi\u00f9 diffusi sull'altipiano abitato dagli israeliti.\nLa Bibbia stessa racconta del futuro re Davide, che dovette servire come mercenario nelle truppe di un sovrano filisteo Achis di Gath, e delle sconfitte inflitte agli Israeliti dai Filistei, una delle quali - sempre secondo la narrazione biblica - li port\u00f2 a catturare addirittura l'Arca dell'Alleanza e ad esporla come trofeo nel tempio di Dagon.\nSempre secondo la narrazione della Bibbia dal 1080 a.C. al 931 a.C., sotto la guida del re Saul prima e del re Davide poi, gli Israeliti dapprima contennero e poi sconfissero i Filistei sull'altipiano. \nLa storia di Davide che sconfigge il leader filisteo Golia simboleggia letterariamente la sconfitta finale dei Filistei, la quale imped\u00ec l'invasione d'Israele da parte di essi, ma non la loro esistenza. Ci\u00f2 fino alla loro sconfitta da parte degli Assiri di Tiglath-Pileser III, nel 732 a.C.\nDa questo momento i Filistei condivisero il destino dei popoli sottoposti all'impero assiro.\nLa Bibbia menziona ancora i Filistei in Ezechiele 25:16, Zaccaria 9:6, e 1 Maccabei 3\u20135, cosa che dimostra l'esistenza di un qualche tipo di loro identit\u00e0 ancora in epoca neo-babilonese.\nComunque, entro la fine del V secolo a.C. la fusione dei Filistei con le popolazioni locali era ormai conclusa. Assieme a queste popolazioni i discendenti dei Filistei da un lato subirono il processo di ellenizzazione, e dall'altro furono in gran parte convertiti a forza all'ebraismo dagli Asmonei, scomparendo definitivamente dalla storia in questo duplice processo di assimilazione.\nEt\u00e0 post-biblica.\nAlcuni secoli dopo la scomparsa dei Filistei, l'imperatore romano Adriano ribattezz\u00f2 la Giudea come Palestina (con il nome degli antichi nemici degli ebrei) per vendicarsi della rivolta giudaica (135 d.C.): \"Palaestina\" \u00e8 la forma \"romanizzata\" dell'antica denominazione biblica \"Filistia\"; deriva dal termine \"Peleshet\", che significa \"terra dei Filistei\". Il nome \"Filistia\" era tuttavia un toponimo gi\u00e0 noto, introdotto da Erodoto e gi\u00e0 utilizzato dai Greci.\nStudi genetici.\nUno studio pubblicato nel 2019 su scheletri trovati ad Ascalona condotto da un team interdisciplinare di studiosi del Max Planck Institute for the Science of Human History e della Leon Levy Expedition ha scoperto che i resti umani trovati ad Ashkelon, identificati come \"Filistei\" vissuti nell'et\u00e0 del Ferro, derivavano la maggior parte della loro ascendenza dal pool genetico locale levantino, ma con una certa quantit\u00e0 di DNA derivato anche da una sorgente proveniente dall'Europa meridionale. Il dato genetico conferma cos\u00ec le precedenti testimonianze storiche e archeologiche di un evento migratorio dall'Europa meridionale, ma che non avrebbe lasciato un impatto genetico di lunga durata nella popolazione.\nSignificato odierno.\nIn senso figurativo il termine filisteo sta ancora oggi, soprattutto nei Paesi di area anglosassone, ad indicare una persona meschina, conformista, gretta, dominata dall'interesse economico. In questo senso il termine fu adoperato la prima volta nel XVII secolo dagli studenti tedeschi per indicare il ceto borghese."}
{"id": "307335", "revid": "125611989", "url": "https://it.wikipedia.org/wiki?curid=307335", "title": "Alfa Romeo Giulia GTA", "text": "LAlfa Romeo Giulia GTA \u00e8 un'automobile sportiva prodotta dall'Alfa Romeo tra il 1965 ed il 1975 in varie versioni.\nIl contesto.\nLe stagioni sportive 1963-1964 avevano registrato l'inattesa superiorit\u00e0 della Giulia TI Super, sia in saltuarie partecipazioni a gare del nascente Challenge europeo Turismo, sia nelle varie competizioni riservate alle automobili da turismo derivate dalla serie. Ci\u00f2 aveva stimolato le case concorrenti che, con una spregiudicata interpretazione del regolamento, avevano schierato in pista automobili pensate per le competizioni anche se derivate dalla produzione di serie.\nPer contrastare l'offensiva di Ford, BMC e BMW sulle piste europee, l'Alfa Romeo decise di sottoporre il problema alla neonata Autodelta, la societ\u00e0 diretta da Carlo Chiti che si era occupata gi\u00e0 della Giulia Ti Super.\nPer ovviare ai problemi di peso ed eccessivo sottosterzo della Giulia TI Super la soluzione proposta dall'ing. Chiti fu realizzare una nuova derivata sulla base della Giulia Sprint GT potenziandone la meccanica e alleggerendola il pi\u00f9 possibile realizzando la carrozzeria in alluminio (Peraluman 25) ma mantenendone pressoch\u00e9 invariata la linea.\nFu possibile partire dalla Sprint GT, nonostante la carrozzeria 2 porte facesse pensare ad una vettura di categoria \"Gran Turismo,\" perch\u00e9 Chiti leggendo il regolamento del \"Turismo Gr.2\" si accorse che esso per poter omologare un'auto non parlava di numero di portiere ma di misure minime dei 4 posti a sedere, ci\u00f2 nonostante i sedili posteriori della Sprint GT non erano abbastanza \"accoglienti\". L'espediente suggerito per aggirare l'ostacolo fu geniale: sarebbe bastato eliminare \"ufficialmente\" i sedili posteriori imbottiti nelle vetture di serie sostituendoli con una panchetta di plastica, abbastanza sottile da recuperare i centimetri mancanti, per poi fornire i sedili imbottiti come optional.\nL'idea di Chiti venne approvata dalla dirigenza Alfa Romeo e l'Autodelta inizi\u00f2 la trasformazione dei prototipi della futura GTA negli ultimi mesi del 1964 con la collaborazione degli ingegneri dell'Alfa Romeo Orazio Satta Puliga e Giuseppe Busso.\nLe versioni.\nLa storia della GTA si pu\u00f2 dividere in tre capitoli principali: Giulia Sprint GTA, GTA Junior 1300 e 1750-2000 GTam.\nLa Giulia Sprint GTA (1965-1967/69).\nLa prima versione prodotta fu lAlfa Romeo Giulia Sprint GTA (Gran Turismo Alleggerita), presentata al salone dell'automobile di Amsterdam il 18 febbraio 1965 e prodotta fino al 1967, pur rimanendo a listino fino al 1969.\nEsteticamente la vettura non si differenzia molto dalla Sprint GT da cui derivava ma pesa solo 745 kg, ben 200 kg in meno dei 950 della Sprint GT di serie. Questo perch\u00e9 i pannelli esterni (tetto, parafanghi, porte e cofani) della carrozzeria erano stati realizzati in Peraluman 25, una lega di alluminio e magnesio al 5,6% con manganese, rame e zinco, e rivettati alla struttura portante in acciaio della Sprint GT spogliata anche dell'antirombo. Questi rivetti sono ben visibili all'interno dei passaruota e nei gocciolatoi.\nSempre per abbassare il peso le maniglie vennero sostituite con dei pi\u00f9 leggeri \"archetti\" metallici con serratura a pulsante, nella parte anteriore vennero aperte due prese d'aria supplementari sotto lo scudetto anteriore (anch'esso alleggerito), la griglia venne sostituita con una pi\u00f9 leggera e i cristalli laterali e il lunotto posteriore furono realizzati in plexiglas.\nAll'interno, oltre alla panchetta sopracitata, venne montato il volante Hellebore con corona in legno della Giulia TZ mentre i cerchi vennero realizzati dalla Campagnolo in magnesio. Inoltre per alleggerirla ulteriormente coppa dell'olio maggiorata, campana della frizione e scatola del differenziale autobloccante ZF furono fusi in elektron.\nIl motore, a fronte di pochi cavalli guadagnati sulla versione stradale, venne ri-progettato per poter reggere le elaborazioni ed i successivi aumenti di potenza necessari per prevalere in pista. Il 1.6 bialbero della Sprint GT venne dotato di bielle e pistoni speciali e testata a doppia accensione (due candele per cilindro) con valvole maggiorate inclinate tra loro a \"V\" di 80\u00b0; quelle di aspirazione e scarico passarono rispettivamente da 35 e 31 mm a 40,5 e 36,5 mm. L'alimentazione fu affidata a due carburatori doppio corpo Weber 45 DCOE di maggiori dimensioni (45 mm di diametro anzich\u00e9 40) e ad una pompa della benzina elettrica.\nIn versione stradale, con rapporto di compressione 9,7:1, erogava 115 CV a 6000 giri/min di potenza massima e 14,5 kgm di coppia a 3000 giri/min con velocit\u00e0 massima dichiarata di oltre 185 km/h e prezzo di Lit.2.995.000 + IGE del 4%, tuttavia sulle versioni preparate per le competizioni dall'Autodelta con scarico laterale poteva raggiungere la potenza di 160-170 CV a 6500 giri/min e una coppia di 16,5 kgm a 5500 giri/min in una vettura con un peso ridotto di altri 45\u00a0kg circa grazie all'eliminazione di paraurti, sedili e altre minuterie.\nIl suo esordio nelle competizioni fu nel 1965 alla gara di velocit\u00e0 in salita Trento-Bondone dove conquista la vittoria di categoria, per poi vincere lo stesso anno la Coupe des Alpes. Dopo le prime gare i piloti evidenziarono la tendenza della GTA ad \"alzare\" in curva la ruota posteriore interna perdendo trazione in uscita dalle curve. L'ingegner Chiti risolse il problema con l'adozione del cosiddetto \"Slittone\", un dispositivo meccanico applicato alla sospensione posteriore che consentiva di abbassare il centro di rollio; da allora le GTA da corsa dotate di questo dispositivo \"alzavano\" la ruota anteriore interna, consentendo un'ottimale trazione in uscita.\nNel 1966 la GTA dominando la 4 ore di Monza, la 500 Km di Snetterton, la 6 ore di Nurb\u00fcrgring e il GP di Zandvoort vinse con Andrea de Adamich il Challenge Europeo Turismo, per poi vincere sempre nel 1966 la Mitropa Rally Cup, prima automobile italiana a vincere la coppa europea di rally, mentre nel 1969 vince il Challenge Europeo Turismo condotta da Spartaco Dini; questi furono i risultati pi\u00f9 importanti della GTA ma la sua carriera fu lunghissima e ricca di successi nazionali e minori.\nLa GTA SA (1967).\nNel marzo 1967, alla 2\u00aa Mostra delle vetture da competizione tenutasi al Museo dell'Automobile di Torino, l'Alfa Romeo present\u00f2 la GTA SA (Sovra Alimentata) per competere tra i prototipi Gr.5 dotando la normale GTA di sovralimentazione a olio. L'ingegner Francesco Surace aggiunse a monte dei carburatori due compressori centrifughi in parallelo mossi altrettante turbine idrauliche ruotanti ad oltre 90.000 giri/min azionate dall'olio in pressione inviato da una pompa idraulica assiale a 7 pompanti Alfa Romeo a portata variabile azionata da catena. Con questa soluzione la pressione di sovralimentazione poteva essere facilmente regolata in funzione del tipo di percorso e della durata di gara, comunque fu dichiarata una potenza di 220 CV (al massimo sviluppo 230 CV) a 7.500 giri/minuto, che consentiva alla GTA SA di superare i 230 km/h di velocit\u00e0 massima.\nAllo scopo di limitare lo stress dei pistoni, l'alesaggio venne aumentato a 86\u00a0mm e la corsa diminuita a 67,5\u00a0mm per ottenere la cilindrata 1570 cm3 che moltiplicata per il coefficiente di sovralimentazione 1.4 originava la \"nuova\" cilindrata 2189 cm3, che rientrava nel \"Gr.5 2000-2500\". Nonostante la decisa propensione a prendere fuoco durante la gara, causata dalle inevitabili perdite d'olio dalla pompa ad alta pressione, e all'erogazione \"difficile\" una delle sole 10 GTA SA prodotte si aggiudic\u00f2 la 100 Miglia di Hockenheim nel 1967 e, l'anno successivo, una gara sul circuito francese di Montlh\u00e9ry, oltre a numerose gare in salita disputatesi in Francia e Belgio.\nLa GTA 1300 Junior (1968-1975).\nNel giugno 1968 l'Alfa Romeo decise di sostituire la Sprint GTA con la sua erede, di cilindrata inferiore ma ugualmente vincente, la GTA 1300 Junior, che rimase a listino fino al 1975.\nLa vettura \u00e8 l'evoluzione della 1600 con l'aggiunta del servofreno e un nuovo motore 1290\u00a0cm\u00b3 che eroga nella versione stradale 96\u00a0CV a 6000 giri/min e 12,1 Kgm a 5000 giri/min ma era ancora pi\u00f9 adatto del 1.6 alle elaborazioni perch\u00e9 a corsa corta (67,5 mm) e quindi capace di girare pi\u00f9 in alto. Le modifiche estetiche furono limitate a dei nuovi adesivi: al posto del piccolo adesivo triangolare con un quadrifoglio verde sui parafanghi anteriori vennero applicati un grande quadrifoglio e una striscia sulle fiancate, un grande biscione sul cofano e l'adesivo con la denominazione ufficiale sul baule; bianchi su carrozzeria rossa e verdi su carrozzeria bianca. I cerchi anzich\u00e9 in elektron rimasero in lamiera d'acciaio come sulla GT Junior. Il prezzo venne fissato in Lit.2.198.000 + IGE del 4%.Il listino ufficiale Alfa Romeo comprendeva,anche un'edizione Autodelta stradale accreditata di 160 CV a 7800 giri/min, per una velocit\u00e0 massima di 210 km/h e un prezzo di Lit.3.148.000 + IGE del 4%, con la possibilit\u00e0 di equipaggiare l'auto con una speciale marmitta denominata \"tipo rally\",che,a quanto si disse,metteva al riparo da multe e dolore agli orecchi,a prezzo per\u00f2 di 15 CV\nInoltre l'Autodelta decise di omologare e mettere in commercio anche la versione elaborata per le competizioni, dotata di motore da 145 CV a 7200 giri/min e 14 kgm a 6500 giri/min con carburatori Weber 45 DCOE e parafanghi allargati in vetroresina per far posto a gomme Dunlop Racing su cerchi con canale da 9\" insieme a tutti gli accorgimenti necessari per gareggiare appena dopo aver lasciato il concessionario. Con l'adozione della testata \"stretta\" (valvole angolate tra loro a \"V\" di 45\u00b0) con singola accensione e nel 1971 dell'alimentazione ad iniezione meccanica indiretta, la potenza crebbe fino a 150-160 CV e nel 1974 addirittura a 170-180 CV sui pochi esemplari dotati di testata a 16 valvole e carter secco.\nLa GTA 1300 Junior dominer\u00e0 il campionato europeo di categoria per 4 anni consecutivi, andando a vincere nel 1972 tutte le prove del campionato con i piloti Gian Luigi Picchi, Carlo Facetti, Toine Hezemans, Gijs Van Lennep, Spartaco Dini, Luigi Colzani e Massimo Larini. Da menzionare la splendida vittoria assoluta alla 4 ore di Jarama del 1972 dove la piccola 1300 vinse di fronte alle potentissime Ford Capri RS 3100 di cilindrata largamente superiore. Il fenomeno della GTA si ripercuote su tutto il panorama europeo delle competizioni dove preparatori, come Conrero, Angelini, Monzeglio o Facetti, e piloti sfruttano le caratteristiche di leggerezza e maneggevolezza per vincere la propria classe, e a volte anche l'assoluto, in diverse discipline automobilistiche.\nLa 1750-2000 GTAm (1970-1971).\nA partire dal 1969 l'Autodelta inizia lo sviluppo di una versione da competizione della nuova 1750 GT Veloce con l'intenzione di gareggiare nel Campionato Europeo Turismo e prendere parte ai rally nel Gruppo 2, dove dal 1970 possono competere vetture con propulsori fino a 2000\u00a0cm\u00b3 prodotte in almeno 1000 esemplari. L'omologazione della nuova 1750 GTAm arriv\u00f2 nell'ottobre 1969 utilizzando come base la 1750 GT Veloce America (serie 105.51) dotate dell'iniezione SPICA, \"Societ\u00e0 Pompe Iniezione Cassani &amp; Affini,\" di propriet\u00e0 dell'Alfa Romeo, perch\u00e9 l'allegato \"J\" del regolamento 1970 non permetteva di cambiare il sistema di alimentazione presente sulla vettura di serie e l'Autodelta vuole utilizzare l'iniezione per accrescere la potenza e contemporaneamente evitare i fenomeni di variazione di carburazione in curva e staccata, dove i pneumatici slick causavano spostamenti della benzina nelle vaschette dei carburatori, che a seconda della direzione smagrivano o ingrassavano la miscela in modo inaccettabile .\nLe vetture da corsa conservano la denominazione 1750 e acquisiscono un nuovo suffisso, la cui terminologia esatta depositata dalla casa madre sulla fiche di omologazione \u00e8 \"GT Am\". Se l'acronimo GTA ha un significato chiaro la sigla GTAm ha un significato pi\u00f9 misterioso su cui gli appassionati si sono sempre trovati in disaccordo: secondo alcune fonti \"Am\" starebbe per \"Alleggerita modificata\", per altre per \"Alesaggio maggiorato\", per Luigi Fusi \"Accensione doppia cilindrata maggiorata\" mentre secondo la tesi accreditata dalla maggior parte degli esperti di marca, piloti ed ex meccanici, avallata da un'intervista a Chiti stesso, starebbe semplicemente per \"America\".\nIn realt\u00e0 delle circa 50 vetture realizzate dall'Autodelta all'epoca non tutte erano basate sulla 1750 GT Veloce America (versione 105.51), vi erano anche molte 1750 GT Veloce europee (versione 105.44) anche se diverse GTAm originali montano strumenti in miglia; tuttavia trattandosi di auto da competizione che hanno corso per anni ovviamente hanno ricevuto nel tempo modifiche ed evoluzioni che ne hanno intaccato l'originalit\u00e0.\nIl motore della GTAm, oltre all'alimentazione ad iniezione, comunque un sistema ad iniezione indiretta completamente diverso da quello di serie, sub\u00ec altre profonde modifiche tra cui la cilindrata aumentata a 1985 cm3 con alesaggio e corsa maggiorati a 84,5 e 85,5 mm grazie alla fusione unica delle canne dei cilindri e l'adozione della testa \"stretta\" con valvole in Nimonic in lega di alluminio e silicio al 9% (su alcuni esemplari anche 16 valvole) per una potenza di 195-220 CV a 7500 giri/min.\nRispetto alla GTA anche le modifiche alla scocca furono sostanziali, la carrozzeria rimase quella in acciaio della 1750 GT Veloce con parafanghi allargati in vetroresina per far posto a gomme Dunlop Racing su cerchi con canale da 9\" e 10\", su alcuni esemplari vennero usate anche le portiere in lega della GTA mentre su tutti era montato il collaudato \"slittone\". Le vetture si dimostrano altamente competitive, tanto da conquistare il titolo europeo nel 1970 con il pilota Olandese Toine Hezemans.\nNel 1971, per contrastare le nuove vetture BMW, l'Autodelta potenzi\u00f2 ulteriormente la 1750 GTAm e la ribattezz\u00f2 2000 GTAm per riallacciarsi alla nuova gamma 2000 appena lanciata. Le specifiche tecniche sono sostanzialmente identiche a quelle della 1750 GTAm, fatta esclusione per il peso incrementato a 940\u00a0kg (imposto dalla FIA) e la potenza maggiorata a 230-240 CV a 7500 giri/min grazie all'iniezione Spica o Lucas, per una velocit\u00e0 massima di 230\u2013240\u00a0km/h. Nonostante le lievi modifiche le 2000 GTAm si impongono nuovamente conquistando per il secondo anno di fila il titolo europeo.\nNon \u00e8 possibile sapere esattamente quante GTAm abbiano gareggiato, certamente molte pi\u00f9 dei 19 esemplari ufficialmente costruiti dell'Autodelta che ha ricevuto richieste di elaborazione per ben 40 esemplari tra il 1970 e il 1971. Probabilmente sono oltre una cinquantina le GTAm realizzate da varie officine anche con i kit di trasformazione, forniti dall'Alfa Romeo ai piloti privati, dei quali non si conosce l'entit\u00e0 numerica. La recente storia accredita circa 40 esemplari di GTAm in totale realizzati dall'Autodelta o con kit originali dell'epoca.\nNel 1972 lo sviluppo della GTAm sar\u00e0 accantonato in favore della 33 Sport ma le vetture prodotte continueranno a correre per anni nelle mani dei piloti privati.\nEredi.\nDopo l'uscita di produzione la sigla GTA \u00e8 stata usata da altri modelli anche se non erano sempre delle versioni \u201calleggerite\u201d dei modelli di produzione.\nLa prima ad evocarne il nome fu l'Alfasud 1.5 Export GTA, proposta a partire dal 1981 dalla filiale sudafricana della casa milanese; formata dalla scocca dell'Alfasud 5 porte con il motore dell'Alfasud Ti 105 Quadrifoglio Verde da 105 CV.\nNel 1992 la sigla GTA \u00e8 stata utilizzata per battezzare l'Alfa Romeo 155 Q4 GTA che avrebbe vinto il campionato italiano Superturismo e sarebbe servita da base per i futuri successi della 155 V6 TI impiegata a met\u00e0 dello stesso decennio nel DTM/ITC. Sempre sulla base della 155 Q4 venne realizzato dall'ingegner Sergio Limone anche un esemplare unico stradale chiamato \"155 GTA stradale\".\nNel 2002 vennero lanciate tre GTA: le prime due basate sulla 156, la 156 GTA e 156 GTA Sportwagon e l'ultima sulla 147, la 147 GTA tutte dotate del motore V6 3.2 litri \"Busso\" da 250 cv abbinato a un cambio manuale a 6 marce o a quello robotizzato Selespeed e con una caratterizzazione esterna pi\u00f9 sportiva ma senza alleggerimenti. Sempre nel 2002 al Motorshow di Bologna venne presentata dalla N.Technology la 156 GTAm, ovvero una 156 GTA con motore dalla cilindrata aumentata a 3548 cm3 e 300 CV e \"bodykit\" con passaruota svasati, cerchi in lega da 19\u201d ed un differenziale a slittamento limitato che per\u00f2 rimase esemplare unico.\nAl Salone dell'Automobile di Ginevra 2009 venne presentato il prototipo MiTo GTA, una MiTo Quadrifoglio Verde ulteriormente potenziata e con un'estetica specifica che tuttavia non entr\u00f2 in produzione.\nNel 2020 sono state presentate le ultime due eredi in ordine di tempo, la Giulia GTA e GTAm, che sono delle versioni alleggerite di circa 100 kg della Giulia Quadrifoglio lanciata nel 2016. Il motore \u00e8 lo stesso V6 biturbo 2.9 potenziato fino a 540 CV, ben 30 CV in pi\u00f9 della versione precedente, e dotato di un migliorato sistema di lubrificazione abbinato ad un cambio sequenziale mentre l'aerodinamica \u00e8 stata migliorata con nuove appendici aerodinamiche anteriori e posteriori sviluppate nella galleria del vento Sauber. All'interno della GTA rimangono i quattro sedili della Quadrifoglio mentre sulla pi\u00f9 estrema GTAm i posti sono solo due, con sedili sportivi, cinture di sicurezza a sei punti e rollbar omologato."}
{"id": "307336", "revid": "287204", "url": "https://it.wikipedia.org/wiki?curid=307336", "title": "Lansdowne Road", "text": "Lansdowne Road (, IPA: ) fu un impianto sportivo multifunzione di Dublino, capitale della Repubblica d'Irlanda.\nNato nel 1872 come terreno interno del , ospit\u00f2 fin dai suoi primi anni di vita la nazionale irlandese di rugby e, nel prosieguo della sua attivit\u00e0, le nazionali di calcio dell' unita e quella della Repubblica d'Irlanda.\nVantava la singolarit\u00e0 di fare da tunnel ferroviario in prossimit\u00e0 dell'adiacente stazione di Lansdowne Road, in quanto i binari passavano sotto la tribuna occidentale dell'impianto.\nLo stadio riusc\u00ec a superare tutto il XX secolo ma, oramai obsoleto, fu chiuso ufficialmente nel 2006 e demolito nel 2007 per fare posto al moderno Aviva Stadium, che fu inaugurato nel 2010.\nAl momento della sua demolizione era il pi\u00f9 antico stadio di rugby internazionale del mondo.\nIn 128 anni di servizio ospit\u00f2 244 incontri dell' di rugby e 106 edizioni dell'Home Championship/Cinque e Sei Nazioni, nonch\u00e9 due edizioni della coppa del Mondo di rugby, nel 1991 e nel 1999.\nStoria.\nLe origini.\nLa nascita dello stadio \u00e8 dovuta all'iniziativa dell'ingegnere e dirigente sportivo dublinese Henry Dunlop: questi nel 1871 organizz\u00f2 i primi campionati nazionali d'atletica leggera in Irlanda e ottenne l'appoggio del prevosto del Trinity College, l'ateneo dove si era laureato.\nTuttavia il senato accademico proib\u00ec manifestazioni sportive riservate ai non iscritti all'universit\u00e0 e Dunlop si trov\u00f2 nella necessit\u00e0 di trovare una sede per il torneo da lui organizzato: in societ\u00e0 con il suo allenatore Edward Dillon prese in affitto per 69 anni parte di un fondo chiamato \"Pembroke Estate\" che costeggia Lansdowne Road.\nIl canone fissato fu di annue.\nSull'area sorsero una pista d'atletica di 400 metri, un campo di tennis con le relative pertinenze, un club di tiro con l'arco, uno di cricket e successivamente di rugby, il .\nGrazie al mecenatismo, tra gli altri, dello stesso Pembroke, il progetto sportivo di Dunlop non corse il rischio di morire sul nascere: circa 270 tonnellate di terreno furono utilizzate per la superficie di gioco, che grazie alle competenze ingegneristiche di Dunlop fu dotato di idoneo drenaggio e livellamento.\nQuasi subito il rugby entr\u00f2 nel nuovo impianto, il primo incontro avendo avuto ivi luogo nel 1872.\nNel 1875 lo stadio fu scartato dalla federazione irlandese perch\u00e9 \u00abpiuttosto inadeguato\u00bb a ospitare un incontro di rugby; l'anno successivo, altres\u00ec, il invit\u00f2 l' a disputare un incontro a Lansdowne: agli affittuari fu concessa l'opzione di pagare \"una tantum\" oppure una percentuale sugli incassi, e la seconda opzione fu preferita; quando fu di nuovo il turno di accogliere l', la tariffa fu alzata a 5 sterline pi\u00f9 la met\u00e0 dei ricavi oltre le 50 sterline.\nNel 1887 l' riport\u00f2 la sua prima vittoria in tale impianto, contro l'.\nA inizio anni ottanta del XIX secolo Harry Sheppard, tesoriere della federazione rugbistica irlandese, rilev\u00f2 da Dunlop il contratto di locazione; alla morte di Sheppard la federazione manlev\u00f2 dagli eredi per 200 sterline il contratto e lo ridiscusse con Pembroke, fissando una nuova concessione cinquantennale a 50 sterline annue.\nIl , giorno di san Patrizio, si tenne il primo incontro internazionale di calcio a Landsdowne: protagoniste furono le nazionli dell' Unita e del' davanti a circa sette-ottomila spettatori.\nUna volta divenuta l'affittuaria unica dell'impianto, la federazione cambi\u00f2 l'orientamento del campo in direzione nord - sud con le tribune parallele alla linea ferroviaria: nel 1908 fu terminata la tribuna occidentale, completamente coperta, parzialmente ristrutturata nel 1955.\nVent'anni pi\u00f9 tardi, nel 1927, giunse pure una tribuna sul lato opposto.\nTra le due guerre.\nTra il 1914 e il 1915, allo scoppio della Grande Guerra, Lansdowne Road funse anche da estemporaneo centro di reclutamento per i rugbisti, che si arruolarono in massa nel settimo battaglione fucilieri di Dublino dell'esercito britannico: a dare loro il benvenuto fu il presidente federale Browning, che fu ucciso in battaglia nel 1916.\nIl 23 aprile 1927 la nazionale dello Stato libero d'Irlanda incontr\u00f2 a Lansdowne Road l' B venendone sconfitta 1-2; fu l'ultimo incontro di calcio in tale impianto per pi\u00f9 di quarant'anni.\nIl secondo dopoguerra.\nFin dalla nascita di Ravenhill a Belfast Lansdowne si era spesso alternato con tale impianto nell'organizzazione degli incontri interni dell' nell'Home Championship e successivamente nel Cinque Nazioni; tuttavia, a inizio anni cinquanta la federazione calcol\u00f2 in circa la perdita per ogni incontro disputato a Belfast piuttosto che a Dublino, quindi invest\u00ec nella ristrutturazione di Lansdowne Road, a seguito della quae fu costruita una gradinata superiore che sovrappass\u00f2 la linea ferroviaria Dublino-Rosslare, formando cos\u00ec un tunnel all'uscita del quale si trovava la preesistente stazione omonima di Lansdowne Road, attiva dal 1870.\nDa quella data Lansdowne soppiant\u00f2 completamente Ravenhill e la nazionale irlandese non gioc\u00f2 pi\u00f9 a Belfast per i successivi 53 anni.\nLa tribuna orientale edificata nel 1927 fu altres\u00ec ricostruita nel 1982.\nLo stadio non presentava altri ordini di posti coperti: le due tribune sui lati corti erano completamente scoperte.\nIl 18 settembre 1968 lo stadio ospit\u00f2 la sua prima partita di calcio a distanza di 41 anni e mezzo da quella pi\u00f9 recente: accadde in occasione del sorteggio del primo turno di Coppa dei Campioni quando i rappresentanti dell'Irlanda del furono accoppiati al : per accogliere gli inglesi campioni d'Europa in carica non sarebbe bastato Dalymount Park, utilizzato per la pi\u00f9 recente uscita europea del Waterford, quindi il tesoriere della societ\u00e0 chiese alla IRFU l'affitto dello stadio; la partita in s\u00e9 ebbe poca storia perch\u00e9 lo United vinse 3-1 con una tripletta di Denis Law, ma il Waterford registr\u00f2 un'affluenza-record di spettatori.\nLa nazionale di calcio dell', che per imposizione della FIFA nel dopoguerra dovette chiamarsi \u00abRepubblica d'Irlanda\u00bb, affront\u00f2 nel 1971 a Lansdowne Road il suo primo incontro con tale nome: fu in occasione delle qualificazioni al campionato europeo del 1972 e singolarmente l'avversario fu ancora l', che vinse 2-1 con goal di Boninsegna e Prati contro quello irlandese di Conway.\nA novembre del 1988 fu organizzato a Lansdowne Road il primo \"match\" in Europa di football americano tra due squadre della NCAA, la lega delle compagini sportive universitarie statunitensi: il sconfisse 38-24 la squadra dell'accademia dell'Esercito, gli davanti a spettatori paganti, inclusi venuti dagli Stati Uniti comprese \"majorette\" e \"cheerleader\": come nota di colore, il \"New York Times\" riport\u00f2 che, essendo proibito l'ingresso di animali in Irlanda senza quarantena, i sostenitori della squadra militare non ebbero la possibilit\u00e0 di portare il proprio mulo come mascotte, ma riuscirono comunque a sopperire a tale contrattempo prendendone in affitto uno da un locale allevatore.\nNonostante la fosse stata assegnata all'Inghilterra, la Rugby Football Union condivise la logistica della manifestazione con i Paesi limitrofi, e l'isola d'Irlanda contribu\u00ec con Dublino e Belfast: Lansdowne Road ospit\u00f2 quattro incontri, i primi tre dei quali della Nazionale di casa, e il quarto una delle due semifinali, quella tra e , vinta 16-6 dagli \"Wallabies\"; nei quarti di finale gli australiani avevano superato proprio l' a Dublino per 19 a 18 con una meta di Michael Lynagh quasi allo scadere.\nNel 1995, durante un'amichevole di calcio tra e , Lansdowne Road fu teatro di una violenta azione teppistica da parte di un gruppo neonazista di \"hooligan\" inglesi, passata alla storia come \"disordini di Lansdowne Road\" (): sull'1-0 irlandese marcato da David Kelly un gruppo di facinorosi dell'organizzazione britannica Combat 18 assiepati sulla tribuna occidentale superiore divelse i seggiolini e inizi\u00f2 a scagliarli contro la tifoseria irlandese sottostante.\nL'arbitro olandese Dick Jol interruppe il gioco al quindicesimo minuto; una volta ripreso il \"match\", trascorsero altri dodici minuti di lanci di oggetti e tentativi di invasione del campo prima che il direttore di gara sospendesse definitivamente l'incontro non essendovi pi\u00f9 le condizioni di sicurezza per continuare a giocare.\nAnche dopo il rientro dei giocatori negli spogliatoi continuarono gli scontri tra i neonazisti britannici e la polizia irlandese, che arrest\u00f2 40 persone.\nSolo nel 2013, 18 anni pi\u00f9 tardi, inglesi e irlandesi si incontrarono di nuovo, sebbene in territorio britannico allo stadio di Wembley; a vent'anni dagli incidenti, nel maggio 2015, gli inglesi furono nuovamente a Dublino, nel nuovo Aviva Stadium.\nNel 1999 Lansdowne Road fu teatro di importanti avvenimenti rugbistici di club e internazionali: dapprima ospit\u00f2 la finale di Heineken Cup tra e i francesi del che gli irlandesi vinsero per 21-6, poi fu sede di alcuni incontri della Coppa del Mondo di quell'anno organizzata dal Galles con il sostegno logistico di Francia e del resto delle Isole Britanniche.\nLansdowne Road ospit\u00f2 quattro incontri del girone dell' e il quarto di finale tra e : in quest'ultima partita, vinta dai primi per 47-26, gli irlandesi tributarono una \"standing ovation\" ai sudamericani che la settimana prima, nel \"barrage\" disputato a Lens, avevano eliminato la loro nazionale.\nGli ultimi anni.\nCon il passaggio al nuovo secolo si fece impellente la necessit\u00e0 di dotare Dublino di un nuovo impianto per il calcio e il rugby; infatti l'altra grande struttura cittadina, Croke Park, non permette la disputa di discipline di derivazione straniera, essendo dedicata solo a sport irlandesi come il calcio gaelico o l'hurling.\nFu ventilata quindi, nelle more dell'esito della candidatura congiunta di Scozia e Irlanda all'organizzazione del campionato europeo di calcio 2008, la costruzione di un nuovo stadio ad Abbotstown, un quartiere di Castleknock, comune della cintura della capitale irlandese; essendo stato fortemente patrocinato dall'allora primo ministro Bertie Ahern, il progetto di tale stadio, ufficialmente \"Stadium Ireland\", fu sarcasticamente ribattezzato \"Bertie's Bowl\", ma fu abbandonato nel 2002 dopo l'insostenibiit\u00e0 dei costi di realizzazione e i tagli alla spesa pubblica imposti dal governo a causa della crisi economica nel Paese.\nDopo il tramonto della candidatura al campionato europeo, riprese quindi quota il progetto di ricostruzione completa di Lansdowne Road: una volta ottenuta la disponibilit\u00e0 di Croke Park per il tempo strettamente necessario all'edificazione del nuovo impianto, fu decisa la chiusura dello stadio per la fine del 2006: il 15 novembre di quell'anno si tenne l'ultima partita internazionale di calcio, una vittoria irlandese per 5-0 su davanti a spettatori, valida per le qualificazioni al campionato europeo 2008; l'ultimo calciatore a segnare un goal internazionale su tale campo fu Robbie Keane, autore in quella serata di una tripletta.\nPochi giorni dopo, il 26 novembre, anche l' del rugby disput\u00f2 l'ultimo dei suoi 244 incontri internazionali a Lansdowne: avversario di tale evento furono i , sconfitti 61-17 con l'irlandese Paul O'Connell a marcare l'ultima meta e gli ultimi punti internazionali in tale impianto.\nIl 31 dicembre, infine, si tenne l'incontro che chiuse definitivamente lo stadio, la sfida di Celtic League tra e , vale a dire le due compagini che 130 anni prima lo avevano inaugurato: di fronte a spettatori la squadra di casa vinse 20-12 e l'ultima meta marcata fu quella dell'australiano del Leinster Owen Finegan, mentre il suo compagno di squadra Felipe Contepomi, trasformandola, segn\u00f2 gli ultimi punti di sempre su quel terreno.\nNel marzo 2007 iniziarono i lavori di smantellamento dell'impianto con il recupero di tutte le parti mobili o riciclabili, e il 17 maggio successivo fu la volta della demolizione della struttura; tale fase dur\u00f2 circa 2 mesi, al termine della quale apr\u00ec il cantiere per il nuovo Aviva Stadium."}
{"id": "307358", "revid": "1543377", "url": "https://it.wikipedia.org/wiki?curid=307358", "title": "Campionati mondiali di biathlon 1993", "text": "I Campionati mondiali di biathlon 1993 si svolsero dal 9 al 14 febbraio a Borovec, in Bulgaria. Rispetto alle precedenti edizioni mut\u00f2 la formula della staffetta femminile, che pass\u00f2 da 3x7,5\u00a0km a 4x7,5\u00a0km.\nIn seguito alla dissoluzione dell'Unione Sovietica, della Jugoslavia e della Cecoslovacchia numerose nazionali fecero in questa sede la loro prima apparizione iridata.\nRisultati.\nUomini.\nSprint 10 km.\n13 febbraio\nIndividuale 20 km.\n11 febbraio\nStaffetta 4x7,5 km.\n14 febbraio\nGara a squadre.\n9 febbraio\nDonne.\nSprint 7,5 km.\n13 febbraio\nIndividuale 15 km.\n11 febbraio\nStaffetta 4x7,5 km.\n14 febbraio\nGara a squadre.\n9 febbraio"}
{"id": "307359", "revid": "6923", "url": "https://it.wikipedia.org/wiki?curid=307359", "title": "Tourist trophy", "text": ""}
{"id": "307363", "revid": "183483", "url": "https://it.wikipedia.org/wiki?curid=307363", "title": "Lev Nikolaevic Tolstoj", "text": ""}
{"id": "307373", "revid": "119170454", "url": "https://it.wikipedia.org/wiki?curid=307373", "title": "Datsun", "text": "La Datsun fu una casa automobilistica giapponese, fondata nel 1931 e acquistata dalla Nissan Motor nel 1934. Nissan ha poi deciso di terminare la produzione di veicoli con questo marchio nel 1986, salvo poi riprenderlo e rilanciarlo sul mercato nel 2013.\nIl marchio storico della Datsun (scritta \"DATSUN\" su sfondo blu, davanti al sol levante rosso in campo bianco, simbolo del Giappone) \u00e8 diventato la base per il marchio Nissan utilizzato dal 1984 al 2002.\nOrigine del nome.\nLa sigla DAT \u00e8 l'acronimo formato dalle iniziali dei cognomi dei tre soci fondatori, che avevano gi\u00e0 iniziato a produrre veicoli sotto questo marchio dal 1914.\nDopo una serie di cambiamenti societari (modifiche al nome, differenziazione della produzione, fusione con un'altra azienda), fu aggiunta la desinenza \"son\" (\"piccolo\" in giapponese) per indicare vetture di piccole dimensioni e produrle quindi sotto il marchio \"Datson\". Nel 1933 il nome fu cambiato in \"Datsun\" poich\u00e9 \"son\" in giapponese oltre che \"piccolo\" pu\u00f2 anche significare \"perdente\".\nL'impegno sportivo.\nSul finire degli anni 1970 e nei primi anni 1980, con il diffondersi delle competizioni rallystiche, il marchio giapponese ottenne qualche discreto successo in questo tipo di competizioni, con una particolare predilezione per il Safari Rally in terra africana (sei vittorie).\nRinascita.\nNel luglio 2013 Carlos Ghosn ha annunciato il ritorno di Datsun come marchio a basso costo per alcuni mercati emergenti, come Russia, India, Indonesia e Sudafrica. I modelli, prodotti a partire dal 2014 in India presso lo stabilimento Renault-Nissan di Chennai, saranno di derivazione Nissan. Per l'occasione, il marchio dell'azienda \u00e8 stato completamente ridisegnato.\nNel gennaio 2014 la Datsun GO segna il rientro sul mercato automobilistico del marchio giapponese; si tratta di un'utilitaria economica (circa 5.000 euro il prezzo) prodotta sulla stessa piattaforma della Nissan Micra, in vendita per ora solo sul mercato indiano. A settembre 2013 \u00e8 stato annunciato l'ampliamento della gamma con la GO+, una vettura minivan derivata dalla precedente."}
{"id": "307374", "revid": "287204", "url": "https://it.wikipedia.org/wiki?curid=307374", "title": "A San Remo", "text": ""}
{"id": "307379", "revid": "1543377", "url": "https://it.wikipedia.org/wiki?curid=307379", "title": "Campionati mondiali di biathlon 1994", "text": "I Campionati mondiali di biathlon 1994 si svolsero a Canmore, in Canada, dal 15 e contemplarono esclusivamente le gare a squadre, maschile e femminile. Essendo il 1994 anno olimpico, non fu disputato il programma completo dei Mondiali e a Canmore si gareggi\u00f2 solo per assegnare i titoli che non facevano parte del programma olimpico.\nRisultati.\nDonne.\nGara a squadre.\n15 marzo"}
{"id": "307381", "revid": "1543377", "url": "https://it.wikipedia.org/wiki?curid=307381", "title": "Elefant (cacciacarri)", "text": "Il Panzerj\u00e4ger Tiger (P) Elefant, il cui numero di identificazione dell'esercito (Heer) era Sd.Kfz. 184, era un cacciacarri pesante della Wehrmacht utilizzato durante la seconda guerra mondiale. Furono originariamente denominati Ferdinand in onore del loro progettista Ferdinand Porsche e in seguito ribattezzati Elefant.\nStoria.\nSviluppo del Ferdinand.\nIl progetto di un nuovo cacciacarri pesante venne in mente a Ferdinand Porsche dopo che il suo prototipo del carro armato Panzer VI Tiger (P) venne scartato in favore di quello della Henschel.\nIl progetto Porsche era caratterizzato da un treno di rotolamento costituito da tre coppie di ruote collegate a una singola barra di torsione (conseguentemente, su ogni lato erano presenti sei ruote e tre sospensioni) e da due motori centrali raffreddati ad aria da 372,8 kW (complessivi), sempre progettati da Porsche, che fungevano da gruppo elettrogeno per due motori elettrici azionanti le ruote motrici, sistemate sia anteriormente che posteriormente. La torretta era la stessa che sarebbe poi stata utilizzata nel progetto Henschel. .\nLa necessit\u00e0 percepita di produrre rapidamente un certo numero di cacciacarri pesanti in grado di montare il cannone da 88/71 da contrapporre ai sempre pi\u00f9 numerosi sovietici T-34 e KV-1 port\u00f2 tuttavia a riesumare il progetto Porsche. Il 22 settembre 1942 iniziarono gli studi e il 30 novembre venne completata una prima bozza. Il 19 marzo 1943 il primo prototipo venne presentato a Hitler a Dar\u0142owo che si dimostr\u00f2 entusiasta, ed ordin\u00f2 la messa in produzione del nuovo mezzo.\nLa Nibelungenwerk inizi\u00f2 quindi a convertire i telai gi\u00e0 costruiti: la torretta fu sostituita da una struttura tipo casamatta squadrata (prodotta dalla Alkett e pesante 15.000 kg) il cui centro di massa era concentrato nella parte posteriore del telaio per fare spazio ai due motori, e al suo interno trovavano posto il pezzo principale, le riserve di munizioni e quattro dei sei uomini di equipaggio (il pilota e l'addetto alle comunicazioni si trovavano davanti ai motori; sul retro di questa struttura era collocato un piccolo portello attraverso il quale era possibile rifornire rapidamente il carro; le ruote vennero private dell'anello gommato per semplificarne la costruzione, e i cingoli vennero sostituiti con altri di disegno differente; sulla gi\u00e0 generosa corazza frontale venne imbullonata un'ulteriore protezione che port\u00f2 lo spessore totale a 200 mm. Come armamento, venne adottato il KwK 43/2 L/71 da 8,8\u00a0cm; i due motori raffreddati ad aria Porsche furono sostituiti da altrettanti Maybach HL 120 TRM da 238,6\u00a0kW ciascuno montati nella sezione centrale dello scafo. In totale, il lavoro di conversione riguard\u00f2 91 scafi, completati tra il marzo e il maggio 1943. Questi veicoli vennero battezzati Panzerj\u00e4ger Tiger (P) Ferdinand, in onore del loro creatore.\nPrimi impieghi operativi.\nTutti i carri modificati tranne due uscirono dalla fabbrica l'8 maggio 1943 e vennero inviati sul fronte orientale cinque giorni dopo per essere assegnati agli \"schwere Panzerj\u00e4ger-Abteilung\" (battaglione cacciacarri pesante) 653 (che ne ricevette 45) e 654 (che ne ricevette 44). Qui presero parte alla battaglia di Kursk, iniziata il 5 luglio 1943. I Ferdinand vennero dispiegati a livello di plotone, talvolta suddivisi in compagnie, con gli altri carri armati e la fanteria a proteggere i fianchi pi\u00f9 vulnerabili.\nL'impiego operativo lo deline\u00f2 come arma controversa. Innanzitutto, gli estesissimi campi minati sovietici ne immobilizzarono molti nei primissimi giorni della battaglia. Per esempio, il 5 luglio il 653\u00ba Battaglione cacciacarri pesante vide 37 dei suoi 44 veicoli immobilizzati. In secondo luogo, gli inconvenienti tecnici erano molto frequenti, ma la quantit\u00e0 di pezzi di ricambio e di meccanici era inadeguata alle rotture. Un Ferdinand immobilizzato era di scarsa utilit\u00e0, perch\u00e9, privo di torretta, poteva ingaggiare i carri nemici solo su un limitato arco frontale (14\u00b0 a destra o sinistra). I carri isolati o immobilizzati, poi, risultavano particolarmente vulnerabili alla fanteria, che poteva avvicinarsi (il Ferdinand non aveva mitragliatrici per l'autodifesa) e collocare mine magnetiche nelle parti pi\u00f9 vulnerabili del carro. Inoltre, i motori elettrici tendevano a surriscaldarsi e a prendere fuoco.\nLa mancanza di un'adeguata protezione dalla fanteria fu responsabile di dure perdite totali sino a fine luglio, ma influ\u00ec ancora pi\u00f9 decisamente nel causare ritardi. Infatti se questi veicoli venivano, come spesso capitava, separati dalle truppe amiche, erano costretti ogni volta a ritornare sulle proprie posizioni non essendo in grado di difendersi autonomamente con efficacia.\nD'altro canto si rivelava un'arma micidiale e un veicolo pressoch\u00e9 invulnerabile se tenuto dietro le linee in modo da esporre ai colpi nemici solo la corazza frontale. I rapporti di uno solo dei due battaglioni (il 653\u00b0) reclamano come vittime dell'unit\u00e0 320 carri nemici nel corso di tutto il mese di luglio in cambio di 13 perdite totali di Ferdinand. Ipotizzando una tendenziale sovrastima delle vittime del 30% abbiamo un probabile numero di vittime effettive quasi pari a 250.\nNasce l'Elefant.\nIl giudizio dei comandanti tedeschi che avevano combattuto a Kursk fu, alla fine, positivo (non senza critiche) e propositivo. Dopo aver combattuto fino all'autunno del 1943 i 42 Ferdinand superstiti, pi\u00f9 quattro carcasse distrutte e due convertiti in Bergetiger P (carri da recupero), oltre a un superstite dei tre Bergetiger P convertiti dai cinque Tiger P tenuti per test, e i due Ferdinand originali tenuti in Austria (per un totale di 48 Ferdinand e 3 Bergetiger) furono richiamati in fabbrica nel dicembre del 1943 per modifiche. Fu introdotta una MG 34 sullo scafo, si modific\u00f2 lo scudo dello stesso e la cassetta degli attrezzi fu spostata dal parafango destro a sopra la marmitta. Inoltre fu adottata una cupola del capocarro con otto iposcopi simile a quella dello Sturmgesch\u00fctz III per migliorare la visibilit\u00e0. Furono risolti i problemi di surriscaldamento dei motori elettrici che divennero piuttosto affidabili, e lo scafo fu ricoperto di Zimmerit per evitare le mine magnetiche. Le modifiche, terminate nel marzo 1944, interessarono 48 dei 51 carri. I mezzi gi\u00e0 trasformati in carri recupero non vennero sostanzialmente modificati.\nIl carro modificato vide il suo peso accresciuto dalle circa 65 t originarie a circa 70 t e venne ribattezzato ufficialmente Elefant il 1\u00ba maggio 1944.\nIl secondo impiego.\nGli Elefant furono impiegati nuovamente sul fronte orientale e su quello italiano (dove arrivarono alla fine del febbraio 1944) sempre in dotazione al 653\u00ba e 654\u00ba Battaglione cacciacarri pesante. In Italia parteciparono alle operazioni per contrastare la testa di ponte alleata dopo lo sbarco di Anzio, e solo tre di essi fecero ritorno all'unit\u00e0 madre in estate.\nIn autunno i veicoli rimasti furono inquadrati nella nuova 614\u00aa Compagnia cacciacarri pesante e 13 - 14 esemplari furono anche impiegati sul fronte occidentale nell'offensiva delle Ardenne.\nGli ultimi quattro superstiti parteciparono alla battaglia di Berlino nei pressi di Zossen. Debitamente utilizzati, si rivelarono micidiali mezzi difensivi, soprattutto in riguardo alla statica difesa delle teste di ponte. Il cannone KwK 43 era in grado di perforare persino la corazzatura dei carri JS-2 da lunghissima distanza, in particolare quando utilizzava i nuovi proiettili con nucleo di tungsteno (raramente disponibili a causa della scarsit\u00e0 di tale metallo nel Reich).\nEsemplari superstiti.\nSono attualmente conservati due esemplari del semovente:"}
{"id": "307382", "revid": "1543377", "url": "https://it.wikipedia.org/wiki?curid=307382", "title": "Bismutostibiconite", "text": "La bismutostibiconite \u00e8 un minerale descritto nel 1983 da Kurt Walenta. In seguito la specie \u00e8 stata discreditata dall'IMA perch\u00e9 l'analisi chimica condotta non \u00e8 adeguata e probabilmente si tratta di bismutorom\u00e9ite."}
{"id": "307383", "revid": "22475", "url": "https://it.wikipedia.org/wiki?curid=307383", "title": "Oxyplumborom\u00e9ite", "text": "L'oxyplumborom\u00e9ite \u00e8 un minerale appartenente al gruppo della rom\u00e9ite. Fino al 2010 era conosciuto come bindheimite (in onore del chimico tedesco J.J. Bindheim (1750-1825) quando venne ridenominato in seguito ad una revisione della nomenclatura dei minerali del gruppo del pirocloro.\nOrigine e giacitura.\nSi forma nelle parti ossidate dei depositi antimoniferi di piombo.\nForma in cui si presenta in natura.\nFibrosa, pseudomorfa, masse terrose ed incrostazioni, criptocristalline."}
{"id": "307384", "revid": "1442080", "url": "https://it.wikipedia.org/wiki?curid=307384", "title": "Ingersonite", "text": "L'ingersonite \u00e8 un minerale."}
{"id": "307385", "revid": "1543377", "url": "https://it.wikipedia.org/wiki?curid=307385", "title": "Monimolite", "text": "La monimolite \u00e8 un minerale discreditato dall'IMA nel 2010 perch\u00e9 risulta identica all'oxyplumborom\u00e9ite."}
{"id": "307386", "revid": "767487", "url": "https://it.wikipedia.org/wiki?curid=307386", "title": "Jixianite", "text": "La jixianite \u00e8 una variet\u00e0 del gruppo dell'elsmoreite. Occorrono ulteriori studi cristallografici per classificarla"}
{"id": "307388", "revid": "365417", "url": "https://it.wikipedia.org/wiki?curid=307388", "title": "Murataite-(Y)", "text": "La murataite-(Y) \u00e8 un minerale."}
{"id": "307391", "revid": "1543377", "url": "https://it.wikipedia.org/wiki?curid=307391", "title": "Scheteligite", "text": "La scheteligite \u00e8 un minerale probabilmente appartenente al gruppo della betafite ma occorrono ulteriori analisi per caratterizzarlo come specie pertanto \u00e8 stato discreditato dall'IMA."}
{"id": "307392", "revid": "767487", "url": "https://it.wikipedia.org/wiki?curid=307392", "title": "Zirkelite", "text": "La zirkelite \u00e8 un minerale."}
{"id": "307395", "revid": "1776051", "url": "https://it.wikipedia.org/wiki?curid=307395", "title": "Zirconolite", "text": "La zirconolite \u00e8 un minerale il cui nome deriva dalla composizione. Sono conosciuti tre politipi di questo minerale: zirconolite-3\"O, zirconolite-2\"M e zirconolite-3\"T\".\nMorfologia.\nLa zirconolite si presenta come cristalli euedrali, lamine o con abito pseudoesagonale."}
{"id": "307396", "revid": "23", "url": "https://it.wikipedia.org/wiki?curid=307396", "title": "Zirconolite-2M", "text": ""}
{"id": "307406", "revid": "767487", "url": "https://it.wikipedia.org/wiki?curid=307406", "title": "Sammy Kershaw", "text": "\u00c8 un parente del cantante di musica cajun, Doug Kershaw.\nDopo la morte del padre, quando Sammy aveva 11 anni, di giorno faceva una serie di lavori e la notte suonava nelle \"roadhouses\" per aiutare economicamente la sua famiglia.\nDurante quel tempo, mentre era a malapena adolescente, apriva gli spettacoli di Ray Price, Merle Haggard e George Jones. Quando i problemi aumentarono inizi\u00f2 ad abusare di droga ed alcol; rinunci\u00f2 a queste sue abitudini nel 1988 facendo una interruzione con la sua musica ed iniziando a lavorare come supervisore alla Wal-Mart.\nUna delle cassette demo di Kershaw fu incisa alla Mercury Records che realizz\u00f2 il suo album di debutto nel 1991. La sua tradizionale voce country trov\u00f2 un pubblico ricettivo agli inizi del 1990, con alcune hits quali \"Cadillac Style,\" \"She Don't Know She's Beautiful\" ed il rifacimento di \"Third Rate Romance\". Verso la fine degli anni '90 lott\u00f2 per uno spot sulle classifiche, sebbene, nel 1999, il suo duetto con Lorrie Morgan \"Maybe Not Tonight\" \"spezz\u00f2\" la Top 20.\nDa allora in poi, Kershaw e Lorrie Morgan divorziarono dai rispettivi sposi e si sposarono nel 2001. Si separarono due anni dopo, ma subito dopo si riconciliarono.\nHa pubblicato pi\u00f9 di 14 album nella sua carriera compreso \"I Want My Money Back\" con l'Audium Records nel 2003.\nLe sue hit includono:"}
{"id": "307411", "revid": "767487", "url": "https://it.wikipedia.org/wiki?curid=307411", "title": "Battle Royale (film)", "text": " \u00e8 un film del 2000 diretto da Kinji Fukasaku.\nIl soggetto \u00e8 tratto dall'omonimo romanzo di Koushun Takami.\nSceneggiato da Kenta Fukasaku, figlio del regista, il film vede tra i protagonisti Takeshi Kitano e racconta la storia di Shuya Nanahara, uno studente di scuola media che sta lottando con il suicidio del padre e che viene costretto dal governo a competere in un gioco mortale in cui gli studenti della sua classe devono combattere all'ultimo sangue. Solo l'ultimo superstite avr\u00e0 il diritto di vivere. Il film ha suscitato polemiche sia nazionali che internazionali ed \u00e8 stato vietato a titolo definitivo o deliberatamente escluso dalla distribuzione in diversi paesi.\nIl film \u00e8 stato un mainstream blockbuster, diventando uno dei 10 film di maggiore incasso in Giappone, ed \u00e8 stato distribuito in 22 paesi in tutto il mondo. Ha ottenuto un grande successo pubblico globale e di critica ed \u00e8 spesso considerato come uno dei film giapponesi pi\u00f9 famosi, cos\u00ec come uno dei migliori film di Fukasaku. Fukasaku inizi\u00f2 a lavorare al sequel, , ma mor\u00ec di cancro alla prostata il 12 gennaio 2003 dopo la ripresa di una sola scena con Takeshi Kitano. Suo figlio, Kenta Fukasaku, complet\u00f2 il film nel 2003 e lo dedic\u00f2 a suo padre.\nTrama.\nIl film, ambientato in una nazione asiatica non meglio specificata, ha luogo in un futuro prossimo nel quale le dinamiche sociali moderne hanno visto diminuire pericolosamente l'autorit\u00e0 della popolazione adulta. Tutto ci\u00f2 si riflette soprattutto nell'ambiente scolastico.\nLe autorit\u00e0, preoccupate per la vertiginosa crescita della criminalit\u00e0 giovanile, decidono di varare la \"Millennium Educational Reform Act\", conosciuta anche come \"BR act\". Si tratta dell'estrazione a sorte di un gruppo di studenti delle superiori che dovr\u00e0 partecipare al \"Battle royale\", un crudele gioco di sopravvivenza, nel quale i ragazzi avranno il compito di uccidersi a vicenda per difendere la propria incolumit\u00e0 al fine di essere eletti vincitori e poter tornare finalmente a casa. Solo l'ultimo sopravvissuto potr\u00e0 fregiarsi di tale riconoscimento. Se, allo scadere dei tre giorni durante i quali si svolge il gioco, saranno in vita pi\u00f9 individui, il comitato supervisore dei ragazzi li uccider\u00e0 tutti, facendo esplodere il collare elettronico che cinge il collo di ogni partecipante.\nFa parte del comitato, oltre ai militari, il prof. Kitano (interpretato da Takeshi Kitano). Ogni concorrente ha in dotazione una sacca nella quale trova una bussola, una mappa dell'isola, viveri per 3 giorni e un'arma. Le armi sono state assegnate ai concorrenti in maniera del tutto casuale, spaziando dai mitragliatori ai bastoni, dalle balestre alle accette, dai binocoli ai coperchi per le pentole.\nProduzione.\nProcesso creativo.\nKinji Fukasaku dichiar\u00f2 che decise di dirigere il film, perch\u00e9 il romanzo che aveva adattato gli ricordava del tempo passato come operaio, a soli quindici anni, durante la Seconda guerra mondiale. A quel tempo la sua classe venne fatta lavorare in una fabbrica di munizioni. Nel luglio 1945 la fabbrica venne bombardata: i ragazzi non poterono fuggire e, alla fine del bombardamento, i sopravvissuti dovettero disporre dei cadaveri dei propri compagni di classe. Fukasaku si rese conto che il governo giapponese era responsabile della continuazione della guerra e svilupp\u00f2 un odio bruciante per gli adulti in generale, odio che rimarr\u00e0 vivo per molti anni dopo la fine del conflitto.\nTakeshi Kitano fece un documentario durante le riprese dicendo che \"il lavoro di un attore \u00e8 quello di soddisfare il regista... mi muovo nel modo in cui mi \u00e8 stato detto. Non so molto circa il lato emotivo\", prima di aggiungere \"Mr Fukasaku mi ha detto di interpretare me stesso, non ho veramente capito, ma mi ha detto di interpretare me, di fare come farei normalmente, sto solo cercando di fare quello che mi dice\".\nDistribuzione.\nVersioni.\nIn Giappone il film \u00e8 stato oggetto di discussioni parlamentari e in altri paesi \u00e8 stato censurato a causa della sua eccessiva violenza. \u00c8 uscito in due versioni. La prima, nelle sale giapponesi, il 16 dicembre 2000. La seconda, denominata \"Special version\", \u00e8 uscita nei cinema l'anno successivo. Sarebbe scorretto definire questa seconda versione una \"director's cut\" poich\u00e9 non si tratta di un rimontaggio del film voluto dal regista, \u00e8 piuttosto una versione \"potenziata\" mediante l'uso di nuovi effetti speciali e di scene aggiuntive. Significativo in tal senso \u00e8 il fatto che le scene aggiuntive non siano delle scene tagliate nel precedente montaggio, ma delle sequenze inedite girate proprio in occasione della nuova versione.\nEntrambe le versioni del film sono poi uscite in molti paesi del mondo, ma non negli Stati Uniti. Nessuna delle due prevede doppiaggio inglese. I diritti della pellicola per l'Italia sono detenuti da Shin Vision s.r.l. che nel settembre 2008 ha fatto uscire l'edizione in italiano del film per il noleggio. Il film, durante gli 8 anni trascorsi nel cassetto della Shin Vision, \u00e8 stato comunque trasmesso pi\u00f9 volte nelle manifestazioni locali in versione con lingua originale e sottotitoli.\nEsiste una terza versione del film, uscita solo in Germania e fortemente censurata, conosciuta come \"German cut\". A differenza di quanto avvenne con le due precedenti versioni, il regista Kinji Fukasaku ne \u00e8 completamente estraneo trattandosi di un rimontaggio dovuto ad esigenze di censura. Essa presenta 31 tagli e 15 rimozioni di scritte e/o voci, per un totale di 7'56\" in meno rispetto alla versione cinematografica."}
{"id": "307412", "revid": "118327190", "url": "https://it.wikipedia.org/wiki?curid=307412", "title": "Gioved\u00ec nero", "text": "Il gioved\u00ec nero (24 ottobre 1929) \u00e8 stato il primo giorno in cui con chiarezza si and\u00f2 profilando il pi\u00f9 rovinoso crollo della borsa di Wall Street della storia. Dopo alcuni anni di boom l\u2019indice della borsa di New York croll\u00f2, segnando un ribasso del 50% del valore dei titoli pi\u00f9 significativi. Di l\u00ec a pochi giorni il crollo della borsa sarebbe diventato incontrollabile. Il gioved\u00ec \u00e8 identificato come la prima delle giornate di contrattazione che definiscono il panico del 1929.\nGli eventi.\nIl crollo del gioved\u00ec segu\u00ec ad una serie di giorni negativi per le persone che investivano sul mercato delle contrattazioni dei titoli. Luned\u00ec 21 ottobre (dopo una cattiva seduta gi\u00e0 il sabato precedente) era stato un giorno molto negativo. Quel giorno le vendite ammontarono a 6.091.879 seminando preoccupazione tra gli azionisti e tra gli stessi speculatori. Quel giorno Irving Fisher dichiar\u00f2 a New York che la caduta aveva rappresentato \"l'eliminazione del codazzo nevrotico\", prevedendo che di l\u00ec in avanti la situazione sarebbe andata incontro al miglioramento. Il giorno successivo Charles Mitchell, direttore della National City Bank, dichiar\u00f2 che le condizioni del mercato erano \"fondamentalmente sane\" e invitava a guardare positivamente al futuro, auspicando che la situazione di tranquillit\u00e0 si sarebbe automaticamente ripristinata.\nIl mercoled\u00ec 23 fu un'altra giornata di nervosismo sul mercato. Quel giorno si vendettero circa 2.600.000 azioni, nell'ignoranza peraltro di moltissimi risparmiatori (cos\u00ec come era stato il luned\u00ec), a causa del ritardo nella registrazione delle contrattazioni da parte del \"ticker\" (macchina che comunicava le quotazioni e le contrattazioni dei titoli e il loro volume). Alla fine della giornata aument\u00f2 vertiginosamente il numero delle richieste di aumento degli scarti di garanzia. Ai comuni investitori si richiedevano maggiori garanzie collaterali (come conseguenza della caduta del valore del titolo a riporto, che non costituiva pi\u00f9 garanzia sufficiente a coprire il prestito con cui lo si era acquistato) e dunque, in definitiva, pi\u00f9 soldi per la speculazione.\nGioved\u00ec fu il primo di una serie di giornate rovinose per il mercato azionario. Furono 12.894.650 le azioni che cambiarono di mano, a prezzi via via pi\u00f9 bassi, gettando nella disperazione molti risparmiatori e investitori. La seduta era iniziata in modo tranquillo, ma i prezzi dopo qualche ora presero a scendere a perpendicolo e alle 11,00 si era diffuso un clima di paura, talch\u00e9 nessuno pi\u00f9 comprava. Mezz'ora dopo il mercato era in preda alla psicosi, si verificarono vere e proprie vendite da panico (\"panic selling\"), negli ambienti dello Stock Exchange, sede della borsa valori, si respirava un'aria di profondo nervosismo, \nAl termine di una riunione negli uffici della J.P. Morgan &amp; C. il 25 ottobre, in cui si erano riuniti tra i pi\u00f9 importanti banchieri newyorkesi, Thomas W. Lamont, numero uno della Morgan, incontrando i giornalisti si mostr\u00f2 rassicurante lasciando capire che i grandi banchieri sarebbero intervenuti per calmierare la discesa dei prezzi. Quel giorno Richard Whitney, incaricato della Morgan e futuro capo della borsa di New York, acquist\u00f2 alcuni pacchetti di azioni all'ultimo prezzo di vendita per sollecitare ottimismo.\nDopo una lieve ripresa nel fine settimana, si giunger\u00e0 cos\u00ec al marted\u00ec 29 ottobre, il giorno pi\u00f9 rovinoso di tutta la storia dei mercati azionari. L'indice delle quotazioni croll\u00f2 di ben 43 punti (quasi il 13% del valore del mercato). Da l\u00ec in poi la crisi continu\u00f2 e in soli 4 anni gli USA persero met\u00e0 della propria ricchezza e un aumento dei disoccupati che arriv\u00f2 a 14 milioni (circa il 25% della forza lavoro). Anche l'Europa che dipendeva economicamente dagli Stati Uniti fu travolta dalla terribile crisi economica, con gravissime conseguenze sugli equilibri economici e politici del continente."}
{"id": "307416", "revid": "287204", "url": "https://it.wikipedia.org/wiki?curid=307416", "title": "Collin Raye", "text": "Faceva parte dei Bubba Wray nella Wray Brothers Band, prima di lasciare il gruppo ed intraprendere la carriera come solista."}
{"id": "307423", "revid": "103917839", "url": "https://it.wikipedia.org/wiki?curid=307423", "title": "Brigadef\u00fchrer", "text": "Brigadef\u00fchrer \u00e8 un grado delle SS che fu usato nella Germania nazista tra gli anni 1932 e 1945. Brigadef\u00fchrer era anche un grado delle SA.\nFu il primo grado creato, dovuto all'espansione delle SS ed assegnato come ufficiale in comando della \"SS-Brigaden\". Nel 1933, la \"SS-Brigaden\" cambi\u00f2 nome in \"SS-Abschnitte\"; comunque, il grado rimase lo stesso.\nIn origine, brigadef\u00fchrer era considerato il secondo grado tra gli ufficiali generali delle SS situato tra il grado \"oberf\u00fchrer\" e \"gruppenf\u00fchrer\". Cambi\u00f2, comunque, con l'ascesa delle Waffen-SS e dell'Ordnungspolizei. In entrambe le organizzazioni, brigadef\u00fchrer fu considerato l'equivalente di maggiore generale e posto al di sopra dell'oberst della Wehrmacht.\nLe mostrine del Brigadef\u00fchrer furono in origine due foglie di quercia e un seme d'argento, ma furono cambiate nel 1942 in una mostrina raffigurante tre foglie di quercia, disegnate dopo la creazione del grado \"SS-Oberst-Gruppenf\u00fchrer\". \nA seguito di ci\u00f2, dall'aprile 1942 i detentori del grado SS-Brigadefuhrer cominciarono a portare anche le spalline da maggiore generale identiche a quelle indossate dai \"Generalmajors\" della Wehrmacht, e vennero riferiti con tale titolo in riferimento alla loro commissione presso le Waffen-SS (ovvero \"SS-Brigadef\u00fchrer und Generalmajor der Waffen-SS und Polizei\")."}
{"id": "307425", "revid": "124706882", "url": "https://it.wikipedia.org/wiki?curid=307425", "title": "Comunit\u00e0 montana della Valle Seriana", "text": "La Comunit\u00e0 montana della Valle Seriana \u00e8 una comunit\u00e0 montana della provincia di Bergamo in Lombardia. Comprende 38 comuni della Val Seriana.\nFino al 2009 con \"Comunit\u00e0 Montana della Valle Seriana\" si intendeva quella formata da 18 comuni dislocati nella parte inferiore della valle. Con il Decreto Regionale n. 6840 del 26 giugno 2009 \u00e8 stata fusa con la Comunit\u00e0 montana della Valle Seriana Superiore. La nuova Comunit\u00e0 Montana ha preso la denominazione di \"Comunit\u00e0 Montana della Valle Seriana\" (zona omogenea 8) con sede a Clusone.\nLo stemma \u00e8 stato disegnato da Elena Bernini nell\u2019anno 1986.\nComuni.\nLa comunit\u00e0 \u00e8 costituita da 38 comuni:\nI comuni di Albino, Alzano Lombardo, Aviatico, Casnigo, Cazzano Sant'Andrea, Cene, Colzate, Fiorano al Serio, Gandino, Gazzaniga, Leffe, Nembro, Peia, Pradalunga, Ranica, Selvino, Vertova, e Villa di Serio facevano parte della Comunit\u00e0 Montana della Valle Seriana Inferiore, mentre Ardesio, Castione della Presolana, Cerete, Clusone, Fino del Monte, Gandellino, Gorno, Gromo, Oltressenda Alta, Oneta, Onore, Parre, Piario, Ponte Nossa, Premolo, Rovetta, Songavazzo, Valbondione, Valgoglio e Villa d'Ogna di quella Superiore.\nAmbiti.\nLa Comunit\u00e0 Montana sottolinea il valore storico, culturale, ambientale e sociale della dimensione unitaria, ma riconosce e favorisce, in relazione all\u2019ampiezza e peculiarit\u00e0 del territorio nonch\u00e9 alle esigenze della popolazione, l\u2019aggregazione legate agli ambiti: Altopiano-Presolana (Castione della Presolana, Cerete, Clusone, Fino del Monte, Onore, Rovetta e Songavazzo), Asta del Serio \n(Ardesio, Gandellino, Gromo, Oltressenda Alta, Piario, Valbondione, Valgoglio, Villa d'Ogna), Nossana-Val del Riso (Gorno, Parre, Oneta, Ponte Nossa e Premolo), Medio-Serio (Aviatico, Cene, Colzate, Fiorano al Serio, Gazzaniga, Selvino e Vertova), Valgandino (Casnigo, Cazzano Sant'Andrea, \nGandino, Leffe e Peia), Basso Serio (Albino, Alzano Lombardo, Nembro, Pradalunga, Ranica e Villa di Serio), con particolare attenzione ai servizi intercomunali.\nPresidente e Giunta Esecutiva.\nGiunta esecutiva.\nMASSERINI Marco Vicepresidente e Assessore Bilancio - Sicurezza - Personale\nBERTOCCHI Diego Assessore Turismo - Sport - Cultura - Tempo Libero\nBETTI Maria Teresa Assessore Ambiente - Ecologia - Vigilanza Ecologica Volontaria - Comunicazione\nBOSATELLI Angelo Assessore Salvaguardia del Territorio - Agricoltura - Foreste - Energie rinnovabili - Viabilit\u00e0 Agro Silvo Pastorale\nCORNOLTI Francesco Assessore Lavori Pubblici - Protezione Civile - Infrastrutture\nSERVALLI Filippo Assessore Politiche Sociali e del Lavoro - Famiglia - Istruzione"}
{"id": "307435", "revid": "712828", "url": "https://it.wikipedia.org/wiki?curid=307435", "title": "Chamma", "text": ""}
{"id": "307436", "revid": "125659501", "url": "https://it.wikipedia.org/wiki?curid=307436", "title": "Ani DiFranco", "text": "Artista molto prolifica, ha pubblicato almeno un album all'anno dal 1990, con l'eccezione solo del 2000 (pubblicando comunque tre album nel 1999 e un doppio album nel 2001).\nBiografia.\nNata a Buffalo, nello stato di New York da madre americana ebrea e padre italo-americano, entrambi appassionati di musica folk, la DiFranco ha cominciato a suonare cover dei Beatles nei bar locali con la sua insegnante di chitarra all'et\u00e0 di nove anni.\nAll'et\u00e0 di quindici anni \u00e8 andata a vivere da sola, mantenendosi principalmente grazie alle sue performance musicali, ma \u00e8 riuscita a diplomarsi alla Buffalo Academy for Visual and Performing Arts.\nNel 1989, all'et\u00e0 di diciotto anni, ha fondato una propria casa discografica, la Righteous Babe Records, con solo 50 dollari, e ha registrato \"Ani DiFranco\", uscito nell'inverno del 1990. Subito dopo si \u00e8 trasferita nella citt\u00e0 di New York e ha cominciato un'intensa attivit\u00e0 dal vivo.\nAderisce alla corrente delle riot grrrl, movimento femminista e radicale nato negli Stati Uniti. \nNel 1991 pubblica l'album \"Not So Soft\", mentre un anno pi\u00f9 tardi \u00e8 la volta di \"Imperfectly\", in cui il suo rock progressivo si fa sempre pi\u00f9 crudo. Seguono altri due album di matrice folk rock, \"Puddle Dive\" e \"Like I Said\".\nNel 1994 esce \"Out of Range\", in cui si apprezza un incrocio di diversi stili, dal folk alla musica d'autore. Nel 1995 \u00e8 la volta di \"Not a Pretty Girl\", a cui segue \"Dilate\". Collabora con Utah Phillips in \"The Past Didn't Go Anywhere\", album in cui Phillips recita mentre la DiFranco si occupa della musica. A 26 anni, senza aver avuto il minimo appoggio dalla grande distribuzione, ha gi\u00e0 venduto oltre 1.300.000 copie dei suoi dischi.\nDopo il doppio live \"Living in a Clip\", pubblica \"Little Plastic Castle\".\nNel 1998 pubblica \"Up Up Up Up Up Up\" e \"To The Teeth\", realizzato con Maceo Parker (sax e flauto) e in cui collabora Prince (in \"Providence\"). \nDichiaratamente bisessuale, nel 1998, sposa il tecnico del suono Andrew Gilchrist. Il matrimonio \u00e8 finito cinque anni dopo, ma i due rimangono amici.\nNel 2000 pubblica il doppio CD \"Revelling/Reckoning\", in cui si fa spazio un'anima sempre punk, ma pi\u00f9 delicata e riflessiva. Il successivo \"Evolve\" (2002) continua in questa direzione. Nel 2004 realizza completamente da sola \"Educated Guess\". Con la sua ormai consueta prolificit\u00e0, un anno dopo pubblica un nuovo album, \"Knuckle Down\", edito sempre dalla Righteous Babe. \nIl padre \u00e8 morto all'inizio dell'estate del 2005. A lui \u00e8 dedicato l'album \"Knuckle Down\", e in particolare il brano \"Recoil\", in cui l'artista parla in modo toccante dello stato di salute del genitore e del suo senso di impotenza nel non sapergli stare vicino.\nNel 2006 arriva \"Reprieve\", in cui suona anche Todd Sickafoose.\nIl 20 gennaio 2007 ha dato alla luce la sua bambina, Petah Lucia, avuta con il musicista/produttore Mike Napolitano. Nel 2008 pubblica \"Red Letter Year\", prodotto dal compagno.\nStile musicale, testi e politica.\nLa musica di Ani DiFranco \u00e8 stata classificata come folk e rock alternativo, ma fin dai primi album ha raggiunto un genere indefinito, e ha collaborato con un ampio raggio di artisti, inclusi musicisti pop come Prince, il musicista folk Utah Phillips, Erzsebet Beck, Maceo e Corey Parker.\nIn diverse canzoni e album ha usato una grande variet\u00e0 di strumenti e di stili, dagli ottoni in \"Little Plastic Castle\", agli archi di \"Living in Clip\" e \"Knuckle Down\".\nRiguardo all'etichetta \u201cfolk\u201d che spesso le viene affibbiata, la DiFranco ha dichiarato in un'intervista al \"Pavement Magazine\" che \"la musica folk non \u00e8 una chitarra folk, non \u00e8 l\u00ec il punto. Io uso la parola \u201cfolk\u201d in riferimento alla musica punk o al rap. \u00c8 un'attitudine, la consapevolezza di una eredit\u00e0, \u00e8 una comunit\u00e0.\"\nMolto del materiale di Ani DiFranco \u00e8 autobiografico, come \u00e8 tradizione per i cantautori. Molto del suo materiale \u00e8 anche fortemente politico, impegnato in diverse questioni sociali come il razzismo, il sessismo, l'abuso sessuale, l'omofobia, l'aborto, la povert\u00e0 e la guerra.\nDiFranco ha espresso le sue opinioni politiche attraverso la musica e la poesia: durante le elezioni presidenziali in USA nel 2000 ha sostenuto il candidato Ralph Nader, e alle primarie dei democratici del 2004 ha dato il suo supporto a Dennis Kucinich.\nNel 2004 viene pubblicata in italiano per Minimun Fax una raccolta di poesie e disegni dell'artista, alla quale \u00e8 la canzone Self Evident, del doppio album So Much Shouting, So Much Laughter, a dare il titolo."}
{"id": "307437", "revid": "486946", "url": "https://it.wikipedia.org/wiki?curid=307437", "title": "Shayoto", "text": ""}
{"id": "307439", "revid": "785863", "url": "https://it.wikipedia.org/wiki?curid=307439", "title": "Belia Darzu", "text": ""}
{"id": "307445", "revid": "712828", "url": "https://it.wikipedia.org/wiki?curid=307445", "title": "Bantha", "text": ""}
{"id": "307453", "revid": "547992", "url": "https://it.wikipedia.org/wiki?curid=307453", "title": "Marco Guadagno", "text": "Biografia.\n\u00c8 stato regista teatrale di \"Quattro ritratti di madre\" di Arnold Wesker e di \"(S)oggetti smarriti\", di cui \u00e8 anche autore ed interprete. Ha prodotto cinque cortometraggi: \"Distanza di sicurezza\", \"Ciao amore\", \"Tradimenti\", \"Mirko e Caterina\" e \"Animali notturni\". \u00c8 noto soprattutto per aver prestato voce a Jason Priestley nel ruolo di Brandon Walsh in \"Beverly Hills 90210\", Matthew Broderick nelle sue pi\u00f9 significative interpretazioni, Eric Stoltz in \"Dietro la maschera\" e John Leguizamo nel ruolo di Henri de Toulouse-Lautrec in \"Moulin Rouge!\". Ha doppiato anche personaggi animati quali Quattrocchi nel cartone \"I Puffi\", Gintoki Sakata nell'anime \"Gintama\", Conan in \"Conan il ragazzo del futuro\", il Bassotto Burgerbass nel cartone animato \"DuckTales - Avventure di paperi\", la iena Banzai in \"Il re Leone\", Anthony in \"Candy Candy\" e Chachi in \"Happy Days\". Tra gli attori doppiati anche Giovanni Ribisi, Steve Guttenberg, Chris Penn e Michael Wincott in \"Talk Radio\" (1988) di Oliver Stone.\nHa curato le edizioni italiane di film come \"Dead Man Walking - Condannato a morte\", \"EdTV\", \"Miss Detective\", \"K-PAX - Da un altro mondo\", \"Ronin\", \"Million Dollar Baby\", \"The Truman Show\", \"\", la saga di \"Alvin Superstar\", i film del Marvel Cinematic Universe (tranne \"L'incredibile Hulk\"), \"I Puffi\", \"I Puffi 2\", la saga reboot de \"Il pianeta delle scimmie\", gli ultimi due capitoli della saga \"The Expendables\", \"Kingsman - Secret Service\", \"Kingsman - Il cerchio d'oro\", \"Independence Day - Rigenerazione,\" \"Assassin's Creed\" e \"Bohemian Rhapsody\". Come film d'animazione ha curato le edizioni della saga de \"L'era glaciale\", \"Rio\", \"Rio 2 - Missione Amazzonia\", \"I Croods\" e \"Cattivissimo me 3\". Come attore ha lavorato con Verdone (\"Il mio miglior nemico\", \"Io, loro e Lara\") ed \u00e8 stato anche in \"Manuale d'amore 3\" di Giovanni Veronesi. In televisione ha recitato in \"La casa dei pap\u00e0\", \"Medicina generale\", \"Distretto di Polizia\", \"L'ultimo padrino\", \"R.I.S. - Delitti imperfetti\", \"Provaci ancora prof!\", \"Al di l\u00e0 del lago\", \"Lo zio d'America\", \"Nati ieri\", \"Il capitano\", \"Il bello delle donne\", \"Ricomincio da me\", \"Cuore contro cuore\", \"Casa famiglia\" e \"Incantesimo\". \u00c8 il fratello della doppiatrice Francesca Guadagno ed ex marito della doppiatrice Lorena Bertini."}
{"id": "307461", "revid": "729019", "url": "https://it.wikipedia.org/wiki?curid=307461", "title": "Epigastrio", "text": "La regione epigastrica, o epigastrio \u00e8 quella parte centrale della met\u00e0 superiore dell'addome delimitata in alto dall'angolo costale ed in basso dalla retta passante per gli apici della IX costa. Corrisponde quindi alla zona centrale dell'addome, appena al di sotto delle coste e appena al di sopra dell'ombelico. L'epigastrio \u00e8 una delle nove regioni anatomiche dell'addome, insieme con l'ipocondrio destro e sinistro, le regioni laterali (o fianco) destro e sinistro, le regioni inguinali (o fossa iliaca) destra e sinistra, la regione ombelicale e la regione pubica. Durante la respirazione il diaframma si contrae e si appiattisce. In questo suo movimento viene a spostare i visceri e produce un movimento verso l'esterno della parete addominale superiore (regione epigastrica).\nEtimologia.\nIl termine epigastrio deriva dal greco \u1f10\u03c0\u03b9\u03b3\u03ac\u03c3\u03c4\u03c1\u03b9\u03bf\u03c2, composto da \u1f10\u03c0\u03af, su e dalla parola \u03b3\u03b1\u03c3\u03c4\u03c1\u03cc\u03c2, ventre.\nEpigastrio e visceri.\nLa regione epigastrica corrisponde in profondit\u00e0 allo stomaco, alla colecisti, a parte del fegato (in particolare al lobo sinistro ed a parte del lobo destro), del duodeno, dei reni e dei surreni, e ad un tratto di aorta e di vena cava inferiore.\nEpigastrio e Manovra di Heimlich.\nLa manovra di Heimlich \u00e8 una manovra salva-vita che si esegue in caso di ostruzione completa da corpo estraneo.\nConsiste sostanzialmente in una compressione addominale applicata con un pugno chiuso a livello dell'epigastrio e verso l'alto, cio\u00e8 in direzione del diaframma.\nDolore epigastrico.\nIl dolore che si localizza in regione epigastrica prende il nome di epigastralgia. Questo tipo di dolore \u00e8 un sintomo comune di molte malattie dell'apparato digerente (ad esempio ulcera gastrica o duodenale, reflusso gastroesofageo, pancreatite). Tuttavia tale dolore pu\u00f2 essere anche associato a calcolosi della colecisti o a un'appendicite.\nI disturbi di somatizzazione, specie nei bambini, possono essere associati a dolore addominale ed epigastrico."}
{"id": "307466", "revid": "1318658", "url": "https://it.wikipedia.org/wiki?curid=307466", "title": "Eberron", "text": "Eberron \u00e8 un'ambientazione per il gioco di ruolo \"Dungeons &amp; Dragons\" ideata da Keith Baker, che ha vinto il concorso \"Wizards of the Coast Fantasy Setting Search\" tenuto nel 2002 per scegliere una nuova ambientazione per \"Dungeons and Dragons\". \"Eberron\" venne scelta tra pi\u00f9 di concorrenti.\n\"Eberron\" \u00e8 ambientata subito dopo una grande guerra distruttiva sul continente di Khorvaire ed \u00e8 stata progettata per accomodare i tradizionali elementi di \"Dungeons &amp; Dragons\" in un'ambientazione dal tono differente dal fantasy standard. L'ambientazione \u00e8 stata ufficialmente pubblicata con l'edizione dell\"Eberron Campaign Setting\" nel giugno 2004, scritto da Keith Baker, Bill Slavicsek, e James Wyatt e pubblicato in Italia come \"Eberron Ambientazione\" nel novembre 2005 dalla 25 Edition.\nStoria editoriale.\nIl manuale dell'ambientazione, l\"Eberron Campaign Setting\" scritto per l'edizione 3.5 di \"Dungeons &amp; Dragons\" v3.5 da Keith Baker, Bill Slavicsek e James Wyatt, che nel giugno 2005 vinse l'Origins Award per il \"Miglior supplemento di un gioco di ruolo del 2004\". Nel corso dei quattro anni successivi furono pubblicati oltre 20 supplementi per \"Eberron\".\nNel giugno 2009 l'ambientazione fu portata nella quarta edizione di \"D&amp;D\" con il supplemento \"Eberron Player's Guide\" e l'avventura, distribuita gratuitamente, \"Khyber's Harvest\". Queste furono seguite a luglio dalla \"Eberron Campaign Guide\" e dall'avventura \"Seekers of the Ashen Crown\". Sull'impatto del cambio di edizione, Appelcline scrive \u00abI giocatori si chiedevano se anche Eberron sarebbe stato cambiato in modo da adeguarsi maggiormente allo schema dei Punti di Luce e sorprendentemente non lo fu. Invece rimase simile a prima. Non ci fu neanche una modifica nella cronologia, sebbene a un certo punto le voci che circolavano suggerivano che fosse previsto un avanzamento della cronologia di due anni, la cronologia rimase nel 998YK. Gli sviluppatori e i progettisti di Eberron dissero che i giocatori interessati al metaplot avrebbero dovuto leggere i romanzi e decidere da soli se volevano include o meno quegli eventi nel loro gioco. Sebbene Eberron non divenne un mondo nello stile a Punti di Luce, adott\u00f2 molte delle altre assunzioni della 4\u00aa edizione.\u00bb\nNel 2015 la prima edizione online di \"Unearthed Arcana\" conteneva materiale per Eberron da usare per il playtesting pubblico della quinta edizione di \"D&amp;D\". Comunque per altri tre anni non comparve ulteriore materiale fino alla pubblicazione in formato elettronico della \"Wayfinder's Guide to Eberron\"; venne descritto come un \"documento vivo\" che sarebbe stato aggiornato per includere nuovi concetti, man mano che venivano raffinati. I contenuti tra cui le razze, i marchi di drago, oggetti magici, cos\u00ec come la classe dell'artificiere e le sue sottoclassi, passarono anch'esse attraverso il playtest pubblico di \"Unearthed Arcana\" nel corso del successivo anno. Tra il settembre e il dicembre 2018 una \"campagna esplorativa che presentava Eberron\" fu pubblicata per la D&amp;D Adventurers League in formato elettronico.\nIl manuale \"Eberron: Rising From The Last War\" fu annunciato nell'agosto 2019 e pubblicato il 19 novembre 2019. Una versione alternativa della copertna realizzata da Vance Kelly fu pubblicata esclusivamente per la vendita nei negozi locali il 17 novembre 2019. Allo stesso tempo la \"Wayfinder's Guide to Eberron\" fu aggiornata per includere la versione definitiva del contenuto come appariva in \"Eberron: Rising from the Last War\" e aggiungere la classe dell'artificiere (con solo la sottoclasse dell'Alchimista, delle tre include in \"Rising from the Last War\"). In coincidenza a questa pubblicazione la D&amp;D Adventurers League aggiunse una nuova stagione di storie intitolata \"The Oracle of War\" che si svolge nella Mournland. Shawn Merwin, Resource Manager della Adventurers League, scrisse che la trama di \"Oracle of War\" \u00e8 un \u00abtipo di campagna molto diversa da quelle precedenti [dell'Adventurers League]. La toria si svolge in venti avventure che sviluppano la storia di \"Oracle of War\" in venti avventure che portano i personaggi dal primo al ventesimo livello. [...] Le avventure sono pubblicate sulla DM Guild con la cadenza di una al mese, dando alla campagna un periodo di gioco attivo di circa due anni\u00bb.\nDifferenze con il regolamento standard di D&amp;D.\nUna delle differenze pi\u00f9 ovvie tra Eberron ed un'ambientazione generica di D&amp;D \u00e8 il livello di magia. La magia di alto livello, inclusi gli incantesimi di \"resurrezione\", \u00e8 molto meno comune che in altre ambientazioni. Comunque la magia di basso livello \u00e8 molto pi\u00f9 invasiva. Molte citt\u00e0 sono illuminate di notte da lanterne magiche. Una ferrovia magica (il \"treno folgore\") copre tutto il continente e fornisce un mezzo di trasporto ad alta velocit\u00e0.\nL'allineamento \u00e8 leggermente meno delineato che in altre ambientazioni ufficiali. Personaggi malvagi di razze tradizionalmente buone e buoni di razze tradizionalmente malvagie sono incoraggiati ed in determinate circostanze creature buone possono compiere azioni malvagie, e viceversa; tuttavia l'allineamento rimane fedele agli standard di D&amp;D ed il bene ed il male come concetti assoluti mantengono il loro significato. Comunque spesso nell'ambientazione si verificano situazioni che costringono personaggi di allineamento opposto a cooperare, sia pure per brevi periodi di tempo, ed esseri sia malvagi che buoni sono infiltrati in organizzazioni di allineamento opposto al proprio per spiarle o danneggiarle.\nLa religione \u00e8 similmente meno definita. Il pantheon di Eberron non si manifesta fisicamente ai mortali. L'esistenza della magia clericale non \u00e8 una prova evidente dell'esistenza degli dei, dato che i chierici non servono le divinit\u00e0, ma seguono piuttosto delle percorsi di fede che permettono loro di ricevere incantesimi. Un chierico pu\u00f2 anche lavorare attivamente contro la propria chiesa e continuare a ricevere gli incantesimi. In conseguenza di ci\u00f2 la religione \u00e8 in gran parte una questione di fede. Diversamente da molte altre ambientazioni della 3\u00aa edizione un chierico non deve mantenere un massimo di un grado di differenza nell'allineamento rispetto a quello della sua religione o divinit\u00e0 e non gli viene impedito di lanciare certi tipi di incantesimi sulla base dell'allineamento.\nVengono introdotte alcune nuove razze:\nL'ambientazione aggiunge una nuova classe, l\"Artefice\". Un artefice \u00e8 un incantatore specializzato nel creare oggetti magici. Le \"infusioni\" degli artefici (il loro equivalente degli incantesimi) sono incentrati sul conferire poteri speciali agli oggetti. Per esempio invece di lanciare l'incantesimo \"Forza del toro\" su un personaggio un artefice infonde tale potere su una cintura, in modo da creare una \"Cintura della forza del toro\" di breve durata. Gli artefici accedono ai punti di una \"riserva di creazione\" che funzionano da punti esperienza temporanei che possono essere usati solo per creare oggetti magici senza sacrificare il salire di livello. Questa riserva si ricarica quando l'artefice ottiene un nuovo livello o quando risucchia il potere da un oggetto magico esistente (distruggendolo nel processo).\nEberron introduce anche una nuova classe di personaggi non giocanti detta \"Artimago\" che \u00e8 un mago arcano con una selezione limitata di incantesimi di basso livello. L'esistenza degli artimaghi \u00e8 parte della ragione della diffusione della magia di basso livello in Eberron.\nRegole.\nPer cercare di ricreare un'atmosfera pulp, Eberron usa dei \"punti azione\" che permettono al giocatore di aggiungere il risultato del lancio di un dado a sei facce al risultato di alcuni tiri di dadi a venti facce. I personaggi ricevono un totale fisso di punti azione per ogni livello personaggio che raggiungono. L'ambientazione di Eberron include anche dei talenti che permettono di usare i punti azione anche in altri modi, come per esempio lanciare un dado a otto facce invece di uno a sei facce o di spendere due punti azione per compiere un'azione di movimento o un'azione standard extra nel round.\nMondo.\nL'ambientazione di Eberron \u00e8 incentrata su Khorvaire, un continente che era governato in tempi antichi da razze goblinoidi. Attualmente gli umani sono la razza pi\u00f9 popolosa, vivono principalmente nell'area conosciuta come Cinque Nazioni, tuttavia membri di tutte le altre razze del manuale del Giocatore (elfi, mezzelfi, nani, halfling, gnomi, mezzorchi) sono integrati assieme agli umani nelle Cinque Nazioni. Nell'area meridionale c'\u00e8 il piccolo continente di Aerenal governato dagli elfi. Ancora pi\u00f9 a sud c'\u00e8 il continente di Xen'drik, coperto dalla giungla ed anticamente governato da un impero di giganti ora collassato. A nord ci sono terre inesplorate coperte dal ghiaccio. Gli altri due continenti principali sono Sarlona (un continente popolato principalmente da umani ma governato da creature malvagie provenienti dalla Regione dei Sogni) e Argonnessen (un continente abitato da dragoni). Il mondo di Eberron ha dodici lune.\n\"Eberron\" \u00e8 anche il nome del mondo, che viene anche definito come \"Drago di mezzo\". Syberys (il \"Drago superno\") \u00e8 il nome dato agli anelli planetari che circondano il pianeta. Khyber (il \"Drago sotterraneo\") \u00e8 il nome dato al mondo sotterraneo (ed \u00e8 simile all'Underdark di altre ambientazioni). Secondo la storia della creazione il mondo venne formato quando i wyrm progenitori cambiarono la loro forma in quello che sono ora. Syberis cre\u00f2 i dragoni, Eberron cre\u00f2 gli umanoidi e le altre \"razze inferiori\" e Kyber cre\u00f2 i \"demoni\" del mondo (il termine \"demone\" \u00e8 inteso nel senso comune del termine, non in quello di \"esterno extraplanare\" di D&amp;D). Secondo Keith Baker ci sono dei significati associati al fatto che ogni nome contiene la sillaba \"ber\" ma non ha ancora indicato quali essi siano.\nLa guerra.\nIl pi\u00f9 significativo degli eventi recenti in Eberron \u00e8 il conflitto denominato \"Ultima Guerra\", cos\u00ec definito perch\u00e9 gli abitanti di Khorvaire - mentre essa infuriava - ritennero che dopo tale guerra tutti sarebbero stati stanchi di combattere (in maniera simile a come la prima guerra mondiale era stata definita \"la guerra per terminare tutte le guerre\"). Si riferisce ad una serie di conflitti durati 102 anni riguardanti la disputa sul trono del regno di Galifar ed il governo delle Cinque nazioni.\nDue anni prima della fine dell'Ultima Guerra, la nazione del Cyre, una delle Cinque Nazioni del continente del Khorvaire, venne distrutta in un incidente conosciuto come il \"Giorno della Tragedia\" (il manuale dell'ambientazione non indica una causa ufficiale per questo disastro). Questo evento acceler\u00f2 la fine dell'Ultima Guerra. Ora la regione dove sorgeva la suddetta nazione del Cyre viene indicata come \"Landa Gemente\" ed \u00e8 la sede degli incantesimi viventi, corpi morti preservati ed una setta militante di forgiati condotti dal \"Signore delle Lame\", il cui scopo giurato \u00e8 la dominazione totale del continente da parte dei forgiati, a spese degli umanoidi \"di carne e sangue\". Chi si reca nella Landa Gemente perde con estrema facilit\u00e0 il senso dell'orientamento e rischia di rimanere prigioniero per sempre delle sue nebbie mefitiche, oppure essere ucciso dalle creature terribilmente mutate che vi dimorano; in questo territorio gli incantesimi talvolta non funzionano, oppure vengono assorbiti dall'ambiente stesso e divengono esseri noti con il nome di \"Incantesimi Viventi\", mostri il cui unico scopo \u00e8 continuare a colpire presunti avversari con il loro potere magico. Per questa ragione solo poche persone (alcuni avventurieri o individui fuori di senno, in generale) entrano in questa regione.\nL'Ultima Guerra termin\u00f2 ufficialmente due anni prima dell'inizio della campagna ufficiale, con il \"Trattato di Fortetrono\", con cui ognuna delle Cinque Nazioni e la maggior parte delle nazioni che si separarono durante la guerra divennero ufficialmente indipendenti.\nCasati portatori del marchio.\nI \"casati portatori del marchio\" sono tredici famiglie estese che controllano la maggior parte delle transazioni economiche in tutto Khorvaire. All'interno delle casate solo una piccola percentuale di persone in ogni generazione manifesta il \"marchio del drago\", un piccolo segno sul corpo che conferisce abilit\u00e0 simili agli incantesimi a chi lo possiede. Un personaggio pu\u00f2 ottenere un marchio del drago scegliendo il talento \"Marchio del drago primario\" o prendendo livelli nella classe di prestigio \"Erede di Siberys\". Esistevano tredici marchi del drago, ma solo dodici sono rimasti. Ogni famiglia possiede solo un tipo di marchio e solo una o due razze possono manifestare un tipo particolare di marchio. Inoltre solo le razze elencate nel \"Manuale del giocatore\" di D&amp;D possono manifestare il marchio del drago, e ciascuna razza pu\u00f2 manifestare solo alcuni dei dodici marchi esistenti. Con l'eccezione della Casa di Phiarlan e della Casa Thuranni (che possiedono entrambe il \"Mark of Shadow\" - Marchio dell'Ombra) ogni casata controlla esclusivamente un tipo di marchio del drago.\nI marchi del drago si manifestano in cinque forme: \"aberrante\", \"primario\", \"inferiore\", \"superiore\", \"Siberys\". I marchi del drago aberranti sono deviazioni dai marchi del drago normali e non sono riconosciuti dalle casate. Le persone con questo marchio del drago sono comunemente ritenute deformate da Khyber, il Drago Sotterraneo. I marchi del drago, primario, inferiore e maggiore possono essere ottenuti prendendo i talenti rilevanti, peraltro garantiti come bonus dalla classe di prestigio \"Erede del marchio del drago\". Il marchio del drago di Siberys \u00e8 quello pi\u00f9 potente, ma non si pu\u00f2 possederlo insieme ad uno inferiore. Come menzionato il marchio di Siberys pu\u00f2 essere ottenuto solo prendendo livelli nella classe di prestigio Erede di Syberis.\nUn'altra linea familiare conosciuta come \"Vol\" possedeva un marchio del drago aggiuntivo conosciuto come Marchio della Morte, ma questa casata \u00e8 andata distrutta in un conflitto tra i dragoni e gli elfi circa 2600 anni prima dell'inizio della campagna di gioco. Solo un'erede, Erandis d'Vol, \u00e8 rimasta, ma poich\u00e9 \u00e8 una lich non pu\u00f2 usare il suo marchio del drago. Comunque tenta di raccogliere informazioni per recuperarlo (e anche e soprattutto di vendicarsi di coloro che distrussero la sua famiglia, ossia i draghi e gli elfi di cui sopra), mediante l'Ordine dell'artiglio di Smeraldo e la religione conosciuta come \"Sangue di Vol\".\nLa punizione peggiore per un membro dei casati portatori del marchio \u00e8 detta \"Escoriazione\": \u00e8 simile alla scomunica nel senso che agli altri membri della casata non \u00e8 permesso di avere contatti con un escoriato sotto la minaccia di una severa punizione. Gli escoriati non possono neanche servirsi dei servizi pubblici offerti dalla casata. La punizione dell'escoriazione \u00e8 riservata solo per i peggiori crimini che disonorano la casata. Nei tempi antichi le casate incidevano realmente via il marchio del drago dal corpo della persona. Se la persona sopravviveva, il marchio del drago mancante continuava a funzionare, ma causandogli tremendi dolori.\nPiani esterni.\nCome molte altre ambientazioni di D&amp;D, Eberron possiede diversi piani esterni. A parte il piano materiale, il piano etereo, il piano delle ombre ed il piano astrale, l'ambientazione di Eberron ha tredici piani relativamente unici. I portali verso altri piani sono molto rari. Questi tredici piani esterni orbitano metaforicamente intorno a Eberron, e a seconda di dove si trovano in un certo momento sono considerati in uno di quattro stati.\nInoltre certi luoghi in Eberron hanno una \"zona di manifestazione\" che \u00e8 una connessione permanente al piano, indipendente dalla sua distanza da Eberron. In maniera simile a quando un piano \u00e8 adiacente, certi effetti del piano compaiono nella \"zona di manifestazione\". Comunque, diversamente da quando un piano \u00e8 adiacente, non si pu\u00f2 passare da un piano ad una zona di manifestazione.\nLa zona di manifestazione pi\u00f9 conosciuta di Eberron \u00e8 nella metropoli di Sharn, la Citt\u00e0 delle Torri: questa zona \u00e8 collegata a Syrania, il Cielo Azzurro e migliora l'uso di magie di levitazione e di volo e permette agli edifici di raggiungere il cielo.\nIl numero 13.\nIl numero 13 gioca un ruolo importante in Eberron, cos\u00ec come il numero 12. Alcuni esempi includono:\nQuesta scelta nasconde anche un sottile gioco di parole con il termine inglese \"baker's dozen\", ossia una serie di tredici elementi da cui viene tolto uno, derivato dall'usanza dei panettieri di preparare tredici prodotti quando veniva richiesta una dozzina e togliere il peggiore."}
{"id": "307468", "revid": "17351", "url": "https://it.wikipedia.org/wiki?curid=307468", "title": "G.55", "text": ""}
{"id": "307471", "revid": "38601", "url": "https://it.wikipedia.org/wiki?curid=307471", "title": "Angela DiFranco", "text": ""}
{"id": "307504", "revid": "2225", "url": "https://it.wikipedia.org/wiki?curid=307504", "title": "Colin Ray", "text": ""}
{"id": "307508", "revid": "125354547", "url": "https://it.wikipedia.org/wiki?curid=307508", "title": "Satire (Orazio)", "text": "Le Satire (che l'autore chiam\u00f2 \"Sermones\") sono una raccolta di componimenti del poeta latino Quinto Orazio Flacco, scritti in esametri nel tipico genere della \"satura\", ed articolati in argomenti letterario\u2013programmatici, che vanno dal proemio al commiato a riflessioni sull'incontentabilit\u00e0 umana e l'avarizia, espressioni contro l'adulterio, financo un diario di viaggio, un \"ripensamento\" della propria condizione sociale e un resoconto dei rapporti con Mecenate, al quale fu dedicato il primo libro.\nStruttura.\nSi compongono di due libri: il primo con dieci componimenti (pubblicato nel 35 a.C.); il secondo con otto componimenti (pubblicato nel 30 a.C.).\nLe satire si dividono, a loro volta, in quattro tipologie, quelle \"narrative\" e \"discorsive\" e quelle \"monologiche\" e \"dialogiche\" \nModelli.\nPartendo dalle premesse della satira latina di Ennio e Varrone, \"Orazio\" compie un'estrema operazione di revisione e ne elabora una nuova ed originale che sar\u00e0 il modello per ogni scrittore di satira successivo.\nTrae spunto sia dalla pi\u00f9 recente satira menippea riprendendone i temi \"diatribici\", sia dalla \"satira luciliana\" utilizzando l'esametro, verso pi\u00f9 discorsivo ed elegante. L'innovazione della sua poetica sta nel fatto che rifiuta la durezza degli attacchi e il realismo crudo tipico della satira tradizionale, arrivando ad affermare che le opere di Lucilio scorrono in modo fangoso a causa della trascuratezza e rozzezza del linguaggio (1, 4, 11 \"cum flueret lutulentus, erat quod tollere velles\", \"poich\u00e9 scorreva fangoso, vi erano cose che avresti voluto eliminare\").\nDi gran lunga pi\u00f9 benevola \u00e8 l'aemulatio per la Commedia antica ateniese di Aristofane, che sapeva essere a suo tempo tagliente e dura ma con quell'eleganza che Lucilio non ha saputo imitare.\nCritica.\nNell'introduzione alla propria traduzione dell'opera di Orazio, Andrea Gustarelli cos\u00ec scrive: \"Ma quello che fa di queste satire una delle opere artisticamente pi\u00f9 pregevoli della letteratura latina, \u00e8 il modo in cui Orazio sent\u00ec ed espresse il suo piccolo e pur grande mondo poetico. Egli ha e sa di avere, nei rispetti della societ\u00e0 contemporanea, quella superiorit\u00e0 di coscienza sentimentale e morale che \u00e8 la condizione \"sine qua non\" perch\u00e9 nasca la satira; ma egli un uomo modesto, temperante, equilibrato, e il suo spirito di poeta, pur desto ed arguto, non conosce la violenza espressiva di Lucilio n\u00e9 la smaniosa ira di Giovenale: il mondo, quindi, della realt\u00e0 circostante e del suo segreto pensiero, interessa, s\u00ec, la sua anima, la incrina, vi disegna l'orma delle sue molte verit\u00e0, ma non vi affonda, non vi imprime solchi incancellabili e il suo sorriso non sempre \u00e8 fatto di allegria, ma non \u00e8 fatto mai di vera e fonda amarezza\"."}
{"id": "307523", "revid": "1893", "url": "https://it.wikipedia.org/wiki?curid=307523", "title": "Programmazione ad oggetti", "text": ""}
{"id": "307524", "revid": "124477457", "url": "https://it.wikipedia.org/wiki?curid=307524", "title": "Squilla mantis", "text": "La pannocchia o canocchia (Squilla mantis Linnaues 1758) \u00e8 un crostaceo della famiglia degli Squillidae che pu\u00f2 raggiungere una lunghezza massima di 20\u00a0cm. Nel linguaggio comune viene a volte chiamata \"cicala di mare\", termine usato per\u00f2 anche per \"Scyllarus arctus\", specie appartenente a famiglia e ordine differenti con cui non va confusa.\nDescrizione.\nHa una corazza di colore bianco-grigiastra con riflessi rosati e con due caratteristiche macchie ovali bruno-violacee sulla coda simili a occhi, volti a ingannare il predatore e attrarlo laddove l\u2019esoscheletro \u00e8 maggiormente resistente. La forma \u00e8 allungata. Vive ad una profondit\u00e0 che va dai 10 m ai 200 m sui fondi sabbiosi, fangosi costieri, spesso in prossimit\u00e0 della foce dei fiumi o dello sbocco dei canali. \u00c8 un animale solitario, vive durante il giorno in gallerie scavate nel fondo e di notte esce alla ricerca di cibo o per la riproduzione. \nPesca.\nViene generalmente catturata con le reti a strascico o le reti da posta.\nRiproduzione.\nLa femmina depone numerose uova durante la primavera. Dalle uova nascono delle piccole larve che trascorrono una lunga vita in piena acqua, come costituenti del plancton, prima di subire la metamorfosi."}
{"id": "307534", "revid": "1573940", "url": "https://it.wikipedia.org/wiki?curid=307534", "title": "Postfix", "text": "Postfix \u00e8 un demone di posta SMTP (categorizzato comunemente come Mail Transfer Agent, o MTA) scritto inizialmente da Wietse Zweitze Venema e distribuito con licenza IBM Public License, attualmente riceve molteplici e svariati contributi dal mondo open source. Attualmente \u00e8 compilabile ed eseguibile sui sistemi operativi AIX, BSD, HP-UX, IRIX, Linux, macOS, Solaris, Tru64 UNIX e in genere su tutti i sistemi operativi Unix-like dotati di un compilatore ANSI C, librerie di sviluppo compatibili POSIX e che abbia anche le librerie necessarie per gestire i socket BSD.\nNasce alla fine degli anni '90 con lo scopo di fornire un'alternativa a Sendmail che offrisse maggiori garanzie per quanto riguarda la sicurezza.\nFra i pregi di Postfix ci sono l'enorme tolleranza e capacit\u00e0 di contenimento riguardo ai buffer overflow ed \u00e8 capace di gestire grandi quantit\u00e0 di messaggi di posta elettronica. Attualmente \u00e8 presente nella quasi totalit\u00e0 delle distribuzioni Linux e scelto come MTA di default su molte di queste.\nDalla versione 2.3 offre il supporto per:\nPostfix si struttura in diversi demoni che svolgono ognuno una sola funzione, ognuno dei quali eseguito con diritti minimi. Questo garantisce che qualsiasi bug o exploit che coinvolga uno dei \"pezzi\" di Postfix non comprometta l'intero sistema di delivery delle e-mail. Un solo processo deve avere diritti privilegiati, tutti gli altri hanno diritti minimi e spesso un file di configurazione proprio, pochi di questi ultimi hanno la capacit\u00e0 di scrivere sulle periferiche di memorizzazione di massa.\nAnatomia.\nDescrittivamente Postfix accetta messaggi in due modi:\nNel secondo caso si ha in ascolto sulla porta TCP 25 il demone \"smtpd\", che si occupa di colloquiare con il mittente per definire come stabilire la trasmissione. Il demone ha alcuni file di configurazione che gli permettono di utilizzare fonti esterne per autorizzare la ricezione, fra cui le DNSBL e una access-list (basabile su IP, domini, autenticazione del mittente tramite nome utente e password). Se smtpd accetta l'e-mail passa al demone \"cleanup\" il messaggio, terminando il suo compito.\n\"cleanup\" si occupa di prendere in carico il messaggio e inserirlo nella coda di arrivo. Prima di tale operazione viene analizzato l'indirizzo e-mail del mittente e di destinazione ed eventualmente tradotto tramite \"virtual\" e \"canonical\" (operazione svolta dal demone \"rewrite\"), cio\u00e8 vengono riscritti i campi \"FROM\" e \"TO\" (pi\u00f9 correttamente RCPT) del messaggio.\n\"virtual\" \u00e8 un derivato di \"local\"; il suo compito \u00e8 quello di rintracciare tramite delle tabelle un indirizzo di posta elettronica e rimpiazzarlo con l'identificativo di un utente locale (esempio: riscrive il RCPT da \"utente@example.com\" a \"utente\" permettendo la preparazione al salvataggio dell'e-mail nella maildir/mailbox di \"utente\"). Questo avviene tendenzialmente alle e-mail in arrivo dall'esterno della macchina.\n\"canonical\" svolge la funzione inversa di virtual, modificando il campo FROM convertendo \"utente@localhost\" in \"utente@example.com\", indirizzo a cui il resto del mondo potr\u00e0 eventualmente rispondere.\nLa locazione di \"incoming\" serve come parcheggio temporaneo mentre la parte di assimilazione di Postfix finisce il proprio incarico. Ogni qualvolta viene alterato il contenuto di incoming viene segnalato al demone \"qmgr\" che \u00e8 necessaria un'opera di smaltimento, il quale si prender\u00e0 carico dell'e-mail e prover\u00e0 a passarla a chi di dovere per portarla alla destinazione finale; se si presentano problemi o difficolt\u00e0 nello svolgere tale compito allora il messaggio viene posto in una differente coda chiamata \"deferred\" e rielaborata in seguito. qmgr controlla la coda \"deferred\" a intervalli regolari solo se la locazione non \u00e8 vuota.\n\"qmgr\" verifica innanzitutto la disponibilit\u00e0 immediata della destinazione, utilizzando principalmente il \"relocated\", ovvero un elenco di spostamenti della destinazione (nel caso si tratti di destinazione locale) con segnali interpretati come \"l'utente pippo@example.com \u00e8 stato spostato su pluto@example.com\". Se invece la destinazione \u00e8 reale e raggiungibile allora \"qmgr\" si comporta in base ad alcune condizioni:\n\"local\" \u00e8 il demone che si occupa di scrivere fisicamente nella mailbox/maildir il messaggio. Per stabilire in modo univoco la reale destinazione si appoggia su una tabella chiamata \"alias\" che \u00e8 un elenco di equivalenze che permettono di attribuire pi\u00f9 indirizzi a un unico utente, oppure fa uso di \"forward\" che si occupa di inoltrare l'e-mail in una locazione diversa dalla mailbox/maildir propria dell'utente.\n\"smtp\" si comporta complementarmente a smtpd, per\u00f2 anzich\u00e9 ascoltare sulla porta 25 per l'eventuale arrivo di messaggi si fa carico di inoltrare l'e-mail verso il server di destinazione (o comunque definito come passo successivo per raggiungere poi la destinazione) alla porta 25.\n\"UUCP\" \u00e8 un protocollo un po' datato, che svolge le stesse funzioni di \"smtp\" per\u00f2 cercando all'altro capo della comunicazione un server in grado di colloquiare con lo stesso linguaggio.\nAccenni sulla configurazione di base.\nEsistono poi alcuni file di configurazione \"globali\" all'host (che sia reale o virtuale) in cui \u00e8 installato il sistema Postfix, fra cui \"main.cf\".\nDi norma le impostazioni di default delle forme pacchettizate dalle varie distribuzioni Linux, nelle varie versioni di sistemi operativi BSD suddetto file presenta gi\u00e0 parametri idonei a un uso casalingo o amatoriale, rimangono da specificare poche cose, fra cui:\n myhostname = FQDN_della_macchina\n mydomain = il_vostro_dominio_di_appartenenza\n myorigin = cosa_viene_appeso_dopo_la_@\n relayhost = il_server_SMTP_del_vostro_ISP\nPer ogni altra personalizzazione \u00e8 raccomandabile usare un motore di ricerca per essere certi di utilizzare la guida pi\u00f9 indicata per il sistema operativo in uso."}
{"id": "307535", "revid": "13415", "url": "https://it.wikipedia.org/wiki?curid=307535", "title": "Stati mentali", "text": ""}
{"id": "307536", "revid": "40962", "url": "https://it.wikipedia.org/wiki?curid=307536", "title": "Ferromodellismo", "text": ""}
{"id": "307537", "revid": "599013", "url": "https://it.wikipedia.org/wiki?curid=307537", "title": "Mta", "text": ""}
{"id": "307539", "revid": "181699", "url": "https://it.wikipedia.org/wiki?curid=307539", "title": "Comitato di H\u00e1romsz\u00e9k", "text": "Il comitato di H\u00e1romsz\u00e9k (in ungherese \"H\u00e1romsz\u00e9k v\u00e1rmegye\"; in romeno \"Comitatul Trei Scaune\") \u00e8 stato un comitato del Regno d'Ungheria, situato nell'attuale Romania centrale (nella regione della Transilvania sudorientale). Capoluogo del comitato era Sepsiszentgy\u00f6rgy, oggi nota col nome romeno di Sf\u00e2ntu Gheorghe.\nIl comitato confinava col Regno di Romania e con gli altri comitati di Cs\u00edk, Udvarhely, Nagy-K\u00fck\u00fcll\u0151 e Brass\u00f3; geograficamente era delimitato ad est e a sud dalla catena dei Carpazi.\nStoria.\nIl comitato di H\u00e1romsz\u00e9k fu creato nel 1876 a partire da tre regioni abitate dalla popolazione magiara degli Sz\u00e9kely (K\u00e9zdisz\u00e9k, Orbaisz\u00e9k e Sepsisz\u00e9k); il nome del comitato, che in ungherese significa \"tre seggi\", prende origine proprio da questo raggruppamento effettuato nel corso della riforma della divisione amministrativa della Transilvania. Il comitato di H\u00e1romsz\u00e9k rimase ungherese finch\u00e9 il Trattato del Trianon (1920) non lo assegn\u00f2 al regno di Romania.\nCol Secondo Arbitrato di Vienna (1940) l'Ungheria si annesse il territorio assieme all'intera Transilvania settentrionale, ma tale parentesi si chiuse dopo la seconda guerra mondiale, quando venne restituito alla Romania.\nIl suo territorio \u00e8 oggi in gran parte compreso nel distretto romeno di Covasna, con l'eccezione di una piccola porzione a sud, facente parte del distretto di Bra\u0219ov. La maggior parte della popolazione \u00e8 tuttora di lingua e cultura ungherese."}
{"id": "307545", "revid": "125353034", "url": "https://it.wikipedia.org/wiki?curid=307545", "title": "Laminazione", "text": "Per laminazione si intende il processo meccanico utilizzato per far diminuire la dimensione meno significativa in una lamina o in un albero, solitamente lo spessore.\nQuesto procedimento avviene mediante cilindri contrapposti che ruotando su s\u00e9 stessi imprimono nel materiale la forma desiderata.\nIl processo comprende solitamente pi\u00f9 passaggi, in ognuno dei quali i rulli sono posizionati pi\u00f9 vicini tra loro; questo \u00e8 indispensabile per ridurre le forze di attrito che si vengono a generare nella lavorazione, e che se troppo elevate compromettono il risultato e dissipano troppa energia. La laminazione ebbe inizio nel 1783.\nEsistono diverse tipologie di laminazione:\nSolitamente esistono diverse fasi di lavorazione dal prodotto di fonderia al prodotto finito, passando da una prima fase di sbozzatura dei semilavorati, un'intermedia laminazione di semifinitura e infine l'ultima lavorazione di finitura.\nLaminazione longitudinale.\nL'asse del pezzo \u00e8 perpendicolare a quello dei rulli.\nLaminazione a caldo.\nNella laminazione a caldo il materiale subisce un minore incrudimento, dovuto alla maggiore velocit\u00e0 di ricristallizzazione della struttura, con conseguente minore lavoro e spesa di energia. Al contrario, per la presenza di fenomeni di ritiro, la lavorazione tende ad essere meno precisa e con una finitura superficiale minore.\nEsempi di realizzazioni attraverso laminazione a caldo sono: \nLaminazione a freddo.\nNella lavorazione a freddo si incrudisce il materiale, aumentando la sua resistenza, ma con maggiore lavoro e dispendio energetico. Si riescono per\u00f2 ad ottenere pezzi pi\u00f9 rifiniti e precisi.\nLe realizzazioni attraverso laminazione a freddo sono:\nLaminazione trasversale.\nIn questo caso gli assi dei rulli e del pezzo sono paralleli tra loro.\nQuesto procedimento permette di generare sezioni interne o esterne complesse.\nForgiatura per laminazione.\nQuesto processo permette una significativa riduzione della sezione, fino a permettere una tranciatura, cio\u00e8 la creazione di una parte cava all'interno della sezione.\nQuesta viene anche detta \"laminazione di anelli\" poich\u00e9 la riduzione di sezione porta ad un aumento del diametro dell'anello interno.\nFilettatura per laminazione.\nRispetto alla filettatura per asportazione di truciolo questo processo fa s\u00ec che le fibre del materiale cambino orientamento nel senso, cio\u00e8 promuovono l'incrudimento del materiale.\nIn quest'operazione si utilizzano due rulli rotanti.\nLaminazione obliqua.\nIn questo caso gli assi dei rulli e del pezzo sono sghembi.\nProcesso Mannesmann.\nSi basa sull'effetto Mannesmann, secondo il quale un pezzo sottoposto a compressione (lungo una sola direzione) e contemporaneamente a rotazione, genera un difetto lungo il proprio asse (dovuto all'alternanza di sforzi ciclici di trazione e compressione che si concentrano lungo l'asse). Questo sar\u00e0 opportunamente allargato grazie all'ausilio di un mandrino.\nCon questo processo \u00e8 possibile ottenere tubi senza saldatura, ma \u00e8 poco economico."}
{"id": "307552", "revid": "291643", "url": "https://it.wikipedia.org/wiki?curid=307552", "title": "Imposition", "text": ""}
{"id": "307554", "revid": "169395", "url": "https://it.wikipedia.org/wiki?curid=307554", "title": "Andrea del Sarto", "text": "Giorgio Vasari lo defin\u00ec pittore \"senza errori\", elogiandone la perfezione formale, la rapidit\u00e0 e sicurezza d'esecuzione. Tale elogio vasariano appare per\u00f2 ormai riduttivo nei confronti di un artista che, erede della tradizione fiorentina, affront\u00f2 una grande variet\u00e0 di temi e ne svilupp\u00f2 l'elaborazione formale.\nFu maestro dell'intera prima generazione di \"eccentrici\" (Pontormo e Rosso Fiorentino \"in primis\"), ma a differenza degli allievi non utilizz\u00f2 quelle spregiudicatezze audaci, se non addirittura polemiche, rinnovando piuttosto il repertorio tradizionale in maniera garbata, attraverso l'accentuazione del respiro monumentale delle figure, la variazione della cromia e della tecnica, l'uso degli spunti pi\u00f9 moderni reperibili.\nBiografia.\nGiovinezza.\nFiglio del sarto Agnolo di Francesco di Luca Vannucchi, da cui l'appellativo tradizionale, e di Costanza di Silvestro, anch'ella figlia di un sarto, fu fratello di Francesco d'Agnolo, anch'esso pittore. A sette anni fu apprendista di un orafo e di qui pass\u00f2 nella bottega di Giovanni Barili (ma, essendo suo coetaneo, \u00e8 pi\u00f9 probabile che si tratti di suo fratello Andrea, nato invece nel 1468), il quale, visti i suoi notevoli progressi, lo affid\u00f2 alla bottega di Piero di Cosimo, dal quale apprese diverse tecniche pittoriche, aprendosi al gusto per la sperimentazione.\nNarra il Vasari, la principale fonte sulla vita di Andrea, che egli andava nella sala del Papa, fatta edificare da Martino V nel convento di Santa Maria Novella, spostati l\u00ec dalla sala del Consiglio di Palazzo Vecchio, segnalandosi presto come eccellente copista. Qui entr\u00f2 in confidenza con altri artisti, quali il Franciabigio, col quale strinse un rapporto collaborativo, mal sopportando \u00abla stranezza di Piero che era gi\u00e0 vecchio\u00bb. Nel 1508 abbandon\u00f2 quindi il maestro e prese a met\u00e0 col collega, pressoch\u00e9 coetaneo, una stanza che fungeva da bottega e abitazione in piazza del Grano, vicino a dove sorgeranno gli Uffizi.\nIscritto all'Arte dei Medici e Speziali il 12 dicembre 1508, di quell'anno sono le prime opere, che s'ispirano direttamente ai pittori pi\u00f9 familiari, a lui e all'amico Franciabigio, quali Fra Bartolomeo e Mariotto Albertinelli, unitamente allo studio di Raffaello: una \"Piet\u00e0\" della Galleria Borghese ha richiami a Fra Bartolomeo e la \"Madonna col Bambino\" di Palazzo Barberini aggiunge la sfuggente morbidezza di Leonardo; un'altra \"Madonna col Bambino\", del 1509, mostra la solidit\u00e0 strutturale delle composizioni di Raffaello con una maggiore scioltezza e cordialit\u00e0 di rappresentazione.\nLa scuola dell'Annunziata.\nI frati del convento della Santissima Annunziata, per completare gli affreschi nel Chiostro dei Voti iniziati nel 1460 da Alesso Baldovinetti e proseguiti poi da Cosimo Rosselli, che non li complet\u00f2, affidarono nel 1509 ad Andrea cinque \"Storie di miracoli di san Filippo Benizzi\", ultimati l'anno successivo. Tali affreschi, descritti dal Vasari, mostrano un vivace gusto per il racconto, derivato dagli affreschi del Ghirlandaio nelle chiese di Santa Trinita e di Santa Maria Novella, ma rinnovati nel linguaggio, che mostra interesse verso le atmosfere leonardesche, e con ritmo pi\u00f9 mosso e irrequieto.\nA completare le lunette del ciclo vennero chiamati, negli anni immediatamente successivi, alcuni giovani artisti, tra cui Pontormo e Rosso Fiorentino che, ispirandosi ad Andrea, lavorarono poi ad altre opere legate al santuario.\nRoma.\n\u00c8 considerato probabile un suo viaggio a Roma nel 1510, che gli avrebbe permesso la conoscenza degli sviluppi pittorici di Raffaello alle Stanze Vaticane e di Michelangelo alla volta della Cappella Sistina; tale soggiorno non \u00e8 documentato dalle fonti, ma se ne trova traccia nello stile delle opere di quegli anni. Ne sono esempio il \"Corteo dei Magi\" (1511) e poi la \"Nativit\u00e0 della Vergine\" (1514), affreschi entrambi nello stesso chiostrino della Santissima Annunziata. Qui il suo sciolto linguaggio formale, di una serenit\u00e0 narrativa quattrocentesca, si arricchisce delle sfumate atmosfere e degli stilismi che sono propri, rispettivamente, di Leonardo e Raffaello.\nIl grande numero di disegni del periodo successivo, che hanno fatto la fama di Andrea disegnatore, lo rivelano attento alla lezione michelangiolesca, all'individuazione dell'immagine plastica, di pose ricercate e di un dinamismo frenetico accentuato dall'intonazione fredda dei colori, come nella \"Madonna col Bambino e san Giovannino\" della Galleria Borghese.\nIl Chiostro dello Scalzo.\nNel 1509 inizi\u00f2 gli affreschi monocromi del chiostro dello Scalzo a Firenze, che completer\u00e0, con molte interruzioni, nel 1526: una lunga esperienza che attraversa quasi tutta la sua opera. Si tratt\u00f2 di un'impresa fondamentale per lo sviluppo del disegno fiorentino del Cinquecento, meta di studio obbligata per l'intera generazione successiva di artisti emergenti.\nLa Madonna delle Arpie.\nSe la monocromia trasmetteva una raffigurazione concepita come un bassorilievo, anche la \"Madonna delle Arpie\" degli Uffizi, del 1517, che pure ha evidenti riferimenti a Fra' Bartolomeo, richiamava l'immagine di una scultura. In una nicchia, velata da una calda penombra, la Madonna appare come statua sopra un piedistallo, affiancata da due santi le cui disposizioni, leggermente ruotate attorno all'asse della Vergine, arricchiscono il tradizionale schema piramidale. La monumentalit\u00e0 delle figure riecheggia il titanismo di Michelangelo, addolcito per\u00f2 dal morbido sfumato alla Leonardo e dai colori brillanti, con delicate scelte cromatiche esaltate dai riflessi luminosi. La sua eccellente capacit\u00e0 disegnativa gli permise quindi di conciliare spunti apparentemente distanti, all'insegna di un'esecuzione impeccabile e allo stesso tempo molto libera e sciolta nel modellato.\nIn quegli anni partecip\u00f2 anche alla decorazione della Camera nuziale Borgherini, con alcuni suoi celebri allievi, quali il Pontormo, Francesco Granacci e il Bacchiacca. In tali scene, destinate a decorare l'arredo ligneo, dimostr\u00f2 di saper aderire a vivaci schemi narrativi.\nMatrimonio.\nInvaghitosi della figlia di \"povero e vizioso padre\", Lucrezia di Baccio del Fede, residente in via San Gallo e gi\u00e0 maritata a un berrettaio. Appena essa divenne vedova, la spos\u00f2 alla fine del 1517 o ai primi del 1518, trascurando l'arte e divenendo oltremodo geloso. La vicenda \u00e8 narrata dal Vasari, che non perde occasione per ribadire il tema letterario del \"genio e sregolatezza\".\nSi dedic\u00f2 sporadicamente al ritratto - un genere estraneo alla disposizione di Andrea, volta all'articolazione complessa della figurazione; nel \"Ritratto di donna\" del Prado si \u00e8 visto il ritratto della moglie e nel cosiddetto \"Ritratto di scultore\" di Londra vi \u00e8 chi vuole riconoscere l'amico Jacopo Sansovino, a Firenze negli anni 1517-1518, o anche Baccio Bandinelli.\n\u00c8 ancora di questo periodo la \"Disputa sulla Trinit\u00e0\" della Galleria Palatina di Palazzo Pitti. Scrisse Vasari: \u00abfecevi ginocchioni due figure, una \u00e8 Maria Magdalena con bellissimi panni, ritratta la moglie; perci\u00f2 ch'egli non faceva aria di femmine in nessun luogo, che da lei non la ritraessi, e se pur avveniva che d'altri la togliessi, per l'uso del continuo vederla e dal tanto averla designata le dava quell'aria, non possendo far altro\u00bb.\nIn Francia.\nDopo il maggio 1518 part\u00ec per la Francia, invitato da Francesco I, per il quale aveva gi\u00e0 fatto a Firenze la \"Madonna col Bambino, santa Elisabetta e san Giovannino\" (Louvre). A Fontainebleau lavor\u00f2 sulla scia di Leonardo, allora molto anziano, che scomparve nel 1519. Qui fece, oltre ad alcune opere perdute, la \"Carit\u00e0\", firmata e datata 1518, opera tipica della cultura fiorentina del tempo, con la costruzione a piramide e il plasticismo figurativo, ma dotata di una qualit\u00e0 pittorica gessosa, segno di una crisi che i contemporanei Rosso Fiorentino e Pontormo indirizzarono nelle deformazioni manieristiche.\nUna certa mal disposizione, fece del soggiorno francese un'occasione mancata. In capo a un anno infatti il pittore se ne tornava a Firenze, secondo Vasari richiamato dalla moglie. Lo stesso Vasari parl\u00f2 di una \"certa timidit\u00e0 d'animo\", che forse ne pregiudic\u00f2 l'inserimento a corte, mentre Luciano Berti parl\u00f2 di nostalgia e trascuratezza.\nRitorno a Firenze.\nGiunse quindi a Firenze nel 1520 promettendo, secondo il Vasari, un pronto ritorno in oltralpe che tuttavia non mantenne: \u00abRicordatosi alcuna volta delle cose di Francia, sospirava grandemente; e s'egli avessi pensato di potere avere perdono de 'l fallo commesso, non \u00e8 dubbio ch'egli vi sarebbe con ogni suo sforzo ritornato\u00bb.\nRiprese dunque i lavori al chiostro dello Scalzo, dove lo aveva sostituito nel frattempo il Franciabigio, e poco dopo venne coinvolto nella decorazione del salone della villa medicea di Poggio a Caiano.\nLe opere di questo periodo mostrano un approfondimento del dialogo-contrapposizione con Pontormo e col Rosso, affinando le sottigliezze esecutive e il trattamento del colore, che diventa ora scintillante ora trasparente, con accostamenti audaci e dissonanti. I ritratti penetranti e le composizione sacre riccamente articolate riprenderono i modelli degli anni passati, aggiornati per\u00f2 da nuove sottigliezze esecutive. Rinnov\u00f2 le tradizionali immagini delle \"Piet\u00e0\" fiorentine nelle composizioni di Vienna e di Palazzo Pitti, dipinta quest'ultima per le monache di San Piero a Luco, nel Mugello, dove Andrea si era rifugiato nel 1523 per sfuggire all'epidemia della peste, e ispirata alla \"Piet\u00e0\" di Fra' Bartolomeo.\nNel corso degli anni venti la sua pittura accentu\u00f2 l'intensit\u00e0 devozionale dei soggetti e svilupp\u00f2 importanti ricerche sul colore, che ebbero il culmine nel capolavoro del \"Cenacolo di San Salvi\".\nNella \"Madonna col Bambino, un angelo e un santo\" di Madrid, chiamata tradizionalmente \"Madonna della Scala\", la cura del pittore si volge alla definizione di un sempre maggiore rigore compositivo: pur riaffermando gli effetti di monumentalit\u00e0 compositiva, esprime nelle figure una sostanziale naturalezza.\nUltimi anni.\nEsaurita la spinta creativa, si volse alla rielaborazione di vecchi motivi, affidati spesso alla bottega. Facevano eccezione opere di maggiore impegno, come la \"Madonna in gloria con quattro santi\" (1530) dipinta per il monastero vallombrosano di Poppi, in cui la tesa caratterizzazione dei santi anticipava motivi devozionali della seconda met\u00e0 del secolo.\nFu maestro, fra gli altri, di Giovanni Antonio Sogliani, che fu suo fidato collaboratore per pi\u00f9 di venticinque anni."}
{"id": "307556", "revid": "144796", "url": "https://it.wikipedia.org/wiki?curid=307556", "title": "Congresso di Berlino", "text": "Il Congresso di Berlino si svolse dal 13 giugno al 13 luglio 1878 nella capitale tedesca. Fu promosso dall'Austria e accettato dalle altre potenze europee per rettificare il trattato di Pace di Santo Stefano, con il quale la Russia, dopo aver sconfitto la Turchia nella Guerra del 1877-1878, aveva accresciuto il suo potere nei Balcani. Oltre alla Russia, alla Turchia, all'Austria e alla Germania, al Congresso di Berlino parteciparono la Gran Bretagna, la Francia e l'Italia. Le decisioni prese costituirono il Trattato di Berlino.\nIl Congresso rettific\u00f2, rispetto alla Pace di Santo Stefano, la destinazione dei territori turchi in Europa: ridimension\u00f2 e divise la nascente Bulgaria, satellite della Russia, e stabil\u00ec l'amministrazione austriaca della Bosnia. Conferm\u00f2 invece l'indipendenza della Romania, della Serbia e del Montenegro.\nLa Germania, che fece da mediatrice, per aver scongiurato la grave crisi fra la Russia e l'Austria aument\u00f2 il suo prestigio ma incrin\u00f2 i suoi rapporti con la Russia che non fu soddisfatta dei negoziati. La Turchia, pur perdendo estesi territori, limit\u00f2 i danni rispetto alla Pace di Santo Stefano.\nDa Santo Stefano a Berlino.\nVinto l'Impero turco nella guerra del 1877-1878, la Russia concluse, il 3 marzo 1878, a Santo Stefano (oggi Ye\u015filk\u00f6y) una pace molto vantaggiosa. Una delle clausole del trattato prevedeva la formazione, dalle ceneri dei possedimenti ottomani in Europa, di una grande Bulgaria, nominalmente costituita come principato turco, ma in realt\u00e0 sotto il controllo militare della Russia. Il territorio del nuovo stato arrivava a comprendere tratti costieri dell'Egeo, ci\u00f2 che avrebbe consentito a San Pietroburgo di avvantaggiarsi di uno sbocco nel Mediterraneo. Questa circostanza, assieme alla promessa data prima della guerra e non mantenuta di cedere la Bosnia all'Austria, determin\u00f2 una grave tensione internazionale.\nDa un lato vi era, oltre all'Austria ingannata, la Gran Bretagna, che vedeva minacciati i suoi interessi in Asia. Dall'altro la Russia che, a un passo da Costantinopoli e i Dardanelli, metteva sotto scacco la Turchia e aumentava il suo influsso nei Balcani, grazie anche ai nuovi stati amici a cui aveva permesso l'indipendenza: Serbia e Montenegro.\nLa crisi internazionale, che avrebbe potuto portare ad una nuova e pi\u00f9 estesa guerra, ebbe una evoluzione con la richiesta dell'Austria di convocare una conferenza che riesaminasse la Pace di Santo Stefano, e lo zar Alessandro II, preoccupato per le difficolt\u00e0 dell'economia e delle forze armate russe, oltre che per il sorgere di episodi rivoluzionari, fu costretto ad accettare la proposta. Prima dell'apertura dei lavori, fra il marzo e il luglio del 1878, le diplomazie si misero in moto per stipulare accordi preventivi e studiare strategie comuni.\nL'accordo preventivo anglo-russo.\nNel marzo del 1878, il ministro degli Esteri britannico Edward Stanley di Derby giunto sull'orlo di un esaurimento nervoso si dimise, e al suo posto il Primo Ministro Benjamin Disraeli nomin\u00f2 Robert Gascoyne-Cecil di Salisbury.\nTratt\u00f2 per l'accordo preventivo con Salisbury l'ambasciatore russo a Londra, P\u00ebtr Andreevi\u010d \u0160uvalov, che conosceva bene lo zar Alessandro II e riteneva che questi, stanco di guerre, avrebbe gradito un accordo amichevole con la Gran Bretagna.\nL'accordo anglo-russo consistette nel prospettare all'Austria la eventuale neutralit\u00e0 della Gran Bretagna. Londra, cio\u00e8, non si sarebbe unita a Vienna nel caso di una guerra fra Austria e Russia. Inoltre, San Pietroburgo si impegn\u00f2 a rivedere l'estensione della Bulgaria, accettando di ridurne il territorio. Fu deciso anche che la Bulgaria della Pace di Santo Stefano dovesse essere divisa in due Stati. Quello settentrionale (che avrebbe conservato il nome di \"Bulgaria\" e a cui aspirava la Russia) doveva essere autonomo ed avere un suo principe (anche non bulgaro) mentre quello meridionale doveva, rispetto alla Turchia, godere soltanto di un'autonomia amministrativa sotto un principe bulgaro.\nPuntando sulla impossibilit\u00e0 russa di sostenere un'altra guerra, anche solo con la Gran Bretagna, Salisbury ottenne dalla controparte la rinuncia alla \u201cGrande Bulgaria\u201d e il 30 maggio 1878 fu firmato l'accordo.\nL'accordo preventivo anglo-turco.\nIl 4 giugno 1878 Salisbury concluse anche un'importante intesa con Costantinopoli, preservandosi da eventuali acquisizioni della Russia in Asia Minore (gi\u00e0 previste dalla Pace di Santo Stefano). La Gran Bretagna, cio\u00e8, avrebbe ottenuto l'isola di Cipro in caso la Russia avesse spuntato vantaggi territoriali in Anatolia. In cambio, la Gran Bretagna si impegnava in garanzie di protezione dei domini turchi in Asia Minore.\nL'accordo preventivo anglo-austriaco.\nRilevante per l'Austria fu l'accordo che, successivo a quelli appena visti, stipul\u00f2 il ministro degli Esteri austriaco Gyula Andr\u00e1ssy il 6 giugno con gli inglesi, con l'intento di definire la politica comune da seguire.\nI due governi si impegnarono per la creazione di un piccolo Stato bulgaro, e gli inglesi garantirono il loro appoggio a qualsiasi proposta l'Austria avesse avanzato nei riguardi della Bosnia. Inoltre, se si fosse giunti ad una mobilitazione dell'esercito austriaco per obbligare la Russia ad accettare le decisioni del congresso, la Gran Bretagna avrebbe aiutato economicamente l'Austria.\nSalisbury si decise a stipulare l'accordo pi\u00f9 che per effettivi vantaggi (aveva gi\u00e0 ottenuto con l'accordo anglo-russo ci\u00f2 che desiderava) soprattutto per non compromettere durante il Congresso l'imparzialit\u00e0 di Bismarck di cui temeva una predilezione per l'Austria.\nIl Congresso.\nIl Congresso di Berlino cominci\u00f2 il 13 giugno 1878 e termin\u00f2, dopo venti sessioni plenarie e un numero interminabile di riunioni di commissioni, feste e banchetti, esattamente un mese dopo (13 luglio 1878). Luogo delle sessioni plenarie, dove i rappresentanti delle potenze trattavano in francese, con l'unica eccezione di Disraeli che si serv\u00ec dimostrativamente dell'inglese, fu il nuovo palazzo della Cancelleria nella \"Wilhelmstrasse\".\nIl primo giorno dei lavori, il Cancelliere tedesco Otto von Bismarck fu, su proposta del delegato austriaco Gyula Andr\u00e1ssy, eletto presidente del congresso.\nIl dissolvimento della \"Grande Bulgaria\".\nNonostante le intese preventive, pi\u00f9 volte i delegati delle potenze furono sul punto di separarsi senza aver raggiunto una composizione delle questioni pendenti, fra le quali massima fu quella della Bulgaria.\nL'accordo preliminare anglo-russo aveva solo sommariamente delineato la sistemazione dell'ex territorio ottomano. Restavano da definire i confini, il nome dello Stato meridionale, i diritti politici che su questo Stato meridionale avrebbe esercitato il Sultano turco, la durata dell'occupazione russa in Bulgaria. Attraverso grandi difficolt\u00e0, il 22 giugno, si arriv\u00f2 ad un compromesso. Gli inglesi cedettero su loro pretese relative ai confini, ma ottennero che la parte meridionale non fosse chiamata, come volevano i russi, \"Bulgaria meridionale\", ma \"Rumelia orientale\", che il controllo di essa spettasse con certe limitazioni al Sultano, che la durata dell'occupazione russa in Bulgaria fosse solo di nove mesi.\nIn questa sistemazione il ministro degli Esteri austriaco Andr\u00e1ssy sostenne con energia gli inglesi, per i quali il dissolvimento della \u201cGrande Bulgaria\u201d era lo scopo principale da raggiungere. Eccettuati i due principati costituiti, della Bulgaria propriamente detta (la parte nord) e della Rumelia orientale (la parte centro-orientale), ci\u00f2 che rimase della \u201cGrande Bulgaria\u201d venne conservato dalla Turchia.\nDurante queste trattative, non fu presente per motivi di salute il primo delegato russo, l'ottantenne Cancelliere di Stato Aleksandr Michajlovi\u010d Gor\u010dakov. Ci\u00f2 far\u00e0 ricadere sui delegati subalterni, l'ambasciatore a Londra P\u00ebtr Andreevi\u010d \u0160uvalov e l'ambasciatore a Parigi Paul d'Oubril, tutta la responsabilit\u00e0 degli scarsi risultati ottenuti dalla Russia.\nLa Bosnia-Erzegovina.\nPrimaria importanza aveva per l'Austria la sistemazione della Bosnia ed Erzegovina, la regione che la Russia, prima della guerra russo-turca del 1877-1878, le aveva promesso affinch\u00e9 non intervenisse nel conflitto. Considerando che in molti ambienti di Vienna una vera e propria annessione non era ben vista, nel timore di un aumento eccessivo della popolazione slava dell'impero, il ministro Andr\u00e1ssy voleva che risultasse chiaro che era stato il congresso ad aver spinto l'Austria ad occupare quelle province e che egli aveva acconsentito controvoglia.\nDopo un invito del 28 giugno da parte del Ministro austriaco a risolvere la questione dei disordini anti-turchi in Bosnia che avevano prodotto l'arrivo in Austria di 150.000 profughi, Salisbury, riconoscente per la posizione di Andr\u00e1ssy sulla faccenda bulgara, propose l'occupazione e l'amministrazione austriaca della Bosnia. I turchi protestarono, mentre i russi, che come gi\u00e0 detto avevano promesso la provincia a Vienna, accettarono purch\u00e9 il porto di Antivari fosse assegnato al Montenegro.\nIl ministro degli Esteri francese William Waddington ader\u00ec con entusiasmo alla proposta inglese e anche il delegato italiano, il ministro degli Esteri Luigi Corti, dichiar\u00f2 di approvare deludendo la delegazione turca che aveva sperato di essere sostenuta dall'Italia.A quel punto Bismarck consigli\u00f2 ad Andr\u00e1ssy di procedere con l'occupazione della Bosnia senza il consenso della Turchia. Ma il 4 luglio, il primo delegato di Costantinopoli, Al\u00e8xandros Karatheodor\u00ecs, dichiar\u00f2 che aveva ricevuto nuove istruzioni e che il governo ottomano aveva fiducia nelle decisioni del Congresso, ma si riservava di intendersi direttamente con Vienna.\nPer venire incontro ai turchi, il 13 luglio, ultimo giorno del Congresso di Berlino, Andr\u00e1ssy rilasci\u00f2 un documento nel quale il suo governo dichiarava che i diritti del Sultano in Bosnia non sarebbero stati lesi e che l'occupazione austriaca sarebbe stata provvisoria.In un successivo accordo ufficiale fra Austria e Impero ottomano, firmato a Costantinopoli il 21 aprile 1879, non si fece pi\u00f9 parola della provvisoriet\u00e0 dell'occupazione, bench\u00e9 venisse ancora messo in chiaro che i diritti del Sultano restavano intatti.\nIl Sangiaccato.\nDurante il Congresso, assicuratasi il successo sulla questione bosniaca, Andr\u00e1ssy richiese anche, per proteggere le vie di comunicazione austriache verso l'Egeo, di poter far presidiare il Sangiaccato; un corridoio di territorio turco fra la Serbia e il Montenegro che anticamente faceva parte della provincia di Bosnia. Dopo una certa esitazione i russi, pur di non lasciarlo ai turchi, acconsentirono e Andr\u00e1ssy pot\u00e9 intravedere la realizzazione di un progetto che aveva gi\u00e0 sottoposto all'attenzione di Francesco Ferdinando: una linea ferroviaria che dal territorio austriaco giungeva fino a Salonicco.\nLa Grecia.\nIl 29 giugno il Congresso risolse la questione greca. La Francia e l'Italia proposero una rettifica di confine a vantaggio della Grecia previo accordo fra greci e turchi ed eventualmente la mediazione delle potenze. La Gran Bretagna fece dapprima delle obiezioni, che poi lasci\u00f2 cadere. La Russia sostenne senza riserve la proposta franco-italiana e i turchi dichiararono di non poter prendere decisioni per mancanza di istruzioni. Il Congresso decise, quindi, concessioni territoriali alla Grecia da definire in futuro e nel 1881, a seguito di una Conferenza tenutasi a Costantinopoli, Atene otterr\u00e0 la Tessaglia.\nLa Serbia.\nNei primi giorni di luglio furono affrontate le questioni della Serbia, del Montenegro e della Romania, i tre principati a sovranit\u00e0 turca.\nLa Serbia, che si era allontanata dalla Russia a causa della decisione di quest'ultima di creare una \u201cGrande Bulgaria\u201d, si rivolse all'Austria per sostenere la questione dell'indipendenza. In cambio dell'appoggio di Vienna, Andr\u00e1ssy riusc\u00ec ad assicurarsi promesse di trattati commerciali e di reti ferroviarie che avrebbero messo il futuro piccolo regno in condizioni di dipendenza economica nei confronti dell'Austria. A Berlino fu concessa, cos\u00ec, alla Serbia la piena indipendenza (confermando la Pace di Santo Stefano) ed un modesto ampliamento di territorio a Sud-Est a spese della Bulgaria (mentre la Pace di Santo Stefano aveva assegnato alla Serbia del territorio a Sud-Ovest, che torn\u00f2 alla Turchia).\nIl Montenegro.\nAnche il Montenegro fu reso completamente indipendente dal dominio di Costantinopoli e gli fu concessa una striscia di territorio turco. Dopo accese dispute con i delegati austriaci, i russi riuscirono ad ottenere per la nazione amica anche il porto di Antivari; per quanto il suo uso sarebbe stato interdetto alle navi da guerra russe. Al Montenegro, inoltre, non fu permesso di costruire nuove strade o linee ferroviarie senza l'approvazione dell'Austria.\nLa Romania.\nLa Romania, per l'aiuto prestato alla Russia durante la guerra russo-turca, sperava di poter conservare la Bessarabia che i russi le avevano tolto a Santo Stefano, e di garantirsi un'indennit\u00e0 finanziaria dalla Turchia. Ma il Congresso non fu di questa opinione: la Bessarabia rimase alla Russia e in cambio la Romania, di cui fu riconosciuta la completa indipendenza dai turchi, ottenne la Dobrugia, distretto sul Mar Nero meno importante e fertile della Bessarabia.\nL'Asia Minore.\nLe questioni dell'Asia Minore tennero occupati i delegati nella settimana finale del congresso. La destinazione del porto di Batum, sul Mar Nero, caus\u00f2 un'aspra disputa, grave quasi quanto quella sulla Bulgaria; ma alla fine la Russia si assicur\u00f2 la citt\u00e0, con la limitazione che non sarebbe stata fortificata. Anche le altre citt\u00e0 sul cui passaggio si era deliberato a Santo Stefano (Kars e Ardahan) rimasero alla Russia. Ci\u00f2 fece scattare la convenzione stipulata prima del congresso fra Gran Bretagna e Turchia, per cui a Londra fu affidata l'isola di Cipro.\nTuttavia, bersagliato da vivaci proteste degli inglesi, che ritenevano si fosse concesso troppo alla Russia, Salisbury nella seduta dell'11 luglio, dichiar\u00f2 che la Gran Bretagna si sarebbe impegnata per il futuro a rispettare solamente le \"libere determinazioni\" del Sultano per quanto riguardava l'accesso agli Stretti turchi. Il Sultano, o avrebbe permesso alle navi inglesi di passare o non sarebbe stato pi\u00f9 considerato indipendente, decadendo come interlocutore.\nCon questa dichiarazione, che teoricamente permetteva agli inglesi di violare gli Stretti e colpire la Crimea russa, Salisbury sconfess\u00f2 il Trattato di Parigi (1856) che impediva l'accesso ai Dardanelli di navi straniere se non (ai sensi del primo protocollo annesso) in caso di guerra e a discrezione del Sultano.\nL'Italia al Congresso.\nL'Italia, molto prima del Congresso di Berlino, aveva sperato che l'eventuale occupazione austriaca della Bosnia le procurasse il compenso del Trentino, ancora nelle mani di Francesco Giuseppe. Il Consiglio dei ministri italiano, presieduto da Benedetto Cairoli il 6 giugno 1878 dava, cos\u00ec, incarico al ministro degli Esteri Luigi Corti di adoperarsi a Berlino affinch\u00e9 l'occupazione austriaca in Bosnia, data per sicura, avesse un carattere temporaneo. Se si fosse trattato di un'annessione vera e propria, invece, egli doveva esaminare l'opportunit\u00e0 di presentare una domanda di compensi.\nStabilita dal Congresso la sorte della Bulgaria, Cairoli, il 30 giugno telegrafava a Corti che l'occupazione austriaca della Bosnia doveva essere assolutamente provvisoria proprio come quella russa in Bulgaria, e cio\u00e8 doveva durare nove mesi. Ci\u00f2 anche sull'onda degli avvenimenti: due giorni prima, diffusasi la voce che il Congresso aveva affidato la Bosnia all'Austria, cominciava a Venezia, con l'abbattimento dello stemma del consolato austriaco, quella serie di dimostrazioni che contrassegnarono il luglio 1878.\nMa i delegati italiani non avevano scelta, poich\u00e9, per non porre un veto all'occupazione della Bosnia, di fronte al quale si sarebbe potuta aprire una crisi internazionale, essi presentarono una domanda di chiarimento, alla quale Andr\u00e1ssy rispose decisamente che l'occupazione austriaca della Bosnia corrispondeva al punto di vista dell'Europa. Insistere su questo punto avrebbe significato mettersi contro Vienna e l'Europa, mentre i plenipotenziari italiani avevano avuto disposizioni dal governo \u00abdi comportarsi in modo da conservare all'Italia l'amicizia di tutte le potenze, mantenendola pienamente libera da ogni impegno per l'avvenire\u00bb.\nCorti pales\u00f2 la sua inquietudine al ministro degli Esteri tedesco Bernhard Ernst von B\u00fclow che gli chiese il motivo per cui non pensava all'occupazione di Tunisi (allora possedimento ottomano), previo accordo con la Gran Bretagna. Corti rispose che ci\u00f2 avrebbe portato a uno scontro con la Francia, bench\u00e9 Salisbury avesse dichiarato al secondo delegato italiano, Edoardo de Launay, che il litorale africano dell'Impero ottomano era tanto grande che sia la Francia sia l'Italia avrebbero potuto trovarvi compensi.\nCerto \u00e8 che sia Waddington sia Salisbury avanzarono l'idea di compensare l'Italia con la Tripolitania, e che il ministro francese avrebbe domandato, in cambio, un'ipoteca francese su Tunisi. \nCorti, per\u00f2, non poteva violare le direttive del governo e poich\u00e9 non era stato possibile ottenere compensi che favorissero l'unit\u00e0 della nazione, non conveniva accettarne di minori che avrebbero compromesso le relazioni dell'Italia con altre potenze o l'avrebbero impegnata per il futuro. Di fronte all'opinione pubblica, il delegato italiano torn\u00f2 da Berlino senza risultati: fu male accolto anche nelle vie di Milano. Venne fatto segno di attacchi pesantissimi e il 16 ottobre 1878 si dimise. Tre anni dopo la Francia occuper\u00e0 la Tunisia, nonostante il risentimento dell'Italia, che parler\u00e0 di schiaffo di Tunisi.\nLe conseguenze.\nDopo la chiusura dei lavori, mentre gli austriaci si meravigliavano dell'atteggiamento ostile delle popolazioni appena liberate dal giogo turco in Bosnia e prendevano le relative contromisure militari, negli altri Paesi si tiravano le somme delle contrattazioni appena concluse.\nIn Germania.\nIl Congresso, inscenato con grande fasto, fu un trionfo per Bismarck e per i tedeschi. Il loro cancelliere, cos\u00ec sembrava, era riuscito a guidare l'Europa fuori dalle acque di una crisi che avrebbe potuto portare ad una guerra mondiale.\nMa i giorni del Congresso furono anche quelli della grande crisi del \"Reichstag\" che, scoppiata sull'onda di due attentati all'imperatore Guglielmo I, raggiunse il suo apice con la minaccia di Bismarck di colpo di Stato e con lo scioglimento del parlamento. Insieme con il suo posto fra le potenze europee, la Germania conservatrice trov\u00f2 anche la sua forma interna.\nTuttavia, l'insoddisfazione della Russia per le trattative port\u00f2 ad una crisi di rapporti fra Berlino e San Pietroburgo e al riavvicinamento della Germania all'Austria che condusse, nel 1879, alla Duplice alleanza.\nIn Russia.\nAl tavolo delle trattative i russi videro delusa la loro speranza di trovarsi, nello scontro con Gran Bretagna e Austria, le spalle coperte dai tedeschi. Bismarck aveva fatto in modo che San Pietroburgo uscisse dal Congresso con dei profitti, ma secondo i russi non fece abbastanza. Le conseguenze furono un raffreddamento dei rapporti, diffidenza, manovre di truppe e una violenta campagna di stampa contro la Germania.\nTornato a San Pietroburgo dopo Gor\u010dakov, l'ambasciatore \u0160uvalov, intrattenutosi a Berlino per \u201crendere omaggio a Venere\u201d -come riporta Bernhard von B\u00fclow nelle memorie- fu pesantemente redarguito dallo zar Alessandro II per l'esito delle trattative, e l'anno dopo fu messo a riposo.\nIn Gran Bretagna.\nSalisbury fu uno dei principali artefici del Congresso, anche se la sensazione di un trionfo di Disraeli era largamente giustificata. Ancora una volta era stata preservata la consistenza dell'Impero ottomano, ormai una potenza quasi esclusivamente asiatica, ma ancora utile per tenere la Russia lontana dal Mediterraneo.\nIl ritorno da Berlino di Disraeli, che portava con s\u00e9 una \u201cpace con tutti gli onori\u201d fu un trionfo cos\u00ec palpabile che la maggioranza dei conservatori ebbe la tentazione di trarne profitto indicendo le elezioni generali. Essi tuttavia vi rinunciarono poich\u00e9 una conclusione prematura della legislatura andava contro la normale prassi. Poco dopo d'altronde, nel settembre 1878, il governo si dovette occupare delle sommosse in Sudafrica.\nIn Romania e nei Balcani.\nPer la Romania, che era intervenuta contro la Turchia nella guerra del 1877-1878, la perdita della regione della Bessarabia a favore della Russia, fu un grave colpo per l'orgoglio nazionale e in breve tempo indusse il regno ad entrare nell'orbita politica di Berlino.\nNei Balcani, Montenegro e Serbia rimasero amiche della Russia mettendo in difficolt\u00e0 le relazioni fra Vienna e San Pietroburgo, ma in tutta la regione l'equilibrio perdur\u00f2 per trent'anni, fino al 1908, quando, in aperta violazione delle decisioni del Congresso di Berlino, l'Austria dichiar\u00f2 l'annessione della Bosnia. Si apr\u00ec a quel punto una crisi che fu una delle cause dello scoppio della prima guerra mondiale."}
{"id": "307559", "revid": "21079", "url": "https://it.wikipedia.org/wiki?curid=307559", "title": "Componenti di vettori", "text": ""}
{"id": "307562", "revid": "2730", "url": "https://it.wikipedia.org/wiki?curid=307562", "title": "Battaglia di Gettysburg", "text": "La battaglia di Gettysburg (1\u00ba-3 luglio 1863) \u00e8 considerata una delle battaglie pi\u00f9 importanti della guerra di secessione americana, conclusa con una netta vittoria delle forze dell'Unione dell'Armata del Potomac, che arrestarono l'offensiva in Pennsylvania dell'esercito confederato dell'Armata della Virginia Settentrionale.\nI Confederati, al comando del generale Robert E. Lee, superarono il fiume Potomac invadendo la Pennsylvania per minacciare le vie di comunicazione e di rifornimento unioniste e costringere l'Armata del Potomac ad abbandonare il fronte virginiano ed accettare una battaglia decisiva in terreno sfavorevole ed in inferiorit\u00e0 tattica. Un grande successo confederato a nord del Potomac avrebbe potuto, secondo il Presidente Jefferson Davis e il generale Lee, alleggerire la pressione federale su Vicksburg e favorire sviluppi politici favorevoli alla Confederazione.\nLa battaglia ebbe inizio inaspettatamente il 1\u00ba luglio con una serie di scontri imprevisti tra i reparti unionisti e quelli confederati che nel corso della giornata sopraggiunsero sul campo di battaglia da varie direzioni. I combattimenti del primo giorno terminarono con il parziale successo dei sudisti, che costrinsero il nemico a ripiegare, ma senza riuscire ad occupare le posizioni tatticamente dominanti sul campo di battaglia. Nel secondo giorno giunse sul campo di battaglia la maggior parte delle forze delle due armate; il generale Lee riprese i suoi attacchi sulle due ali dello schieramento nemico e raggiunse alcuni successi locali ma non riusc\u00ec a conquistare le posizioni pi\u00f9 importanti; gli unionisti, guidati dal generale George G. Meade, nonostante errori tattici iniziali, si difesero accanitamente e respinsero gli assalti.\nIl 3 luglio il generale Lee dovette scegliere, dopo il fallimento sostanziale dei suoi attacchi del 2 luglio sui due fianchi delle linee federali, tra un difficile attacco frontale al centro delle difese nemiche o la ritirata. Essendo in inferiorit\u00e0 numerica e senza speranza di rinforzi, mantenere la posizione senza prendere l'iniziativa avrebbe esposto le sue truppe al rischio di essere accerchiate e distrutte dalle preponderanti forze nemiche che potevano accorrere da tutto il Nord. Il generale Lee ordin\u00f2 quindi alla divisione fresca del generale George E. Pickett (composta tutta da esperti reggimenti della Virginia), rafforzata da altre due divisioni gi\u00e0 peraltro esauste dai combattimenti dei due giorni precedenti, di attaccare, dopo un violento fuoco di artiglieria, il centro dello schieramento nordista, sul leggero declivio del \"Cemetery Ridge\".\nL'azione dell'artiglieria non fu sufficiente ad indebolire in modo decisivo le solide linee dell'Unione, e nonostante gli sforzi della fanteria confederata lanciata all'attacco, l'azione fall\u00ec completamente con perdite elevatissime. Le tre divisioni della colonna d'attacco, tra morti, dispersi, feriti e prigionieri, subirono perdite superiori al 50%. Diverse brigate furono quasi completamente distrutte e il generale Lee fu costretto a ripiegare a sud del Potomac.\nLa battaglia di Gettysburg segn\u00f2 un momento decisivo della guerra, vanific\u00f2 le grandi speranze di Lee e Davis e rafforz\u00f2 la determinazione del presidente Abraham Lincoln e degli stati dell'Unione a continuare il conflitto fino alla totale sottomissione degli stati secessionisti.\nAntefatti: ha inizio la Campagna di Gettysburg.\nPoco dopo la grande vittoria contro l'Armata del Potomac nella battaglia di Chancellorsville (1\u00ba\u20133 maggio 1863), Lee decise di tentare una seconda invasione del Nord. Una mossa simile avrebbe sconvolto i piani Federali per la campagna estiva, avrebbe potuto alleviare la situazione della guarnigione Confederata sotto assedio a Vicksburg, e avrebbe permesso alla Confederazione di sopravvivere grazie alle ricche fattorie del Nord dando alla Virginia sconvolta dalla guerra un meritato riposo. Inoltre l'armata di Lee, forte di 80.000 uomini, avrebbe minacciato Filadelfia, Baltimora, e Washington e dato voce al crescente movimento pacifista del Nord.\nQuindi il 3 giugno le truppe di Lee cominciarono ad avanzare verso nord partendo da Fredericksburg. Per ottenere una maggiore efficienza del suo comando, Lee aveva riorganizzato i suoi due grandi corpi d'armata in tre nuovi corpi. James Longstreet mantenne il comando del Primo Corpo. Il vecchio Secondo Corpo del tenente generale Thomas J. \"Stonewall\" Jackson fu diviso in due, con il Secondo Corpo affidato al tenente generale Richard S. Ewell e il Terzo al comando del tenente generale A.P. Hill. \nL'Armata Federale del Potomac, sotto il maggiore generale Joseph Hooker, consisteva in sette corpi di fanteria, uno di cavalleria e uno di Riservisti di artiglieria, per un totale di 90.000 uomini. Ci\u00f2 nonostante, Abraham Lincoln avrebbe presto rimpiazzato Hooker col maggiore generale George G. Meade, a causa della sconfitta di Hooker nella battaglia di Chancellorsville e per la sua timida risposta alla seconda invasione di Lee nel nord del Potomac. \nLa prima azione significativa della campagna ebbe luogo il 9 giugno, tra le due forze di cavalleria contrapposte a Brandy Station, presso Culpeper (Virginia). La cavalleria confederata di J.E.B. Stuart fu quasi sopraffatta dai cavalleggeri federali, ma Stuart alla fine riusc\u00ec a prevalere. Questa battaglia, il pi\u00f9 lungo scontro di cavalleria della guerra, prov\u00f2 che per la prima volta le truppe montate dell'Unione erano equivalenti alle controparti del Sud.\nEntro met\u00e0 giugno, l'Armata della Virginia Settentrionale era pronta ad attraversare il Potomac e a entrare nel Maryland. Dopo la sconfitta delle guarnigioni federali a Winchester e Martinsburg, il Secondo Corpo di Ewell cominci\u00f2 l'attraversamento del fiume il 15 giugno. Le truppe di Hill e Longstreet seguirono il 24 e il 25 giugno. L'armata di Hooker li segu\u00ec, tenendosi in mezzo tra la capitale statunitense e l'armata di Lee. I Federali attraversarono il Potomac tra il 25 e il 27 giugno.\nIntanto, con una mossa controversa, Lee permise a J.E.B. Stuart di prendere una parte della cavalleria e cavalcare intorno all'armata unionista. Gli ordini di Lee lasciarono molta libert\u00e0 a Stuart, ed entrambi i generali sono da incolpare per la lunga assenza della cavalleria di Stuart, cos\u00ec come per il fallimento nell'assegnare un ruolo pi\u00f9 attivo alle truppe a cavallo rimaste con l'esercito.\nStuart e le sue tre migliori brigate furono assenti dalle linee durante le fasi cruciali dell'avvicinamento a Gettysburg e per i primi due giorni di battaglia. Per il 29 giugno l'armata di Lee era dispersa su un arco che andava da Chambersburg (45\u00a0km a nordovest di Gettysburg) a Carlisle (48\u00a0km a nord della citt\u00e0), fino quasi a Harrisburg e Wrightsville, sul fiume Susquehanna.\nIn una disputa sull'uso delle forze poste in guarnigione a Harper's Ferry, Hooker present\u00f2 le proprie dimissioni, e Abraham Lincoln e il generale in capo Henry W. Halleck, che stavano cercando una scusa per liberarsi di Hooker, accettarono immediatamente. Lo rimpiazzarono tra il 27 e il 28 giugno con il maggiore generale George Gordon Meade, comandante del Quinto Corpo. Quando, il 29 giugno, Lee apprese che l'armata del Potomac aveva attraversato il fiume Potomac, ordin\u00f2 una concentrazione di forze intorno a Cashtown, posta alla base orientale di South Mountain e a 13\u00a0km a ovest di Gettysburg.\nIl 30 giugno, mentre una parte delle forze guidate dal Generale Hill era a Cashtown, una delle brigate di Hill, i \"North Carolinians\" guidati da James Johnston Pettigrew, si avvent\u00f2 verso Gettysburg. Le memorie del maggior generale Henry Heth, comandante di divisione di Pettigrew, affermano che questi si era diretto in citt\u00e0 perch\u00e9 necessitava di un gran numero di scarpe, ma questa spiegazione \u00e8 stata smentita dagli storici.\nQuando le truppe di Pettigrew si avvicinarono a Gettysburg il 30 giugno, notarono che la cavalleria federale del brigadiere generale John Buford occupava la parte occidentale della citt\u00e0, e Pettigrew torn\u00f2 a Cashtown senza ingaggiare lo scontro. Quando Pettigrew rifer\u00ec ci\u00f2 che aveva visto a Hill e a Henry Heth, nessuno dei due Generali credette che vi fosse una parte sostanziale delle forze nemiche all'interno della citt\u00e0 o vicino ad essa, sospettando che si trattasse solo di un nucleo della Milizia della Pennsylvania. Nonostante l'ordine del generale Lee di evitare uno scontro su larga scala prima di aver radunato l'intero esercito, la mattina seguente Hill decise di mandare una nutrita avanguardia per determinare la quantit\u00e0 delle forze nemiche. Intorno alle 5 di mattina di mercoled\u00ec 1\u00ba luglio, la divisione di Heth avanz\u00f2 da ovest verso Gettysburg.\nIl terreno della citt\u00e0 e dei dintorni \u00e8 descritto nel Campo di battaglia di Gettysburg.\nOrdine di battaglia Confederato.\nRiserva d'artiglieria di Corpo d'Armata\nBattaglione Alexander\nArtiglieria Washington della Louisiana\nRiserva d'artiglieria di Corpo d'Armata\nPrimo artiglieria della Virginia\nBattaglione Nelson\n\"Commando Imboden\"\nPrimo giorno di scontri.\nIl generale Buford comprese l'importanza dei terreni sopraelevati direttamente a sud di Gettysburg, sapendo che se i Confederati avessero preso il controllo delle alture l'armata di Meade avrebbe dovuto fare molta fatica per scacciarli.\nDecise di sfruttare tre crinali a ovest di Gettysburg: Herr Ridge, McPherson Ridge e Seminary Ridge (da ovest verso est, in direzione della citt\u00e0). Questi rappresentavano un terreno appropriato per permettere alla sua piccola divisione di rallentare l'avanzata delle forze confederate superiori in numero, per guadagnare tempo mentre aspettava l'arrivo della fanteria che avrebbe potuto occupare le posizioni difensive a sud della citt\u00e0 note come Cemetery Hill, Cemetery Ridge e Culp's Hill.\nLa divisione di Heth avanz\u00f2 con due brigate in avanguardia, comandate dai brigadieri generali James Archer e Joseph R. Davis. Si diressero a est in colonne lungo il Chambersburg Pike. Cinque chilometri a ovest della citt\u00e0, circa alle 7.30 del 1\u00ba luglio, le due brigate di Heth incontrarono una leggera resistenza da parte di vedette della cavalleria e si misero in formazione di linea. Alla fine riuscirono a raggiungere la cavalleria smontata del colonnello William Gamble, che oppose una strenua resistenza con tattiche di temporeggiamento da dietro degli steccati con un tiro rapido delle carabine Sharps. Per le 10.20, i Confederati erano riusciti a spingere i cavalleggeri unionisti a est del McPherson Ridge, quando finalmente arriv\u00f2 l'avanguardia del I Corpo del maggior generale John F. Reynolds.\nA nord intanto Davis ottenne un temporaneo successo contro il brigadiere generale Lysander Cutler, ma venne respinto con gravi perdite in un'azione su una massicciata ferroviaria incompiuta tagliata sul crinale.\nA sud la Brigata di Archer assalt\u00f2 attraverso Herbst Woods (localit\u00e0 nota anche come McPherson's Woods). La \"Brigata di Ferro\" (\"Iron Brigade\") federale del brigadiere generale Solomon Meredith ottenne un primo successo contro Archer, catturando diverse centinaia di uomini, tra cui lo stesso Archer.\nAll'inizio dello scontro, mentre il generale Reynolds stava conducendo le sue truppe e l'artiglieria a est dei boschi, cadde da cavallo ucciso da un proiettile che lo colp\u00ec all'altezza dell'orecchio sinistro penetrando nella parte posteriore del cranio.\nIl maggior generale Abner Doubleday assunse il comando. I combattimenti nell'area del Chambersburg Pike durarono fino alle 12:30, per poi riprendere intorno alle 14,30, quando l'intera Divisione di Heth entr\u00f2 nello scontro aggiungendo le Brigate di Pettigrew e del Col. John M. Brockenbrough.\nLa Brigata North Carolina di Pettigrew, avvicinandosi alla formazione, affianc\u00f2 il 19\u00ba Indiana facendo indietreggiare la \"Iron Brigade\". Il 26\u00ba North Carolina (il pi\u00f9 grande reggimento dell'esercito con circa 900 uomini) sub\u00ec pesanti perdite: solo 212 uomini sopravvissero al primo giorno. Alla fine del terzo giorno di scontri contava solo 60 uomini attivi, la pi\u00f9 alta percentuale di perdite in una singola battaglia rispetto ad ogni altro reggimento, nordista o sudista. Lentamente la \"Iron Brigade\" venne respinta al di fuori dei boschi, verso Seminary Ridge. Hill aggiunse la Divisione di William Dorsey Pender all'assalto, e il I Corpo fu respinto attraverso i territori del Seminario Luterano e di Gettysburg.\nCon l'incalzare dei combattimenti, due divisioni del II Corpo di Ewell, marciando ad ovest verso Cashtown in accordo con gli ordini di Lee che prevedevano di concentrarsi nelle vicinanze della cittadina, svoltarono poi a sud verso le strade di Carlisle e Harrisburg, in direzione Gettysburg, mentre l'XI Corpo (del Maggior Generale Oliver O. Howard) muoveva rapidamente a nord del Pike e di Taneytown Road. Per il primo pomeriggio, le linee federali coprivano un semicerchio a ovest, nord e nordest di Gettysburg.\nI Federali per\u00f2 non avevano abbastanza truppe: Cutler, che venne schierato a nord del Chambersburg Pike, aveva il suo fianco destro scoperto. La divisione all'estrema sinistra dell'XI Corpo non fu in grado di schierarsi in tempo per rafforzare le proprie linee, cos\u00ec Doubleday fu costretto a gettare in campo le brigate di riserva per mantenere le proprie posizioni.\nVerso le 14, le Divisioni del II Corpo al comando di Robert E. Rodes e di Jubal Early sfondarono e sopraffecero le posizioni del I e XI Corpo federale a nord e nordest della citt\u00e0.\nLe brigate di Edward A. O'Neal e Alfred Iverson soffrirono numerose perdite nell'assalto alle divisioni del I Corpo comandato dal Brig. Gen. John C. Robinson a sud di Oak Hill. Le divisioni di Early approfittarono di un errore del brigadiere generale Francis C. Barlow, che avanz\u00f2 le sue divisioni dell'XI Corpo verso Blocher's Knoll (a nord della citt\u00e0 e oggi conosciuta come Barlow's Knoll); questo cre\u00f2 una sporgenza nelle linee, esposto all'attacco da molte direzioni. Le truppe di Early attaccarono schiacciando il fianco destro delle forze unioniste. Barlow venne catturato nell'attacco.\nMentre le posizioni federali cadevano a nord e ovest della citt\u00e0, il generale Howard ordin\u00f2 una ritirata nei terreni sopraelevati a sud della citt\u00e0, presso Cemetery Hill, dove aveva lasciato la divisione di Adolph von Steinwehr come riserva. Meade, una volta saputo che Reynolds era morto, diede il comando al generale Winfield Scott Hancock e gli ordin\u00f2 di verificare se Gettysburg fosse un luogo appropriato o meno per una battaglia. Hancock diede conferma a Howard, superiore in comando, che la posizione era quella ideale per combattere una battaglia.\nLee cap\u00ec il potenziale difensivo dell'Unione se avessero mantenuto quelle posizioni. Mand\u00f2 ordini a Ewell, dicendo di prendere Cemetery Hill \"se possibile\". Ewell scelse di non tentare l'assalto, una decisione che gli storici considerano una grande opportunit\u00e0 mancata.\nLa battaglia del 1\u00ba luglio aveva visto oltre 25.000 confederati contro 18.000 federali, e rappresenta la 23\u00aa pi\u00f9 grande battaglia della guerra.\nSecondo giorno di scontri.\nPiani e movimenti di battaglia.\nLungo tutta la sera del 1 e la mattina del 2 luglio, la maggior parte della fanteria di entrambe le armate arriv\u00f2 sul campo, compresi il II, III, V, VI e il XII Corpo dell'Unione. La Terza Divisione di Longstreet, comandata da George Pickett, aveva cominciato la marcia da Chambersburg in mattinata; non sarebbe arrivata che sul tardi quel giorno.\nLa linea unionista spaziava da Culp's Hill a sud est della citt\u00e0, verso nordovest fino a Cemetery Hill (appena a sud della citt\u00e0), poi a sud per circa tre Km attraverso Cemetery Ridge, finendo appena a nord di Little Round Top. Gran parte del XII Corpo era su Culp's Hill, i resti del I e del XI Corpo difendevano Cemetery Hill, il II Corpo copriva la met\u00e0 superiore di Cemetery Ridge, e al III Corpo fu ordinato di prendere posizione al suo fianco. Questa forma di schieramento delle linee unioniste \u00e8 popolarmente nota come \"formazione ad amo\".\nLe linee confederate procedevano parallele a quelle dell'Unione per circa 1600 metri a ovest di Seminary Ridge, proseguivano a est attraverso la citt\u00e0, poi si curvavano a sudest verso un punto di fronte a Culp's Hill. Quindi, l'esercito federale teneva le linee interne, mentre la linea esterna confederata copriva circa 8\u00a0km di lunghezza.\nIl piano di battaglia di Lee per il 2 luglio prevedeva che il Primo Corpo di Longstreet si posizionasse di nascosto per attaccare l'Unione sul lato sinistro in direzione nordest attraverso la Emmitsburg Road, e che avanzasse spingendo le linee federali.\nLa sequenza di attacco sarebbe cominciata con le divisioni di John Bell Hood e di Lafayette McLaws, seguite dalle divisioni di Richard H. Anderson facenti parte del Terzo Corpo di Hill. La sequenza di attacco progressiva avrebbe impedito a Meade di spostare truppe dal centro per rinforzare il lato sinistro.\nIntanto, le divisioni del Secondo Corpo, guidate da Edward \"Allegheny\" Johnson e da Jubal Early, avrebbero tenuto una \"dimostrazione\" contro Culp's Hill e Cemetery Hills, sempre per impedire il trasferimento di truppe, pronti a trasformarla in un vero attacco massiccio se si fosse manifestata l'opportunit\u00e0.\nIl piano di Lee era per\u00f2 basato su informazioni sbagliate, situazione peggiorata dalle continue assenze di Stuart dal campo di battaglia.\nInvece di muoversi dietro la sinistra dei federali e attaccare sul fianco, l'ala sinistra di Longstreet, guidata da McLaws, sarebbe finita a fronteggiare il III Corpo del Mag. Gen. Daniel Sickles direttamente attraverso il loro spostamento. Sickles, insoddisfatto della posizione assegnata sul lato sud di Cemetery Ridge, e cercando un terreno pi\u00f9 elevato e favorevole all'artiglieria, si era spostato di circa 800 metri a ovest senza ordini diretti, sulle posizioni attraverso la Emmitsburg Road. La nuova linea partiva da Devil's Den, verso nordovest fino al Peach Orchard (l'Orto di Pesche) della Sherfy Farm, poi a nordest lungo la strada fino a sud della Codori Farm.\nQuesto creava nel pescheto una posizione impossibile da tenere. Le Divisioni del brigadiere generale Andrew A. Humphreys (in posizione lungo la Emmitsburg Road) e del maggior generale David B. Birney (a sud) furono soggette ad attacchi dai due lati e vennero disperse su un fronte pi\u00f9 grosso di quanto avessero potuto difendere con i pochi uomini a disposizione.\nL'attacco di Longstreet avrebbe dovuto essere lanciato il prima possibile: tuttavia Longstreet ottenne il permesso da Lee per aspettare una delle sue brigate, e mentre marciava alla posizione assegnata, i suoi uomini videro una stazione di segnalazione dell'Unione su Little Round Top. Il giro necessario per passare senza essere visti fece sprecare molto tempo, e le divisioni di Hood e McLaws non lanciarono il loro attacco prima delle 16 e delle 17 rispettivamente.\nAttacchi al lato sinistro dell'Unione.\nMentre le Divisioni di Longstreet colpivano il III Corpo dell'Unione, Meade mand\u00f2 come rinforzi l'intero V Corpo, le divisioni del II Corpo di Caldwell, gran parte del XII Corpo e piccoli gruppi del VI Corpo appena giunto. Un duro scontro ebbe luogo a Devil's Den, Wheatfield, Little Round Top e al Peach Orchard. Il III Corpo fu distrutto come unit\u00e0 da combattimento in questa battaglia e una gamba di Sickles venne amputata dopo essere stata colpita da una cannonata.\nLe Divisioni di Caldwell furono schiacciate a Wheatfield. L'assalto delle divisioni di Anderson cominciato intorno alle 18 raggiunse la cresta di Cemetery Ridge, ma non pot\u00e9 tenere la posizione di fronte ai contrattacchi del II Corpo.\nIntanto, il colonnello Strong Vincent del V Corpo stava tenendo, con la sua piccola Brigata, una collina importante nelle posizioni dell'Unione: il Little Round Top.\nFu in grado di respingere ripetuti assalti da una Brigata della Divisione di Hood con solo i suoi cinque piccoli reggimenti. Il capo dei genieri di Meade, il brigadiere generale Gouverneur K. Warren, aveva capito l'importanza di quella posizione, e mand\u00f2 la Brigata di Vincent, la batteria di artiglieria di Hazlett e la 140^ New York a occupare il Little Round Top pochi minuti prima che le truppe di Hood arrivassero sul posto. La difesa del Little Round Top con una carica alla baionetta, ordinata dal ten. col. J. L. Chamberlain, da parte del 20\u00ba Reggimento di Fanteria Volontaria del Maine \u00e8 uno degli episodi pi\u00f9 raccontati della Guerra di secessione.\nAttacchi sul lato destro dell'Unione.\nAlle 19 avvenne l'attacco del Secondo Corpo portato avanti dalle divisioni di Johnson contro la Culp's Hill. Gran parte dei difensori della collina, il XII Corpo dell'Unione, era stata mandata sulla sinistra a difendere le posizioni dall'attacco di Longstreet, e l'unica parte rimasta dei difensori era rappresentata da una brigata di Newyorkesi al comando del brigadiere generale George S. Greene. Grazie all'insistenza di Greene nell'erigere solide postazioni difensive, e grazie ai rinforzi del I e XI Corpo, gli uomini di Greene respinsero gli attaccanti confederati, anche se i Sudisti occuparono una parte delle fortificazioni abbandonate sulla parte inferiore della Culp's Hill.\nAppena fece buio, due delle brigate di Jubal Early attaccarono le posizioni dell'XI Corpo Unionista a est di East Cemetery Hill dove il colonnello Andrew L. Harris della 2\u00aa Brigata, 1\u00aa Divisione, venne preso in un attacco fulmineo perdendo met\u00e0 dei propri uomini.\nEarly per\u00f2 non riusc\u00ec a supportare le sue brigate nell'attacco, e le rimanenti divisioni di Ewell guidate dal maggiore generale Robert E. Rodes non poterono supportare l'attacco avanzando da ovest.\nLe linee interne dell'Unione permisero ai comandanti di muovere truppe rapidamente nelle zone critiche, e con i rinforzi del II Corpo le truppe federali mantennero il possesso della collina e le truppe di Early furono obbligate a ripiegare.\nJ.E.B. Stuart e la sua 4\u00aa Brigata di cavalleria arrivarono a Gettysburg nel tardo pomeriggio e non ebbero ruolo nel secondo giorno di scontri. La brigata di Wade Hampton combatt\u00e9 uno scontro minore con la cavalleria del Michigan di George Armstrong Custer presso Hunterstown a nord-est di Gettysburg.\nTerzo giorno di scontri.\nLee voleva continuare l'attacco anche venerd\u00ec 3 luglio, usando lo stesso piano del giorno precedente: Longstreet avrebbe attaccato i Federali a sinistra, mentre Ewell avrebbe attaccato la Culp's Hill. Tuttavia all'alba, prima che Longstreet fosse pronto, il XII Corpo Federale cominci\u00f2 un bombardamento di artiglieria contro i Confederati della Culp's Hill nel tentativo di riguadagnare una parte delle fortificazioni perse. I Confederati attaccarono e il secondo scontro per la Culp's Hill termin\u00f2 intorno alle 11, dopo circa sette ore di aspri combattimenti.\nLee si vide costretto a cambiare i propri piani. Basandosi, erroneamente, sulla considerazione che i federali, per rafforzare le ali (ripetutamente attaccate nei giorni precedenti dalle sue truppe) avessero pericolosamente sguarnito il loro schieramento difensivo centrale, egli decise di concentrare una potente massa offensiva proprio in questo settore. Ora Longstreet avrebbe preso il comando diretto della forza principale per tentare un attacco frontale decisivo contro il II Corpo federale posizionato sulla cresta di Cemetery Ridge nel centro-destra federale. Prima dell'attacco, tutta l'artiglieria che i confederati fossero riusciti a schierare avrebbe bombardato le linee nemiche per indebolirle e fiaccarle in modo decisivo; quando il comandante operativo dell'artiglieria confederata colonnello Edward Porter Alexander (comandante dell'artiglieria del I corpo d'armata di Longstreet) avesse ritenuto che le linee federali fossero state cos\u00ec indebolite da rendere possibile l'attacco frontale, Longstreet avrebbe sferrato il colpo al centro dello schieramento federale.\nLee era conscio dei rischi di un attacco frontale contro un nemico ben attestato ma confidava che il pesante bombardamento preventivo dell'artiglieria, ben schierata dall'abile Alexander, avrebbe adeguatamente preparato l'attacco. In realt\u00e0 l'artiglieria unionista era solo in parte schierata al centro: una parte consistente, operando ai lati, era in grado di prendere d'infilata le truppe assaltanti.\nLee inoltre avrebbe voluto impiegare l'intero I Corpo di Longstreet, ma a causa delle gravi perdite subite il secondo giorno, le due eccellenti divisioni di Lafayette McLaws, costituita di reggimenti della Carolina del Sud, del Mississippi e della Georgia, e di John Bell Hood (gravemente ferito e sostituito al comando dal generale Evander McIver Law), con i famosi reggimenti del Texas e della Georgia, non poterono pi\u00f9 essere impiegate offensivamente. Pertanto Lee si risolse a rafforzare la sola divisione fresca di Longstreet (la divisione virginiana del generale George Edward Pickett che era appena arrivata sul campo di battaglia) con altre brigate prese alle divisioni del III Corpo di Ambrose Powell Hill.\nLa forza d'attacco principale sarebbe quindi stata costituita dalla divisione del generale Pickett (con tre brigate veterane, tutte della Virginia, al comando dei generali Lewis Addison Armistead, James L. Kemper e Richard Brooke Garnett), che avrebbe sferrato l'attacco principale sulla destra dello schieramento confederato, deviando progressivamente verso sinistra in diagonale per puntare sul riferimento geografico espressamente indicato da Lee (un piccolo gruppo di alberi dietro un basso muretto a secco di pietra occupato dai federali); sulla sinistra della divisione di Pickett sarebbe avanzata la divisione di Heth (III Corpo), ora al comando del generale James Johnston Pettigrew (dopo il ferimento del comandante titolare) con quattro brigate (colonnelli Fry, Marshall, Mayo, generale Davis) costituita di truppe della Carolina del Nord, del Mississippi, del Tennessee e della Virginia.\nIn seconda schiera dietro Pettigrew, avrebbero seguito due brigate della divisione di Pender (passata al comando dell'esperto generale Isaac Ridgeway Trimble dato che anche Pender era gravemente ferito): brigate della Carolina del Nord dei generali James Lane e Alfred Scales (comandata dal colonnello Lowrance). Infine, in riserva tattica della colonna d'assalto principale, sarebbero rimaste altre due brigate della divisione del generale Anderson (III Corpo): quelle del generale Cadmus M. Wilcox (reggimenti dell'Alabama) e del generale Perry (Florida).\nLa forza d'attacco principale sarebbe stata quindi costituita da 11 brigate con 50 reggimenti (19 della Virginia, 14 Carolina del Nord, 7 Alabama, 4 Mississippi, 3 Tennessee, 3 Florida), per un totale teorico di circa 15.000 uomini. Mentre le truppe virginiane di Pickett erano fresche e piuttosto riposate (e con il morale altissimo, forse anche troppo) molti reggimenti delle divisioni di Pettigreww e di Trimble erano gi\u00e0 state sanguinosamente impegnate il primo giorno e quindi erano molto meno fresche.\nIntorno alle 13, 170 cannoni confederati cominciarono un bombardamento di artiglieria che fu probabilmente il pi\u00f9 grande di tutta la guerra. Per risparmiare preziose munizioni per l'attacco di fanteria che sapevano sarebbe seguito, l'Armata del Potomac inizialmente non rispose al fuoco. Solo dopo circa 15 minuti, circa 80 cannoni risposero al fuoco.\nL'Armata della Virginia Settentrionale era drammaticamente a corto di munizioni di artiglieria e le cannonate non colpirono in modo apprezzabile le posizioni unioniste.\nIntorno alle 15, il fuoco dei cannoni scem\u00f2, e 12.500 soldati sudisti avanzarono dal crinale per 1200\u00a0m fino a Cemetery Ridge in quella che \u00e8 nota come la \"Carica di Pickett\".\nA causa di un intenso fuoco di artiglieria laterale proveniente dalle posizioni dell'Unione su Cemetery Hill e da nord del Little Round Top, e per i colpi di carabina e moschetto da parte del II Corpo durante l'avanzata confederata, circa met\u00e0 degli attaccanti non fu in grado di tornare alle proprie linee.\nSebbene le linee federali fossero scosse e cedessero temporaneamente presso una rientranza in un basso recinto di pietra, chiamato \"l'Angolo\" (\"Angle\"), appena a nord di una zona di vegetazione, i rinforzi accorsero sulla breccia e l'attacco confederato venne respinto. Il punto pi\u00f9 avanzato raggiunto dalla brigata del generale Lewis Addison Armistead della divisione del generale George Pickett \u00e8 chiamata \"Segno dell'alta marea della confederazione\" (\"High-water mark of the Confederacy\").\nVi furono due importanti scontri di cavalleria nella giornata del 3 luglio. Stuart fu mandato a presidiare il lato sinistro dei Confederati, per prepararsi a sfruttare l'eventuale successo della fanteria su Cemetery Hill circondando la destra dei Federali e colpendo i loro carri di rifornimento e linee di comunicazione.\nA 5\u00a0km a est di Gettysburg, in quello che \u00e8 oggi chiamato \"East Cavalry Field\" (non mostrato sulla mappa, ma posto tra York e Hanover Roads), le forze di Stuart ingaggiarono lo scontro con le divisioni dei brigadieri generali David McM. Gregg e George A. Custer della cavalleria federale.\nSegu\u00ec una lunga battaglia di cavalleria, con scontro alla sciabola in corpo a corpo; La carica di Custer e del 1\u00ba Cavalleria del Michigan smorz\u00f2 l'attacco della Brigata di Wade Hampton, impedendo a Stuart di raggiungere le sue posizioni sul retro dei nemici.\nDopo la carica di Pickett, Meade ordin\u00f2 al brigadiere generale Judson Kilpatrick di lanciare un attacco di cavalleria contro le posizioni di fanteria tenute da Longstreet a sudovest del Big Round Top.\nIl brigadiere generale Elon J. Farnsworth protest\u00f2 contro l'inutilit\u00e0 di questa mossa, ma obbed\u00ec agli ordini; Farnsworth fu ucciso nell'attacco, e le sue forze subirono gravi perdite.\nConclusione.\nIl 4 luglio gli eserciti erano schierati alle due parti dei campi insanguinati, lo stesso giorno la guarnigione di Vicksburg si arrese al generale Ulysses S. Grant.\nLee modific\u00f2 le sue linee in posizione difensiva, pensando ad un attacco di Meade. Il cauto comandante dell'Unione, tuttavia, decise di non assumersene il rischio: una decisione in seguito criticata.\nIl 5 luglio, sotto una pioggia battente, l'Armata della Virginia Settentrionale lasci\u00f2 Gettysburg lungo la Hagerstown Road. La Battaglia di Gettysburg era conclusa, e i Confederati ritornarono in Virginia. L'Armata del Potomac di Meade li segu\u00ec, sebbene l'inseguimento fosse quanto meno fiacco.\nIl Potomac, gonfio per la pioggia, intrappol\u00f2 l'esercito di Lee sulla riva nord del fiume, ma nel momento in cui i Federali arrivarono al fiume i Confederati erano gi\u00e0 tornati verso la Virginia. Le azioni di retrovia a Falling Waters il 14 luglio conclusero la campagna di Gettysburg e aggiunsero alcuni nomi alla lunga lista di vittime, tra cui il generale Pettigrew, ferito a morte.\nDurante tutta la Campagna, apparentemente Lee ag\u00ec nella convinzione che comunque i suoi uomini fossero praticamente invincibili in uno scontro in campo aperto; le precedenti esperienze, tra cui la grande vittoria di Chancellorsville agli inizi di maggio e la rotta dei Federali a Gettysburg il 1\u00ba luglio, sembravano effettivamente confermare questo fermo convincimento del generale confederato.\nAgli effetti dannosi di questa eccessiva fiducia si aggiunsero il fatto che l'Armata della Virginia Settentrionale aveva molti comandanti nuovi e inesperti. N\u00e9 Hill n\u00e9 Ewell, per esempio, sebbene fossero capaci comandanti di divisione, avevano mai comandato un corpo prima.\nInoltre, l'abitudine di Lee di dare ordini operativi di missione ai suoi generali e di lasciare il compito di definire i dettagli tattici ai propri luogotenenti contribu\u00ec alla sua successiva sconfitta. Sebbene questo metodo avesse funzionato con Stonewall Jackson, si dimostr\u00f2 inadeguato con comandanti meno abituati allo stile di comando permissivo di Lee.\nInfine, dopo il 1\u00ba luglio, i Confederati furono semplicemente incapaci di coordinare i loro attacchi. Lee affront\u00f2 un nuovo e pi\u00f9 pericoloso avversario, il maggior generale George G. Meade, e l'Armata del Potomac resistette e combatt\u00e9 bene nel proprio territorio. Mentre Gettysburg \u00e8 spesso citata come il punto di svolta della guerra, in realt\u00e0 non venne immediatamente considerata in questo modo nel 1863.\nNel Nord non manc\u00f2 la delusione per la mancata distruzione dell'esercito confederato, mentre tra gli uomini dell'Armata di Lee, la battaglia venne inizialmente considerata solo un mancato successo il terzo giorno, dopo due giorni di scontri vittoriosi.\nLa battaglia di Gettysburg, sebbene non definitiva ai fini della conclusione della guerra, segn\u00f2 in realt\u00e0 un chiaro momento di svolta. Le reazioni furono diverse sui due fronti. L'opinione pubblica del Nord fu entusiasta della vittoria e del crollo del mito dell'invincibilit\u00e0 di Lee, anche se presto ci si dovette accorgere che l'esercito confederato non era in rotta e che Meade non era in grado di inseguire ed annientare i sudisti.\nA Sud, matur\u00f2 l'idea di una sconfitta non decisiva e lo stesso Lee ritenne che l'invasione della Pennsylvania aveva dato alla Virginia ed alle sue fattorie il tempo di rifiatare e che la sconfitta fosse stata determinata da carenze organizzative dei suoi subalterni, incapaci di eseguire gli ordini stabiliti.\nGli eserciti si spostarono, ma a Gettysburg rimase molto lavoro di pulizia da fare. I due eserciti avevano subito perdite incredibili (si stimano tra 46.000 e 51.000 vittime tra morti, feriti e dispersi). Pi\u00f9 di 7.000 soldati erano stati uccisi in campo aperto. Questi corpi, abbandonati al caldo sole estivo, dovevano essere sepolti in fretta. 5.000 carcasse di cavallo furono bruciate in un rogo a sud della citt\u00e0; la gente soffr\u00ec di violente nausee per l'odore.\nI segni della guerra rimasero evidenti a Gettysburg per diversi mesi, anche quando quattro mesi dopo il 19 novembre venne inaugurato il \"Soldiers' National Cemetery\". Durante la cerimonia, il Presidente Abraham Lincoln con il suo discorso di Gettysburg riport\u00f2 il pensiero della nazione allo sforzo della guerra, e all'ideale che a Gettysburg nessun soldato, del nord o del sud, era morto invano.\nOggi, il Cimitero nazionale di Gettysburg e il Gettysburg National Military Park sono mantenuti dal National Park Service come due dei pi\u00f9 importanti centri di interesse nazionale.\nBilancio.\nGettysburg fu la battaglia con il maggior numero di vittime nella guerra civile. La battaglia di Antietam, il culmine della prima invasione di Lee nel Nord, ebbe il maggior numero di vittime in un singolo giorno. Va notato, per\u00f2, che ad Antietam vi furono 23.000 vittime in scontri che durarono dall'alba alla notte. Nel secondo giorno di Gettysburg vi furono circa 20.000 vittime in uno scontro di sole poche ore, dalle 16 fino a poco dopo il tramonto.\nIl tasso di mortalit\u00e0 al centro degli scontri nel secondo giorno nelle aree di Wheatfield, Little Round Top e Devil's Den \u00e8 stato estremamente pi\u00f9 alto: pi\u00f9 di una vittima al secondo."}
{"id": "307565", "revid": "21079", "url": "https://it.wikipedia.org/wiki?curid=307565", "title": "Calcolo logaritmico", "text": ""}
{"id": "307566", "revid": "181699", "url": "https://it.wikipedia.org/wiki?curid=307566", "title": "Comitato di Brass\u00f3", "text": "Il comitato di Brass\u00f3 (in ungherese \"Brass\u00f3 v\u00e1rmegye\"; in rumeno \"Comitatul Bra\u0219ov\"; in tedesco \"Komitat Kronstadt\"; in latino \"Comitatus Brassoviensis\", \"Comitatus Coronensis\") \u00e8 stato un comitato del Regno d'Ungheria, situato nell'attuale Romania centrale, in Transilvania. Capitale del comitato era la citt\u00e0 omonima, oggi nota col nome romeno di Bra\u0219ov.\nIl comitato di Brass\u00f3 confinava con il Regno di Romania e con gli altri comitati di Fogaras, Nagy-K\u00fck\u00fcll\u0151 e H\u00e1romsz\u00e9k. Geograficamente era delimitato a sud dalla catena dei Carpazi.\nStoria.\nLa regione fu colonizzata fin dal XII secolo da popolazioni di ceppo tedesco, che fondarono la citt\u00e0 di Bra\u0219ov col nome di \"Kronstadt\" e vi rimasero fino alla seconda guerra mondiale.\nIl comitato di Brass\u00f3 venne invece creato nel corso della riforma amministrativa della Transilvania del 1876 e rimase ungherese fino al 1920, quando in forza del Trattato del Trianon pass\u00f2 alla Romania.\nIl suo territorio fa oggi parte del distretto romeno di Bra\u0219ov, eccetto la porzione occidentale che \u00e8 inglobata nel distretto di Sibiu."}
{"id": "307570", "revid": "298229", "url": "https://it.wikipedia.org/wiki?curid=307570", "title": "Diana Gaspari", "text": "Carriera agonistica.\nNazionale.\nIl suo esordio con la nazionale italiana junior femminile di curling \u00e8 stato il campionato mondiale junior di gruppo B del 2001, disputato a T\u00e5rnby, in Danimarca: in quell'occasione l'Italia si piazz\u00f2 al terzo posto. Con la nazionale junior partecipa a 4 campionati mondiali junior e a due campionati mondiali junior gruppo B.\nNel 2001 entra nella formazione della nazionale assoluta con cui ha partecipato a nove mondiali, dieci europei ed ai XX Giochi olimpici invernali.\nNel 2007 entra nella formazione della nazionale universitaria con cui ha partecipato alle XXIII Universiadi invernali.\nNel 2010 entra nella formazione della nazionale misti con cui ha partecipato ad un campionato europeo misti di curling.\nIn totale Diana vanta 268 presenze in azzurro, di cui 197 con la nazionale assoluta. Diana \u00e8 la giocatrice di curling con il maggior numero di partite disputate con la nazionale assoluta.\nIl miglior risultato dell'atleta \u00e8 la medaglia d'argento ottenuta ai campionati europei del 2006 disputati a Basilea, in Svizzera. Questo \u00e8 il miglior risultato ottenuto dalla nazionale italiana femminile, eguagliato solo nel 1982 dalla squadra capitanata da Maria Grazia Lacedelli. Diana ha inoltre vinto una medaglia di bronzo al campionato mondiale junior disputato a Flims, in Svizzera, nel 2003.\nCampionati.\nNazionale italiana femminile.\nNazionale italiana femminile di curling: 197 partite\nNazionale italiana junior femminile.\nNazionale italiana junior femminile di curling: 53 partite\nNazionale mista.\nNazionale italiana misti di curling: 7 partite\nNazionale universitaria.\nNazionale universitaria: 11 partite\nPercentuale di gioco.\nIl campionato in cui \u00e8 registrata la miglior prestazione di Diana con la squadra nazionale \u00e8 l'europeo del 2006 disputato a Basilea. In questo campionato gioc\u00f2 con una percentuale media di precisione del 79%, risultando la miglior skip tra tutte le atlete partecipanti e toccando il massimo di 92% nella partita contro la Svezia (vinta 9-2). Il campionato con la peggiore prestazione registrata \u00e8 il campionato europeo del 2004 a Sofia. In questo caso c'\u00e8 un'unica partita con percentuali registrata, contro la Scozia (vinta 8-7) dove la precisione \u00e8 del 54%.\nCampionati italiani.\nDiana ha preso parte ai campionati italiani di curling inizialmente con il Curling Club New Wave poi con il Curling Club Olimpia ed il Curling Club Dolomiti. Attualmente gioca con il Curling Club Lago Santo. Diana \u00e8 stata 10 volte campionessa d'Italia:\nIncarichi sociali.\nDiana \u00e8 stata presidente del Curling Club New Wave di Cortina d'Ampezzo dal 2003 al 2006."}
{"id": "307572", "revid": "125642736", "url": "https://it.wikipedia.org/wiki?curid=307572", "title": "Diocesi di Lugano", "text": "La diocesi di Lugano (in latino: \"Dioecesis Luganensis\") \u00e8 una sede della Chiesa cattolica in Svizzera immediatamente soggetta alla Santa Sede. Nel 2019 contava 247.800 battezzati su 353.920 abitanti. \u00c8 retta dal vescovo Valerio Lazzeri.\nHa come patrono principale san Carlo Borromeo, arcivescovo di Milano, e come patrono secondario sant'Abbondio, vescovo di Como.\nTerritorio.\nLa diocesi comprende il territorio del Cantone Ticino.\nSede vescovile \u00e8 la citt\u00e0 di Lugano, dove si trova la cattedrale di San Lorenzo.\nNella diocesi vigono i due riti romano e ambrosiano, quest'ultimo nelle valli superiori, dette appunto ambrosiane, in Capriasca e a Brissago.\nIl territorio \u00e8 suddiviso in 6 vicariati, che comprendono complessivamente 255 parrocchie:\nStoria.\nLe terre ticinesi furono rette fino alla fine del XIX secolo in parte dalla diocesi di Como e in parte dall'arcidiocesi di Milano. Con l'indipendenza del Cantone, acquisita nel 1803, divenne pi\u00f9 forte il desiderio della popolazione cattolica ticinese di ottenere una propria diocesi.\nCon la convenzione del 1\u00ba settembre 1884 tra la Santa Sede e la Confederazione Elvetica si ebbe una prima separazione delle parrocchie del Cantone Ticino. Venne nominato un amministratore apostolico nella persona del gi\u00e0 vescovo di Basilea Eugenio Lachat, che arriv\u00f2 in Ticino il 10 agosto 1885 e mor\u00ec solo un anno dopo, il 1\u00ba novembre. Suo successore fu Vincenzo Molo che resse la diocesi dal 1887 al 1904.\nIl 7 settembre 1888 papa Leone XIII eresse la diocesi di Lugano con la bolla \"Ad universam\", con cui si elev\u00f2 al titolo di cattedrale la collegiata di San Lorenzo a Lugano. Essa fu formalmente unita in perpetuo \"aeque principaliter\" alla diocesi di Basilea, ma governata da un amministratore apostolico, nominato dalla Santa Sede. Con questo titolo si susseguirono Alfredo Peri-Morosini (1904-1916), Aurelio Bacciarini (1917-1935), Angelo Jelmini (1936-1968) e Giuseppe Martinoli (1968-1978).\nL'8 marzo 1971, in seguito alla convenzione del 24 luglio 1968 tra la Santa Sede e la Confederazione Elvetica, l'amministrazione apostolica del Cantone Ticino si separ\u00f2 dalla diocesi di Basilea e in forza della bolla \"Paroecialis et Collegialis\" di papa Paolo VI divenne diocesi indipendente; l'amministratore apostolico Giuseppe Martinoli divenne il primo vescovo di Lugano. Dal 1978 al 1986 fu vescovo di Lugano Ernesto Togni, a cui succedette nel 1986 Eugenio Corecco, sotto il cui episcopato si costitu\u00ec l'Istituto Accademico di Teologia di Lugano, che divenne con decreto della Congregazione per l'Educazione cattolica del 20 novembre 1993 una facolt\u00e0 di teologia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nSuccessione.\nNella convenzione del 24 luglio 1968, articolo 1, paragrafo 3, vengono definite le regole per la successione alla cattedra di S. Lorenzo: \"Il Vescovo di Lugano sar\u00e0 nominato dalla Santa Sede e scelto tra i sacerdoti cittadini ticinesi\".\nStatistiche.\nLa diocesi nel 2019 su una popolazione di 353.920 persone contava 247.800 battezzati, corrispondenti al 70,0% del totale."}
{"id": "307573", "revid": "5296", "url": "https://it.wikipedia.org/wiki?curid=307573", "title": "Aristide il Giusto", "text": ""}
{"id": "307576", "revid": "1543377", "url": "https://it.wikipedia.org/wiki?curid=307576", "title": "Lingua tuvaluana", "text": "La lingua tuvaluana \u00e8 una lingua polinesiana parlata a Tuvalu.\nDistribuzione geografica.\nSecondo l'edizione 2009 di \"Ethnologue\", nel 1998 si contavano 10.700 locutori di tuvaluano a Tuvalu. La lingua \u00e8 attestata anche nelle Figi, nelle Kiribati, a Nauru e in Nuova Zelanda. Complessivamente, si stimano 13.080 locutori.\nDialetti e lingue derivate.\nIl tuvaluano \u00e8 diviso in due dialetti principali: tuvaluano del nord quello parlato a Nanumea e quello del sud. Il dialetto del sud \u00e8 il pi\u00f9 comunemente usato. Secondo Malcolm Ross il nanumea e il tuvaluano sono due lingue distinte.\nLingua ufficiale.\nIl tuvaluano \u00e8 lingua ufficiale di Tuvalu.\nClassificazione.\nIl tuvaluano \u00e8 una lingua della famiglia austronesiana, appartenente alla classe polinesiana del gruppo delle Ellice parlata nello stato di Tuvalu.\nSecondo l'edizione 2009 di \"Ethnologue\", la classificazione completa \u00e8 la seguente:\nGrammatica.\nIl sistema vocalico tuvaluano, similarmente alle altre lingue polinesiane, \u00e8 composto da cinque vocali brevi \"a, e, i, o, u\" e da cinque vocali lunghe, scritte con un macron, \"\u0101, \u0113, \u012b, \u014d, \u016b\". Il sistema consonantico \u00e8 formato da 10 o 11 consonanti (p, t, k, m, n, ng, f, v, s, h, l) a seconda del dialetto e non esistono consonanti finali o due consonanti di seguito, creando sempre sillabe del tipo V, VV, CV o VCV. Ci sono quattro possibili articoli in Tuvaluano: definito singolare \"te\", indefinito singolare \"se\", definito plurale in forma zero e indefinito plurale \"ne\" o \"ni\" (a seconda del dialetto). Il verbo pu\u00f2 essere o all'inizio della frase o in mezzo alla frase e l'ordine di soggetto, oggetto diretto e oggetto indiretto \u00e8 piuttosto libero. L'aggettivo segue generalmente il sostantivo e il possessore viene seguito da ci\u00f2 che \u00e8 posseduto.\nVocabolario.\nHa diverse parole in comune con altre lingue polinesiane, come ad esempio \"te Atua\", che vuol dire \"Dio\" sia in tuvaluano che in m\u0101ori.\nSistema di scrittura.\nPer la scrittura viene usato l'alfabeto latino."}
{"id": "307578", "revid": "6923", "url": "https://it.wikipedia.org/wiki?curid=307578", "title": "Mazda Miata", "text": ""}
{"id": "307579", "revid": "380654", "url": "https://it.wikipedia.org/wiki?curid=307579", "title": "Randy Orton", "text": "\u00c8 un wrestler di terza generazione: suo nonno Bob Orton Sr., suo padre Bob Orton Jr. e suo zio Barry Orton sono stati infatti wrestler professionisti tra gli anni cinquanta e duemila; ha anche un fratello, Nathan, che ha avuto una breve carriera nelle arti marziali miste.\nHa vinto dieci volte il WWE Championship, quattro volte il World Heavyweight Champion e una volta ciascuno l'Intercontinental Championship, lo United States Championship, il World Tag Team Championship (con Edge), il Raw Tag Team Championship (con Riddle) e lo SmackDown Tag Team Championship (con Bray Wyatt e Luke Harper), risultando essere il decimo nella storia ad aver completato il Grande Slam; ha inoltre vinto due volte la Royal Rumble (edizione 2009 e 2017) e il Money in the Bank (edizione 2013). Il 15 agosto 2004, a \"SummerSlam\", \u00e8 diventato il pi\u00f9 giovane campione mondiale nella storia della WWE, avendo vinto il World Heavyweight Championship all'et\u00e0 di 24 anni e 136 giorni battendo Chris Benoit. Detiene inoltre il record di maggior numero di partecipazioni ai pay-per-view nella storia della federazione (177).\nCarriera.\nCircuito indipendente (2000\u20132001).\nRandy Orton ha iniziato a lottare nel 2000 nella Mid-Missouri Wrestling Association-Southern Illinois Conference Wrestling (MMWA-SICW), dove \u00e8 stato allenato sia dal padre, Bob Orton Jr., che dall'irlandese Fit Finlay.\nOhio Valley Wrestling (2001\u20132002).\nNel 2001 Randy Orton ha firmato un contratto con l'allora World Wrestling Federation, che lo ha mandato a lottare nella federazione satellite Ohio Valley Wrestling in Louisville, dove ha continuato il suo allenamento. Durante il suo periodo in OVW, Orton ha combattuto contro Rico Constantino e The Prototype ed ha formato un team con Bobby Eaton durante un torneo tag team titolato. Orton ha vinto l'OVW Hardcore Championship in due occasioni separate sconfiggendo Mr. Black il 14 febbraio 2001 e Flash Flanagan il 5 maggio dello stesso anno. A causa di un infortunio subito in un match contro Brock Lesnar, Orton \u00e8 stato costretto ad operarsi e a riprendere a lottare alcuni mesi dopo.\nWorld Wrestling Entertainment (2002\u2013presente).\nPrime apparizioni (2002\u20132003).\nPrima di debuttare a \"SmackDown\u01c3\" come lottatore regolare, Randy Orton combatt\u00e9 un match a \"Heat\" contro Billy Gunn. Il suo debutto in WWE come Superstar avviene il 25 aprile 2002 a SmackDown!, battendo il veterano Hardcore Holly. Dopo aver sconfitto ancora Holly, Orton viene battuto da Lance Storm nell'edizione del 10 maggio. La settimana seguente fa coppia con Chief Morley, battendo Holly e Storm. Nella puntata del 24 maggio, viene sconfitto da Test. La settimana seguente combatte contro The Undertaker, venendo sconfitto nonostante la buona prestazione. Ha anche combattuto il 5 settembre contro Brock Lesnar per l'Undisputed title ma perdendo. Dopo aver perso ancora contro Test e preso parte ad una Battle Royal vinta da Hulk Hogan e Triple H, a Velocity fa coppia con Mark Henry, perdendo contro Billy Gunn e Chuck Palumbo. Dopo aver avuto poco successo come face nel roster blu, Orton pass\u00f2 al roster di Raw dove lentamente divenne heel. Storici furono i suoi segmenti del \"Randy News Network\", dove Orton aggiornava i fan circa le condizioni della sua spalla infortunata.\nThe Evolution (2003\u20132004).\nDopo alcuni mesi Randy Orton guar\u00ec dall'infortunio e quasi subito entr\u00f2 nella stable dell'Evolution, composta da Triple H, Batista e Ric Flair. La sua popolarit\u00e0 crebbe sempre di pi\u00f9 col personaggio del \"Legend Killer\" tanto che il 25 agosto sconfigge Maven, dopo averlo colpito con una Sweet Chin Music sotto gli occhi di Shawn Michaels. Pochi giorni prima invece aveva partecipato a un elimination chamber a Summerslam con in palio il titolo dei pasi massimi, venendo eliminato da Goldberg. Al pay-per-view Unforgiven sconfigge Shawn Micheals in un finale controverso. Partecip\u00f2 alle Survivor Series in un match a eliminazione Team Austin vs. Team Bischoff (di cui Randy faceva parte). Il match fu vinto dal Team Bishoff grazie proprio a Randy Orton che esegu\u00ec lo schienamento vincente. Ad Armageddon 2003, sconfiggendo Rob Van Dam, riesce a conquistare l'Intercontinental Championship. Il match era arbitrato da Mick Foley.\nOrton apre un 2004 alla grande battendo atleti di alto livello come Chris Jericho. La faida tra l'Evolution e The Rock e Mick Foley prosegue durante la Royal Rumble in quanto Orton entra con il numero 2, mentre Foley col 21 per sostituire l'infortunato Test, ma con il solo fine di eliminare Orton, cosa in cui riesce; al contempo Foley si autoelimina insieme a Orton e la rissa tra i due continua anche al di fuori del ring. Il tutto termina nella magica arena del Madison Square Garden nella quale si svolge WrestleMania XX: il team di Orton, Flair e Batista sconfigge The Rock e Mick Foley, quando Orton schiena Foley dopo la sua mossa finale, la RKO. A Backlash il feud con Mick, nei panni di Cactus Jack, continua con un No Holds Barred Falls Count Anywhere Match valido per il titolo intercontinentale, in cui l'Evolution \u00e8 bandita e non pu\u00f2 interferire. Il match che vede Orton finire sulle puntine, termina in suo favore, dopo una RKO su Barbie, la mazza col filo spinato amata da Foley.\nA Bad Blood, Orton batte Shelton Benjamin grazie all'interferenza di Ric Flair, anche se non determinante, e aggrappandosi al suo costume. A Vengeance 2004 il Legend Killer perde la cintura intercontinentale in favore di Edge. Il 26 luglio durante una puntata di Raw riesce a vincere una Battle Royal con in palio uno spot per il World Heavyweight Championship come \"Number 1 contender\": a SummerSlam 2004, Orton batte Chris Benoit e vince il World Heavyweight Championship, diventando il pi\u00f9 giovane campione della storia della WWE.\nLa sera successiva, nel corso della puntata di Raw, si svolge il rematch contro Chris Benoit; l'Evolution prende posizione contro Orton, attaccandolo dopo averlo aiutato a conservare il titolo. La settimana dopo, sempre a Raw, Triple H chiede ad Orton di consegnargli la cintura, ma Randy si rifiuta e sputa in faccia a HHH. Si consuma quindi il passaggio a face di Randy, che entra nel ring con la nuova theme music \"Burn in My Light\" dei Mercy Drive.\nFaida con Triple H (2004\u20132005).\nTriple H riesce per\u00f2 a conquistare la cintura ad Unforgiven, in un match contornato da numerose scorrettezze. Orton non si d\u00e0 per vinto e continua la sua faida contro i suoi ex compagni dell'Evolution sconfiggendo Ric Flair a Taboo Tuesday. Nel mese di ottobre perde un match contro Batista la cui stipulazione speciale gli impediva di ottenere un match titolato fino a quando il titolo sarebbe rimasto nelle mani di Triple H. Randy si allea con Maven, Chris Jericho e Chris Benoit con l'obiettivo di sconfiggere il \"Team Triple H\" a Survivor Series 2004; il match \u00e8 stato poi vinto dal team di Orton schienando per ultimo Triple H. Grazie alla stipulazione del match, ogni membro del team vincitore \u00e8 nominato General Manager di Raw per una settimana. Il turno di Orton \u00e8 quello della settimana del 29 novembre. Numerose sono le decisioni di Orton: un \"lingerie\" contest tra le Divas di Raw, un match \"leggenda contro leggenda\" tra Jerry Lawler e Ric Flair, un match per il World Tag Team Championship e infine una Battle Royal per il titolo di Triple H, trasformata poi in un semplice \"N\u00b0 1 Contender Match\" dal proprietario della WWE Vince McMahon. Il titolo mondiale fu reso vacante il 13 dicembre ed Orton fu scelto come uno dei sei partecipanti all'Elimination Chamber match di New Year's Revolution valido per il titolo. Il 9 gennaio 2005 si svolse il PPV, e l'Elimination Chamber match fu vinto da Triple H, che torn\u00f2 ad essere campione del mondo dopo appena un mese schienando per ultimo proprio Orton. Nella successiva puntata di Raw, Orton sconfisse Batista e divenne contendente numero uno al titolo di HHH. Lo scontro finale fra Orton e Triple H avvenne alla Royal Rumble, ma fu nuovamente Triple H a uscire vincitore; ha quindi fine la faida fra i due, tuttavia ripresa nel 2009.\nFaida con Undertaker (2005\u20132006).\nNel febbraio del 2005 Orton decide di dare una svolta alla sua carriera, seguendo il consiglio di \"Superstar\" Billy Graham, e lancia quindi una sfida a The Undertaker in vista della 21\u00aa edizione di WrestleMania, un evento in cui il \"Deadman\" non ha mai perso in oltre 10 anni di carriera, con cui sigla a Smackdown il 17 marzo 2005 un contratto per sfidarlo a WrestleMania. Nella puntata di \"Raw\" di 4 giorni pi\u00f9 tardi Orton effettua un turn-heel, colpendo la sua fidanzata Stacy Keibler (\"kayfabe\") con una \"RKO\". Nel frattempo l'attesa per il \"Grandaddy of Them All\" \u00e8 altissima: alla fine, per\u00f2, \u00e8 The Undertaker ad avere la meglio. Il \"Legend Killer\" esce dall'incontro con un problema alla spalla, ma, nonostante ci\u00f2, il giorno dopo combatte contro il nuovo World Heavyweight Champion Batista, perdendo e peggiorando il suo infortunio. Per questo motivo \u00e8 costretto ad un periodo di riposo durato circa tre mesi.\nCon la draft-lottery del 2005 Orton viene trasferito nel \"roster\" di \"SmackDown!\", ricominciando cos\u00ec la sua faida con The Undertaker. Questa volta per\u00f2 \u00e8 il becchino a capitolare, e in ben due occasioni: Orton deve tuttavia ringraziare il padre \"Cowboy\" Bob Orton per il grande aiuto in occasione dell'incontro di SummerSlam. A No Mercy allora avviene un handicap Casket match in cui il Deadman affronta sia Randy che il padre; a seguito di quest'ultimo match (vinto da Orton e dal padre) ha tentato di bruciare Undertaker con un accendino e una latta di benzina mentre era nella bara. Alle Survivor Series il \"Legend Killer\" porta alla vittoria il \"Team SmackDown!\" (Batista, Bobby Lashley, John \"Bradshaw\" Layfield, Randy Orton e Rey Mysterio) nel classico 5-on-5 Tag Team elimination match contro il Team Raw (Big Show, Carlito, Chris Masters, Kane e Shawn Michaels) schienando per ultimo HBK, ma al termine della contesa The Undertaker fa il suo ritorno attaccandolo. Successivamente sfida definitivamente Orton in un Hell in a Cell match ad Armageddon, nel quale \u00e8 il \"Deadman\" a prevalere concludendo il feud.\nNel gennaio del 2006 Orton sostituisce l'infortunato Booker T negli ultimi tre match del \"Best of Seven Series\" contro Chris Benoit valevole per lo United States Championship, in quel momento sul 3-1 per il \"Bookerman\": i primi due incontri terminano in squalifica in favore di Benoit, a causa dell'intervento di Orlando Jordan, ma la disputa finale viene vinta da Orton, che porta la serie sul 4-3 e permette cos\u00ec a Booker T di vincere il titolo; il 20 gennaio difende con successo la cintura di Booker T, sconfiggendo Orlando Jordan. Fallito l'assalto alla Royal Rumble 2006, dove entra per ultimo col numero 30 e viene eliminato per ultimo da Rey Mysterio, Orton sfida il messicano a No Way Out in un match con in palio la title-shot per il World Heavyweight Championship di Kurt Angle a WrestleMania 22. Mysterio prima rifiuta ma, dopo numerosi riferimenti di Orton a Eddie Guerrero, decide di accettare. A No Way Out il \"Legend Killer\" sconfigge Rey Mysterio conquistandosi l'opportunit\u00e0 di sfidare Kurt Angle a WrestleMania 22 in un match valido per il World Heavyweight Championship; tuttavia il General Manager di \"SmackDown!\", Theodore Long, accortosi del modo irregolare in cui Orton aveva vinto, inserisce anche Rey Mysterio nell'incontro del \"Grandaddy of Them All\", rendendolo un Triple Threat match. A WrestleMania \u00e8 proprio Mysterio a vincere, schienando lo stesso Orton e conquistando la cintura. La settimana successiva i due si affrontarono di nuovo, ma \u00e8 Mysterio ad avere la meglio. Il giorno successivo viene sospeso per condotta non professionale.\nAlleanza con Edge (2006\u20132007).\nNel maggio del 2006 Randy Orton viene sospeso per 60 giorni dalle WWE per \"condotta non professionale\"; tempo dopo il ragazzo ha dichiarato di essere stato sanzionato per aver fumato marijuana nel backstage e di essersi sottoposto per quattro settimane ad una terapia per il controllo della rabbia (\"legit\"). Per giustificare la sua assenza dagli show della federazione, \u00e8 stata creata una \"storyline\" secondo la quale Orton aveva riportato la rottura della caviglia in seguito ad una serie di \"Ankle Lock\" applicategli da Kurt Angle (\"kayfabe\"). Al suo ritorno, avvenuto nella puntata di \"Raw\" del 5 giugno, assale Angle per vendicarsi; da questo momento in poi Orton diventa in pianta stabile un wrestler di \"Raw\". A ECW: One Night Stand Orton perde contro il campione olimpico, ma si prende la sua rivincita a Vengeance. Nel frattempo \u00e8 ancora interessato a tenere alto il suo soprannome di \"Legend Killer\": per questo motivo sfida Hulk Hogan a SummerSlam, uscendo per\u00f2 sconfitto. Nella settimana successiva affronta Jeff Hardy per una title-shot all'Intercontinental Championship, ma viene sconfitto a causa di un'interferenza di Carlito. Nasce quindi una piccola faida tra i due che sfocia ad Unforgiven, dove Orton riesce a spuntarla.\nNel corso di Raw Family Reunion, Edge e Orton formano un'alleanza per contrastare la D-Generation X chiamata \"Rated-Rko\". Orton combatte tre volte contro HHH: a fronte di una prima sconfitta in favore di Hunter, porta a casa una vittoria nel secondo match; la terza sfida finisce con la vittoria di Triple H, ma solo per squalifica. A Cyber Sunday 2006 la D-X sfida il tag team di Edge e Orton (che scelgono \"Rated RKO\" come nome) in uno Special Referee Match; il pubblico, tramite voto, sceglie Eric Bischoff come arbitro speciale. E proprio grazie a Bischoff Edge e Orton riescono a battere la D-X. Nel frattempo, il 13 novembre a Raw, Edge ed Orton si laureano World Tag Team Champions battendo Ric Flair e Roddy Piper. Settimane prima delle Survivor Series il Team Rated RKO viene affiancato dagli MNM per fronteggiare la DX e gli Hardys. La vittoria va ai tag team heel. A Survivor Series si disputa un classico match 5 contro 5 tra il \"Team D-X\" (Triple H, Shawn Michaels, CM Punk e gli Hardy Boyz) ed il \"Team Rated RKO\" (Edge, Randy Orton, Johnny Nitro, Gregory Helms e Mike Knox); il Team D-X domina la contesa e vince il match con 0 eliminazioni. A New Year's Revolution, Randy Orton ed Edge sfidano di nuovo la D-X in un match valido per i titoli di coppia. Il match termina in un no contest quando Triple H si infortuna gravemente al ginocchio e i componenti dei Rated RKO vengono posizionati sui tavoli dei commentatori e subiscono l'ira di Triple H e Shawn Michaels: Edge viene infatti atterrato da HHH con un Pedigree mentre Orton riceve un Elbow Drop dal paletto da parte di HBK.\nNelle settimane che precedono la Royal Rumble, Orton ed Edge si vantano di aver finalmente messo fuori gioco la tanto decantata D-X e si mettono in testa di voler porre fine alla carriera di Shawn Michaels, senza per\u00f2 riuscirvi. Anzi fra i due nascono delle tensioni che mettono in serio dubbio il futuro del team. I Rated RKO, inoltre, perdono i World Tag Team Championships contro John Cena e Shawn Michaels. Nella rivincita Edge lascia Orton in balia dei nuovi campioni e conferma ancora di pi\u00f9 le ipotesi della fine della Rated RKO. Orton si qualifica per il Money in the bank Match per Wrestlemania battendo Carlito e Ric Flair. Partecipa al Money in the Bank ladder match a WrestleMania 23, dove perde (a vincere \u00e8 stato Mr. Kennedy). Il 24 aprile 2007, WWE.com ha annunciato che la federazione avrebbe preso provvedimenti contro Randy Orton per \"condotta non professionale\", senza tuttavia entrare nel merito della questione. Orton ed Edge si riunirono e tentarono di conquistare il WWE Championship a Backlash in un Fatal Four-Way match che coinvolgeva anche Shawn Michaels e il campione John Cena, ma fu quest'ultimo a conservare il titolo fortunosamente: dopo avere subito una sweet chin-music da HBK \u00e8 caduto sopra Orton per poi schienarlo. A Judgment Day Orton attacc\u00f2 Michaels nel corso di un'intervista, ferendolo piuttosto gravemente; i due si scontrarono pi\u00f9 avanti nel corso della serata, dove debutt\u00f2 la nuova mossa finale di Orton, il Punt kick; dopo averlo subito le condizioni di Michaels erano talmente gravi da spingere l'arbitro a decretare la vittoria del match da parte di Orton per KO tecnico (kayfabe). Vinse nella puntata di RAW successiva contro RVD che difese HBK dopo quanto accaduto. La rivincita avvenne in uno stretcher match dove RVD vinse ma venne infortunato come successo in precedenza a HBK. Fallito un altro tentativo di conquista del WWE Title a Night of Champions 2007 (in un Five-Pack Challenge matche che oltre che lui e il campione John Cena vide come protagonisti Mick Foley, King Booker e Bobby Lashley), Orton continu\u00f2 i suoi attacchi contro leggende del wrestling, come Dusty Rhodes, sconfitto a The Great American Bash 2007. Successivamente sconfisse in due match il figlio Cody Rhodes.\nWWE Champion (2007\u20132008).\nAl termine della puntata di Raw successiva, Orton colp\u00ec John Cena con la RKO e si candid\u00f2 a sfidante numero uno per il WWE Championship detenuto da Cena, sfidandolo ad un match a SummerSlam. Il match termin\u00f2 con la vittoria di John Cena che lo fece cedere con la sua STF. Nella puntata di RAW successiva, Randy Orton interfer\u00ec nel corso di un match di Cena contro King Booker, colpendo sia il campione che suo padre, presente a bordo ring; a Unforgiven 2007 il \"Legend Killer\" batt\u00e9 Cena ma solo per squalifica e non conquist\u00f2 quindi il titolo. A fine match, Cena invit\u00f2 il padre sul ring, in modo da permettergli di colpire Orton alla testa proprio con il Punt kick. In seguito, nel backstage, The Coach sanc\u00ec per No Mercy 2007 un Last Man Standing match tra John Cena e Randy Orton. La settimana dopo Unforgiven, Randy Orton sconfisse brutalmente Mr. Cena, padre di John. Il match tuttavia non ha avuto luogo a causa di un infortunio che ha colpito Cena (attaccato da Orton che esegu\u00ec su di lui un RKO sul tavolo dei commentatori), che per questo motivo \u00e8 stato privato del titolo. A No Mercy 2007, il chairman Vince McMahon ha nominato Orton nuovo campione, assegnandogli il vacante WWE Championship; Orton ha tuttavia perso pochi minuti dopo il titolo in favore di Triple H. Nel corso della stessa serata, il neo campione Triple H ha dovuto lottare contro Umaga per difendere il titolo appena conquistato e ha infine lottato contro Orton in un Last man standing match al termine del quale Orton stesso ha nuovamente conquistato il titolo, diventando WWE Champion due volte in una notte.\nDopo No Mercy, Orton continu\u00f2 la sua faida contro Shawn Michaels, dopo che Michaels fece il suo ritorno durante l'edizione di Raw dell'8 ottobre, dove colp\u00ec Orton con un Sweet Chin Music. Nella serata successiva Orton vinse tre match, contro Jeff Hardy, Mr. Kennedy e Michaels. Orton e Michaels si scontrarono a Cyber Sunday, dopo che Michaels fu scelto dal pubblico per affrontare Orton in un sondaggio con Jeff Hardy e Mr. Kennedy. Nell'incontro Orton fu squalificato quando esegu\u00ec un low blow su Michaels, ma conserv\u00f2 comunque il titolo. Nel rematch a Survivor Series, Orton difese con successo il titolo contro Michaels, schienandolo dopo un RKO. La stipulazione del match vietava a Michaels di usare la Sweet Chin Music, pena la rinuncia di ogni shot al WWE Championship, e a Orton di essere squalificato, pena la perdita del titolo. Terminata la faida con Michaels, il campione entra in rotta di collisione con il rientrante Chris Jericho: Jericho interrompe l'autocelebrazione di Orton del 19 novembre abbattendo il tedoforo che avrebbe dovuto portare la fiaccola ad Orton, in segno di un passaggio di testimone, di un cambio generazionale. Jericho entra subito in lizza per il WWE Championship e sfida Orton ad un match titolato per il PPV Armageddon. La sfida viene accettata per la settimana dopo, quando il canadese interferisce nel match tra Orton e Ric Flair, facendo vincere quest'ultimo. Jericho ottiene dunque il suo incontro titolato. A RAW, il tre dicembre, Orton e Jericho si sfidano in un Pick your Poision, in cui l'uno avrebbe scelto l'avversario dell'altro per la serata. Orton fa affrontare a Jericho Umaga, mentre il campione \u00e8 costretto a scontrarsi per l'ennesima volta con Shawn Michaels. Jericho riesce a sconfiggere Umaga per squalifica; altrettanto il campione vince il suo match tramite countout grazie all'intervento di Mr. Kennedy. Nello speciale RAW Anniversary, Orton rifiuta di riformare temporaneamente l'Evolution e, anzi, si scontra proprio con Flair, Batista e Triple H facendo coppia con Edge e Umaga, ma rimediando una sconfitta. A Armageddon, Orton detiene il titolo per squalifica contro Jericho grazie all'interferenza di JBL, che fa scattare la squalifica.\nOrton apre il 2008 con una faida con Jeff Hardy. Quest'ultimo, battendo Triple H a Armageddon, ha guadagnato la title shot al titolo di Orton. Nelle settimane che precedono la Royal Rumble \u00e8 sempre Jeff ad avere la meglio prima in un tag team match e poi in un match valido per la sua corona intercontinentale. Orton ha difeso con successo la cintura in un match contro Jeff Hardy svoltosi il 27 gennaio 2008 durante l'evento in pay-per-view Royal Rumble e nel dark match post Royal Rumble sempre contro Jeff Hardy.\nOrton ha perso per squalifica contro il rientrante John Cena in un match valido per il titolo il 14 febbraio 2008 a No Way Out; Cena ha guadagnato la title shot grazie alla vittoria nella Royal Rumble. HHH vinse l'elimination chamber di RAW valida per la title shot al titolo di Orton e nella puntata post No Way Out Orton viene sconfitto da Cena, che si candida per entrare a far parte della contesa. A WrestleMania XXIV Orton ha difeso con successo il titolo contro John Cena e Triple H, quest'ultimo vincitore dell'Elimination Chamber match a No Way Out; nell'occasione Orton ha effettuato il pin vincente su Cena dopo che questi stato messo fuori combattimento da Triple H con un pedigree. Orton ha quindi perso la cintura a Backlash 2008 in favore di Triple H in un Fatal Four Way match a cui hanno preso parte anche John Cena e JBL. Nella puntata successiva, a RAW, Orton sfid\u00f2 HHH per riavere il suo titolo ma il match fin\u00ec in pareggio. A Judgment Day 2008 ha affrontato Triple H in uno Steel Cage match valido per il titolo WWE, perdendo di nuovo. Nel rematch di One Night Stand 2008 Orton ha lottato in un Last Man Standing match, uscendo nuovamente sconfitto; nell'occasione, Orton ha subito un grave infortunio alla clavicola sinistra.\nFaida con Batista (2008\u20132009).\nNel mese di agosto \u00e8 stato protagonista di un incidente in moto; il rientro fu posticipato verso la fine dell'anno. Ma continu\u00f2 a comparire a Raw: prima ad Unforgiven, dove insieme ai Priceless (Cody Rhodes, Ted DiBiase jr. e Manu) ha attaccato CM Punk, allora World Heavyweight Champion, non permettendogli di partecipare al Championship Scramble Match, vinto poi da Chris Jericho. Torn\u00f2 con una gimmick da malato mentale che odiava tutti, disse anche di essere affetto dall'IED, una malattia che non permette di controllare la rabbia. Poi inizia a criticare il GM di Raw Mike Adamle, provocando le sue dimissioni. La rivincita contro CM Punk, il 3 novembre nell'800\u00ba episodio di Raw, fin\u00ec con la vittoria di Punk via DQ, quando Rhodes e DiBiase intervennero, ma Orton infortun\u00f2 (Kayfabe) DiBiase con il suo Punt kick per il fatto di essersi messo in mezzo. Successivamente ha iniziato un feud con Batista per determinare il miglior \"giovane\" della vecchia stable Evolution, che ha determinato un Elimination tag team match alle Survivor Series tra il Team Orton (Randy Orton, Shelton Benjamin, Cody Rhodes, William Regal, Mark Henry) che ha battuto il Team Batista (Batista, R-Truth, Matt Hardy, CM Punk, Kofi Kingston). L'8 dicembre si \u00e8 unito con Cody Rhodes e Manu (poi malmenato ed espulso) per formare una nuova stable chiamata \"The Legacy\". Ad Armageddon ha perso contro Batista. Nella puntata successiva a Raw Orton infortun\u00f2 (Kayfabe) Batista con un calcio alla testa. Ted DiBiase a Raw del 12 gennaio 2009 si alle\u00f2 con Orton e Rhodes nella Legacy, dicendo di aver dimenticato il passato e di aver capito di aver sbagliato.\nThe Legacy (2009\u20132010).\nIl 25 gennaio riesce a vincere il Royal Rumble match entrando con il numero 8 ed eliminando per ultimo il suo ex compagno dell'Evolution Triple H. Decisivo \u00e8 stato il contributo dei suoi compagni della Legacy, Cody Rhodes e Ted DiBiase. Tuttavia, nella puntata di Raw precedente al PPV, Orton ha attaccato il chairman Vince McMahon con il Punk Kick. Nella puntata di Raw successiva alla Royal Rumble, insieme ai compagni della Legacy, il Legend Killer minaccia di fare causa alla WWE nel caso venisse licenziato. Nello stesso show la general manager Stephanie McMahon gli comunica che non sono quelle le sue intenzioni e subito dopo suo fratello Shane aggredisce da solo Orton, Rhodes e DiBiase. Nella seguente puntata di Raw viene annunciato che Randy Orton e Shane McMahon si affronteranno a No Way Out in un No Holds Barred match. A WWE No Way Out per\u00f2 \u00e8 Randy ad avere la meglio su Shane McMahon che non contento sfida Randy nella puntata successiva di Raw in un \"Unsanctioned Match\", il match termina con la vittoria di Orton quando la Legacy irrompe sul ring e consente ad Orton di tramortire Shane con il suo micidiale Punt, dopodich\u00e9 Orton rifila un RKO anche a Stephanie McMahon, che era accorsa sul ring per soccorrere il fratello. A quel punto inaspettatamente giunge sul ring Triple H molto furioso, ma Orton riesce a fuggire con i suoi. A WrestleMania XXV, Orton affronta Triple H per il WWE Championship; dopo un lungo scontro The Viper non riesce a sopraffare il King of King che rimane padrone del titolo. Al PPV Backlash ci sar\u00e0 la resa dei conti finale in un six-man tag team match: Batista (infortunato da Orton poco dopo la Royal Rumble) Triple H e Shane affronteranno la Legacy al completo. Se sar\u00e0 il team di Orton a vincere, quest'ultimo vincer\u00e0 il titolo WWE detenuto da Triple H. Al contrario, se sar\u00e0 la squadra di Triple H a trionfare, quest'ultimo manterr\u00e0 la cintura. A Backlash dopo che Triple H si distrae per fermare Batista che stava per far squalificare la squadra, Orton lo colpisce prima con l'RKO e poi con il Legend Kick, diventando cos\u00ec WWE Champion. A Judgment Day, vince contro Batista. Ad Extreme Rules perde il titolo a favore di Batista. La sera successiva a Raw la Legacy attacca Batista, costringendolo a lasciare l'arena in ambulanza. Il titolo viene reso vacante per l'infortunio di Batista e la settimana successiva, sempre a Raw, Orton riconquista la cintura in fatal four match al quale parteciparono anche Triple H, John Cena e Big Show. A The Bash Randy Orton, aiutato dalla Legacy, sconfigge Triple H in un 3 Stages of Hell conservando il titolo WWE. A Night of Champions Randy Orton riesce a conservare il WWE Title dall'assalto di Triple H e John Cena schienando Cena dopo un RKO. Vinta la faida con Triple H, per \"The Viper\" si presenta un nuovo sfidante, John Cena, il quale diventa il numero 1 Contender al titolo WWE al PPV SummerSlam. Il match finisce in maniera molto controversa con la vittoria di Randy Orton, a causa dell'invasione di un fan. Nella puntata di Raw successiva al PPV si scopre che l'invasore \u00e8 il fratello di Ted DiBiase, e quindi Mr.McMahon dichiara che ci sar\u00e0 una rivincita al prossimo PPV Breaking Point, in cui Cena e Orton lotteranno in un I Quit Match, e se qualcuno dovesse intervenire a favore di Orton esso perder\u00e0 la cintura.\nNel pay-per-biew Breaking Point, Randy Orton \u00e8 stato sconfitto da John Cena in un I Quit match perdendo il titolo WWE. Il 4 ottobre ad Hell in a Cell, Randy Orton \u00e8 riuscito a sconfiggere John Cena in un rematch avvenuto nell'omonima struttura, riconquistando il WWE Championship. Nel corso della puntata di Raw del 5 ottobre, Randy Orton ha concesso a John Cena un ultimo rematch a Bragging Rights, e se questa volta Cena avesse perso, avrebbe dovuto lasciare Raw. A WWE Bragging Rights Randy Orton \u00e8 stato sconfitto da John Cena in un 60 minute Iron Man Falls Count Anywhere match per 6-5, perdendo il titolo.\nHa poi cominciato una faida con Kofi Kingston dato che Kofi era intervenuto a Bragging Rights permettendo a Cena di vincere il titolo WWE. Lo scontro tra i due si concretizza alle Survivor Series, dove Randy Orton affronta Kofi in un 5 man classic Survivor Series elimination match, assieme a lui Cod Rodhes, Ted DiBiase, Cm Punk e William Regal. Il team Orton vince dopo essere andato in vantaggio per pi\u00f9 di una volta durante il match. Orton si prender\u00e0 la sua rivincita di Bragging Rights nella puntata di Raw del 30 novembre dove grazie alla Legacy, che ha malmenato Kofi prima del match, riesce a vincere. A TLC, Orton sconfigge Kingston con l'RKO. A Raw del 14 dicembre 2009, sera successiva a WWE TLC, Randy Orton sconfigge Undertaker per count-out avanzando nel minitorneo per stabilire chi \u00e8 la Superstar del 2009 e pi\u00f9 tardi nella serata viene sconfitto da John Cena in finale per lo Slammy di Superstar del 2009. Nell'ultima puntata di Raw, Orton sconfigge Kofi Kingston e John Cena in un Triple Threat Match per decretare il contendente numero 1 per il WWE Championship di Sheamus alla Royal Rumble. Nel PPV Randy viene sconfitto da Sheamus solo per squalifica a causa dell'intervento di Cody Rhodes e quindi non riesce a conquistare il titolo. Dopo il match Randy Orton attacca Cody Rhodes e Ted DiBiase. Dopo il PPV, a Raw, Randy Orton ha sconfitto Shawn Michaels qualificandosi per l'Elimination Chamber di Raw valida per il WWE Championship. Nel match, Orton \u00e8 stato il primo eliminato, venendo estromesso da Ted DiBiase. Per questo, Orton annunci\u00f2 lo scioglimento della Legacy il giorno successivo a Raw, attaccando i suoi due ormai ex compagni. Nella puntata di Raw del 1\u00ba marzo 2010, Orton effettu\u00f2 un turn face attaccando di nuovo Cody e Ted. Orton perse quindi un handicap match contro i due la settimana seguente, ma a WrestleMania XXVI Orton ebbe la meglio in un triple threat match che coinvolgeva gli ex membri della stable, sancendo la fine della stessa.\nOpportunit\u00e0 titolate (2010\u20132011).\nA Extreme Rules, un mese dopo, Orton sfid\u00f2 Jack Swagger ad un match per il World Heavyweight Championship, fallendo l'assalto. Punt\u00f2 quindi al WWE Championship, ma non riusc\u00ec a vincere il triple threat match contro Batista e Sheamus a Raw valido per determinare il primo sfidante al titolo di John Cena, a causa dell'interferenza di Edge, che favor\u00ec l'ex Evolution. Il feud col canadese prosegue a Over the limit, dove i due pareggiano per doppio count-out. Nella puntata successiva al PPV, Orton \"sconfigge\" Batista per forfait, dato che questi era infortunato, qualificandosi per il Fatal-4-Way match valido per il WWE Championship. All'evento omonimo, non riesce a conquistare il WWE Championship, vinto invece da Sheamus. A Raw verr\u00e0 selezionato per prendere parte all'esclusivo Raw's Money in the bank ladder match, dove per\u00f2 esce trionfante The Miz. La sera seguente vince un triple threat match contro Edge e Chris Jericho diventando il N.1 Contender al titolo di Sheamus per WWE Summerslam 2010. A SummerSlam 2010 Randy Orton sconfigge Sheamus per squalifica e quindi non riesce a conquistare il WWE Championship. A Night Of Champion Randy vince un 6-Pack Challenge contro il campione Sheamus, Wade Barrett, Chris Jerico, Edge e John Cena, conquistando il suo 6\u00ba WWE Championship, il 7\u00ba in assoluto nella federazione di Stamford. A Hell in a Cell Randy Orton sconfigge Sheamus e conserva il WWE Championship. A Bragging Rights affronta Wade Barrett per il WWE Championship in un match con Cena al fianco di Barret, dove viene sconfitto per squalifica. Alle Survivor Series Randy difende con successo il suo titolo ancora una volta contro Wade Barrett, questa volta con John Cena come arbitro speciale. Nella puntata successiva di Raw Randy riesce ancora una volta a difendere il titolo contro Wade Barrett, ma subito dopo il match The Miz decide di incassare la sua valigetta ed in un match breve riesce a battere Randy Orton conquistando il WWE Title. Randy ha la possibilit\u00e0 di riconquistare il WWE Championship al PPV \"TLC: Tables, Ladders &amp; Chairs\" in un Tables Match contro il WWE Champion The Miz, ma viene sconfitto anche grazie alle interferenze di Alex Riley. A WWE Royal Rumble Orton non riesce a conquistare il WWE Championship contro The Miz a causa dell'interferenza di CM Punk.\nSuccessivamente, Orton partecipa alla Royal Rumble. Entrato col numero 39, viene eliminato per penultimo da Alberto Del Rio. Randy partecipa all'Elimination Chamber del roster di Raw nel pay-per-view Elimination Chamber per stabilire il n\u00ba 1 contender per il titolo WWE a WrestleMania XXVII contro John Cena., John Morrison, R-Truth, CM Punk e Sheamus, nel match trionfa Cena. Parte quindi un feud con CM Punk e il New Nexus. Il GM anonimo di Raw sancisce un match tra CM Punk e Randy Orton a WrestleMania XXVII. Orton affronter\u00e0 ogni settimana i restanti membri del New Nexus, e ogni avversario che riuscir\u00e0 a sconfiggere, non potr\u00e0 essere a bordo ring in aiuto di Punk a Wrestlemania. In questi match il GM di Raw ha proibito al New Nexus di intervenire, e nel caso in cui ci fosse un'interferenza, il New Nexus verr\u00e0 smantellato. Il primo incontro avviene a Raw del 28 febbraio, dove Randy Orton sconfigge il primo avversario, Michael McGillicutty. A fine match esegue il Punt Kick su McGillicutty, mettendolo quindi fuori gioco. La settimana successiva, sconfigge David Otunga, nonostante Orton avesse subito un attacco prima del match da parte dell'intero Nexus. Subito dopo, colpisce Otunga con il Punt Kick, mettendo anche lui in lista infortunati. Nella puntata di Raw del 14 marzo batte Mason Ryan alla fine del match lo mette in lista infortunati con il Punt Kick. Nella puntata del 21 marzo combatte in un match contro Rey Mysterio, ma verso la fine, compare dal Titantron CM Punk che si dirige dalla moglie di Orton, Samantha. Orton interrompe il match e si dirige da Punk, quando quest'ultimo lo attacca alle spalle. La settimana seguente a Raw, Orton attacca CM Punk mentre questi stava parlando al pubblico (la puntata si svolgeva a Chicago, citt\u00e0 natale di CM Punk). Orton prova a connettere col suo Punt Kick, ma la gamba infortunata non glielo permette. Approfittando della debolezza dell'avversario, Punk passa al contrattacco e mette KO Orton con la sua GTS. A WrestleMania XXVII, Randy Orton sconfigge CM Punk. Nella puntata successiva al PPV sconfigge CM Punk e Cody Rhodes insieme a Rey Mysterio. Nella puntata di Raw dell'11 aprile, Randy Orton partecipa al Gauntlet match nel quale il vincitore avrebbe affrontato The Miz a WWE Extreme Rules 2011 per il WWE Championship ma viene eliminato per primo da Dolph Ziggler, a seguito di un attacco dei membri del Nexus, da lui infortunati il mese precedente. Nella puntata di Raw del 18 aprile combatte contro CM Punk in un rematch di WrestleMania XXVII, vincendo.\nWorld Heavyweight Champion (2011\u20132012).\nNella puntata di Raw dedicata al draft 2011, Randy Orton passa a SmackDown in seguito alla vittoria di Kofi Kingston su Sheamus. Esordisce poco dopo, rappresentando il roster in cui \u00e8 appena approdato contro Dolph Ziggler, vincendo. A Extreme Rules, Orton sconfigge CM Punk in un Last Man Standing match. Nella puntata di SmackDown del 29 aprile, Orton ottiene un match per il World Heavyweight Championship contro Christian, vincendo il titolo dopo quasi 7 anni dal suo ultimo regno con questa cintura. A Over the Limit Orton sconfigge Christian conservando il World Heavyweight Championship. Dopo il match, i due si stringono la mano. Nella puntata di Smackdown del 3 giugno affronta Sheamus con in palio il World Heavyweight Championship, vincendo. A fine match viene attaccato da Christian che porta via la cintura con s\u00e9. A Capitol Punishment, Orton difende con successo il titolo contro Christian. In giugno aveva rischiato una sospensione per avere parlato male della lottatrice Kelly Kelly, scusandosi successivamente per le sue dichiarazioni. Nel pay-per-view Money in the Bank, perde per squalifica contro Christian dopo averlo colpito con un calcio nelle parti basse (dopo che questi lo aveva provocato sputandogli in faccia); la stipulazione prevedeva che in caso di sua squalifica il titolo sarebbe passato a Christian. A SummerSlam, Orton sconfigge Christian in un No Holds Barred match e si aggiudica il World Heavyweight Championship per la 4\u00aa volta. Nella puntata di SmackDown del 19 agosto, Mark Henry vince la battle royal a 20 uomini, laureandosi cos\u00ec primo sfidante al titolo detenuto da Orton. Il 30 agosto, a Super SmackDown Live, Orton difende il World Championship contro Christian in uno Steel Cage match, concludendo la loro faida. A Night Of Champions, Orton viene sconfitto da Henry, il quale diventa World Heavyweight Champion. A Hell in a Cell viene sconfitto da Henry in un rematch, non riuscendo a riconquistare il titolo.\nSuccessivamente Orton inizia una faida con l'ex membro della Legacy, Cody Rhodes. A Vengeance sconfigge Rhodes. Alle Survivor Series il suo team viene sconfitto da quello di Barrett; Orton ha eliminato Dolph Ziggler, Jack Swagger e Hunico ed \u00e8 stato l'ultimo del suo team ad essere eliminato. Dopo le Survivor Series, Orton continua la sua faida con Barrett, affrontandolo in un table match a TLC e ottenendo la vittoria. Partecipa alla Royal Rumble entrando con il numero 28, ma viene eliminato per penultimo da Chris Jericho. Nella puntata di Raw del 13 febbraio viene annunciato tramite il sito WWE.com che Orton non avrebbe potuto partecipare all'Elimination Chamber match al pay-per-view Elimination Chamber a causa di una commozione cerebrale: a prendere il suo posto \u00e8 stato Santino Marella. Ritorna il 2 marzo a SmackDown, dove affronta Daniel Bryan, ma perde il match per countout a causa dell'intervento di Kane che lo attacca e con cui inizia una faida:dopo aver perso un grande match a wrestlemania XXVIII contro Kane, Randy ottiene la sua rivincita contro Kane nella puntata di SmackDown del 7 aprile in un No Holds Barred match, per poi chiudere la faida in un Falls Count Anywhere match a Extreme Rules vinto da Orton. A Over the Limit, Orton sfida il World Heavyweight Champion Sheamus in un fatal four-way match che includeva anche Chris Jericho e Alberto Del Rio, ma non riesce a conquistare il titolo. Il 28 maggio, la WWE, attraverso il suo sito ufficiale WWE.com, ha annunciato la sospensione di Randy Orton per 60 giorni: la sospensione \u00e8 dovuta alla seconda violazione del Wellness Program da parte dall'atleta da quando \u00e8 alla WWE; inoltre la WWE ha successivamente comunicato che il lottatore sarebbe stato ancora fuori per un paio di giorni per prendere parte alle riprese del film \"Presa mortale 3\", in cui ha la parte del protagonista.\nOrton ritorna ufficialmente nella puntata di Raw del 30 luglio, rivelandosi l'avversario a sorpresa di Heath Slater e ottenendo la vittoria. Successivamente Orton inizia una faida con Dolph Ziggler, con cui ha diversi match, sia singolo che in tag, che portano ad un match a Night of Champions, dove sconfigge Ziggler per terminare la loro faida. Nella puntata di SmackDown del 28 settembre perde un match contro Big Show valevole per decretare il primo sfidante per il World Heavyweight Championship dopo essere stato attaccato nel backstage da Alberto Del Rio, con cui inizia una faida. Il giorno successivo, sul sito ufficiale WWE, viene comunicato che Randy si \u00e8 infortunato dopo il match avuto con Big Show e gli attacchi di Alberto Del Rio; in realt\u00e0 questa \u00e8 una storyline per tener lontano Orton dagli schermi visto che \u00e8 stato scelto per girare un film. A Hell in a Cell ottiene la sua vendetta contro Del Rio, sconfiggendolo in un match singolo. Nonostante ci\u00f2, la faida tra Orton e Del Rio continua e culmina alle Survivor Series 2012, dove nonostante rimanga l'ultimo del Team Foley e riesca ad eliminare Del Rio, Orton viene schienato da Ziggler.\nFaida con lo Shield (2012\u20132013).\nIl 27 gennaio alla Royal Rumble, prende parte al Royal Rumble match con il numero 26, ma viene eliminato da Ryback. Al PPV Elimination Chamber del 17 febbraio, nonostante riesca a eliminare sia Mark Henry che Chris Jericho, viene eliminato per ultimo da Jack Swagger e perde l'occasione di sfidare Del Rio per il World Heavyweight Championship a WrestleMania 29. Successivamente Orton inizia una faida con lo Shield e trova in Sheamus un alleato. Dopo aver inizialmente scelto Ryback come terzo loro alleato per affrontare lo Shield a WrestleMania, Orton e Sheamus devono ripiegare su Big Show dopo l'annuncio che Ryback avrebbe affrontato Mark Henry a WrestleMania. Nonostante diversi diverbi, il trio ottiene alcune vittorie, e a WrestleMania 29 vincono contro lo Shield e al termine del match Big Show attacca sia Sheamus che Orton. L'8 aprile a Raw il suo match contro Sheamus finisce in no contest a causa dell'intervento di Big Show che attacca entrambi i wrestler. A Extreme Rules, Orton sconfigge Big Show in un Extreme Rules Match, schienandolo dopo averlo colpito con il Punt Kick, mossa che non usava ormai da tempo. Successivamente Orton riprende la sua faida con lo Shield e si allea con il Team Hell No, con cui nella puntata di \"SmackDown\" del 14 giugno riesce a sconfiggere per la prima volta lo Shield in un match televisivo. Il 16 giugno a Payback, in coppia con Daniel Bryan, Orton viene sconfitto da Seth Rollins e Roman Reigns in un match valido per il WWE Tag Team Championship. Nella puntata di \"Raw\" del 17 giugno affronta Bryan in un No Disqualification match, vincendo per forfait a causa di un infortunio di Bryan. Il 21 giugno a \"SmackDown\" viene sconfitto da Bryan per countout. Nella puntata di \"Raw\" del 24 giugno perde un decisivo Street Fight match contro Bryan.\nAlleanza con l'Authority (2013\u20132014).\nIl 14 luglio a Money in the Bank, Orton ha sconfitto Christian, CM Punk, Daniel Bryan, RVD e Sheamus nel WWE Championship Money in the Bank ladder match, guadagnandosi cos\u00ec l'opportunit\u00e0 di lottare per il WWE Championship in un qualsiasi momento a sua scelta entro il prossimo anno. Il 18 agosto a SummerSlam, Orton ha effettuato un turn heel dopo aver incassato il suo Money in the Bank contract ai danni di Daniel Bryan, che aveva appena vinto il WWE Championship ed era stato successivamente attaccato dall'arbitro speciale Triple H, che ha anche contato lo schienamento per dare Orton il suo settimo WWE Championship. La notte successiva a \"Raw\", Orton \u00e8 apparso con Vince McMahon, Stephanie McMahon e Triple H per l'incoronazione, e quando Triple H ha invitato Bryan sul ring per eliminare le scorie di SummerSlam, Orton ha eseguito una RKO su Bryan; successivamente lui, Vince McMahon, Stephanie McMahon e Triple H si sono fermati sopra di lui, tenendo il WWE Championship in alto, confermando il suo turn heel. A Night of Champions, Orton ha perso il WWE Championship contro Bryan, che \u00e8 stato tuttavia privato del titolo da Triple la notte successiva a \"Raw\", a causa di un veloce conteggio dell'arbitro, rifiutandosi di restituire il titolo a Orton. Orton e Bryan si sono affrontati a Battleground per il vacante WWE Championship, ma il match si \u00e8 concluso in un no contest dopo che Big Show ha messo K.O. entrambi i concorrenti. Orton Bryan si sono nuovamente sfidati per il titolo vacante a Hell in a Cell, dove \u00e8 Orton a vincere per l'ottava volta il WWE Championship (arrivando al pari di The Rock e Triple H per numero di regni) dopo che l'arbitro speciale Shawn Michaels aveva colpito Bryan con un superkick dopo che questi aveva attaccato Triple H. Orton ha difeso con successo il titolo contro Big Show alle Survivor Series.\nNella puntata di \"Raw\" del 25 novembre, John Cena, il rivale da tempo di Orton, ha suggerito che c'\u00e8 solo \"un campione\" nella WWE, cos\u00ec Triple H ha dichiarato che ci sarebbe stato un match di unificazione al pay-per-view . Orton ha sconfitto Cena a TLC unificando il suo WWE Championship con il World Heavyweight Championship di Cena ed \u00e8 stato ufficialmente riconosciuto come l'ultimo World Heavyweight Champion. Orton ha poi sconfitto nuovamente Cena nella successiva rivincita alla Royal Rumble dopo l'intervento della Wyatt Family. Il 23 febbraio, Orton ha sconfitto John Cena, Sheamus, Daniel Bryan, Christian e Cesaro a Elimination Chamber per conservare il suo WWE World Heavyweight Championship e garantirsi la sua posizione nel match titolato a WrestleMania XXX il 6 aprile contro Batista, che \u00e8 tornato alla WWE vincendo il Royal Rumble match. Il main event di WrestleMania \u00e8 stato cambiato in un Triple Threat match dopo che Bryan ha sconfitto Triple H, ottenendo cos\u00ec un altro incontro per WrestelMania, dove ad avere la meglio \u00e8 Bryan che sottomette Batista con la Yes Look. La notte successiva a \"Raw\", a Orton e Batista \u00e8 stato negato un rematch per il WWE World Heavyweight Championship e invece sono stati costretti dall'Authority a collaborare insieme per affrontare i WWE Tag Team Champions, gli Usos, per il titolo, nonostante i loro problemi l'uno con l'altro. Il match per il titolo \u00e8 finito in un doppio count-out dopo che i due si sono uniti e hanno eseguito un pestaggio ai campioni. Pi\u00f9 tardi quella notte, Batista e Orton, insieme con Kane, hanno attaccato Bryan prima che difendesse il suo titolo contro Triple H. Prima che Triple H potesse sconfiggere Bryan, lo Shield lo ha interrotto eseguendo una Spear su di lui e allontanando Orton, Batista e Kane, permettendo a Bryan di conservare il suo titolo per squalifica.\nNella puntata di \"Raw\" del 14 aprile, Triple H, Randy Orton e Batista sono saliti sul ring per attaccare lo Shield dopo il loro 11-on-3 handicap match, utilizzando il nome e la musica d'ingresso dell'Evolution. A Extreme Rules e a Payback, l'Evolution ha perso contro lo Shield. Nella puntata di \"Raw\" del 9 giugno, l'Authority ha inserito Orton d'ufficio nel Money in the Bank ladder match 2014 per il vacante WWE World Heavyweight Championship, ma non \u00e8 riuscito a riconquistare il titolo. Il 20 luglio a Battleground, ha tentato di nuovo l'assalto al WWE World Heavyweight Championship in un fatal 4-way match, che vedeva coinvolti anche Kane e Roman Reigns, vinto dal campione John Cena. Nella puntata di \"Raw\" del 21 luglio, Roman Reigns ha attaccato Orton, costandogli un match titolato contro Cena a SummerSlam, spingendo Orton ad attaccare brutalmente Reigns e sfidandolo per un match a SummerSlam. Al pay-per-view, Orton ha sconfitto Reigns aveva effettuato il kick-out da una RKO, mentre Orton esegue la RKO da una spear schienandolo e ottenendo la vittoria. Al pay-per-view Night of Champions, Orton ha sconfitto Chris Jericho in un match singolo quando ha eseguito una RKO al volo.\nFaida con l'Authority (2014\u20132015).\nPer Hell in a Cell Orton ha chiesto all'Authority di affrontare il perdente del No Holds Barred Contract on a Pole match tra John Cena e Dean Ambrose; l'incontro \u00e8 stato vinto da Ambrose, per cui viene sancito un Hell in a Cell match tra Orton e Cena. Durante la puntata di \"Raw\" prima dell'evento, Triple H ha annunciato che il vincitore avrebbe ottenuto l'opportunit\u00e0 di affrontare Brock Lesnar per un futuro match titolato. Pi\u00f9 tardi quella notte, in un 3-on-2 Handicap Street Fight match che oppose Orton, Kane e Seth Rollins a Cena e Ambrose, \"The Viper\" riesce a vincere ma \u00e8 stato colpito subito dopo da Rollins con un Curb Stomp. A Hell in a Cell Orton ha perso il match: Cena, in particolare, lo ha schienato dopo averlo lanciato su un tavolo con una AA dal paletto.\nLa notte seguente, a \"Raw\", Orton ha eseguito una RKO su Rollins, sfidando cos\u00ec l'Authority e iniziando un turn face. Nella puntata di \"Raw\" del 3 novembre ha attaccato Rollins durante il suo match contro Dolph Ziggler per l'Intercontinental Championship, causando la vittoria per squalifica di Rollins (ma non la vittoria del titolo) e ha poi chiesto un match contro di lui per risolvere la loro controversia, match che Triple H ha concesso per mantenere Orton dalla sua parte. Rollins ha ottenuto la vittoria con un backside pinfall e Orton ha cementato il suo turn face attaccando l'Authority prima di essere colpito da Rollins con il Curb Stomp sui gradoni d'acciaio. \u00c8 stato poi portato via in barella dopo aver subito un infortunio scriptato in modo da poter iniziare le riprese di \"Condemned 2: Desert Prey\".\nFaida con Seth Rollins (2015\u20132016).\nIl 22 febbraio 2015 a Fastlane, dopo che l'Authority aveva sconfitto Erick Rowan, Ryback e Dolph Ziggler, Orton ha fatto il suo ritorno salvando questi ultimi da un pestaggio e ha colpito Jamie Noble e Joey Mercury (J&amp;J Security) e Kane con una RKO ciascuno. La notte seguente a \"Raw\", l'Authority ha cercato di convincerlo a tornare nella loro \"famiglia\", ma Orton non ha dato una risposta diretta fino a quando non li ha incontrati nel backstage. Durante un tag team match pi\u00f9 tardi nella stessa sera, Orton si \u00e8 mostrato frustrato e sconvolto dopo che Rollins si era preso il tag; al termine del match, perso, Orton si \u00e8 avvicinato a Rollins sul ring, ma \u00e8 stato velocemente interrotto da Jamie Noble, che pertanto ha subito una RKO. Infine, per la sorpresa di Rollins, Orton lo ha preso e lo ha rialzato in piedi, lasciando il suo allineamento in dubbio. Nella puntata di \"Raw\" del 9 marzo, Orton ha verbalmente insultato vari membri dell'Authority, salvo farlo poi passare per uno scherzo. Durante un 2-on-1 handicap match dove era in team con Seth Rollins contro Roman Reigns, ha abbandonato Rollins, permettendo a Reigns di ottenere la vittoria. Dopodich\u00e9, Orton ha brutalmente attaccato Rollins, ricordandogli di non aver dimenticato quello che gli aveva fatto quattro mesi prima, colpendo alla fine con una RKO sul tavolo dei commentatori.\nA WrestleMania 31, Orton ha sconfitto Rollins ed \u00e8 in diventato il primo sfidante per il WWE World Heavyweight Championship dopo aver sconfitto Roman Reigns e Ryback, ma non \u00e8 riuscito a conquistare il titolo da Rollins a Extreme Rules in uno steel cage match che ha visto, come da stipulazione, la sua RKO bandita e Kane come \"guardiano della gabbia\", che ha aiutato Rollins. A Payback, Orton ha perso un fatal four-way match contro Rollins, Ambrose e Reigns.\nA Money in the Bank, Orton non \u00e8 riuscito a vincere il Money in the Bank ladder match per un contratto valido per il WWE World Heavyweight Championship che \u00e8 stato vinto da Sheamus, con cui aveva iniziato una faida nelle settimane precedenti all'evento e che ha sconfitto a Battleground. L'irlandese si \u00e8 vendicato poi a SummerSlam. Dopo una breve faida con la Wyatt Family, in ottobre Orton ha subito un grave infortunio alla spalla che lo ha costretto ad uno stop durato circa nove mesi.\nFaida con Bray Wyatt (2016\u20132017).\nCon la Draft Lottery del 19 luglio, Orton \u00e8 stato trasferito a \"SmackDown\". Il 21 agosto, a SummerSlam, Orton \u00e8 stato duramente sconfitto da Brock Lesnar per KO tecnico quando il medico \u00e8 stato costretto a chiudere il match a causa di una vistosa ferita sulla fronte di \"The Viper\" dopo una gomitata ma nonostante ci\u00f2, Lesnar ha continuato a inveire su Orton mentre era circondato dai medici. Nella puntata di \"SmackDown\" del 23 agosto, Orton ha parlato del suo match contro Lesnar, prima che Bray Wyatt lo interrompesse. La settimana seguente, Orton ha accettato la sfida di Wyatt per un match a Backlash. A Backlash, Orton \u00e8 stato attaccato da Wyatt nel backstage prima dell'evento e ha perso l'incontro per forfeit. \u00c8 stato poi rivelato che Orton non era in condizioni di combattere a causa di una \"legittima\" concussione che ha subito il mese prima a SummerSlam. Orton ha poi affrontato Lesnar ancora una volta in un \"evento dal vivo\" svoltosi a Chicago in un No Disqualification match, che ha perso. Orton ha ripreso la sua faida con Wyatt, che ha affrontato a No Mercy, dove Wyatt lo ha sconfitto grazie ad una distrazione del rientrante Luke Harper. Nella puntata di \"SmackDown\" dell'11 ottobre, Orton ha combattuto in coppia con Kane in un tag team match contro Wyatt e Harper, ma ancora una volta ha perso il match. Nell'edizione di \"SmackDown\" del 25 ottobre Orton ha effettuato quindi un turn heel attaccando Kane durante un No disqualification match, permettendo cos\u00ec a Bray Wyatt di vincere l'incontro. In seguito, l'11 novembre a \"SmackDown\", Orton si \u00e8 unito alla Wyatt Family, confermando il suo turn heel.\nNella puntata di \"SmackDown\" dell'8 novembre la rinnovata formazione della Wyatt Family ha sconfitto Dean Ambrose, James Ellsworth e Kane. Il 20 novembre a Survivor Series Orton ha preso parte al 5-on-5 Traditional Survivor Series Elimination match come parte del \"Team SmackDown\" contro il \"Team Raw\", risultando essere l'ultimo sopravvissuto insieme a Bray Wyatt. Nella puntata di \"SmackDown\" del 22 novembre Wyatt e Orton sono apparsi alla fine del Tag Team Turmoil match per determinare i contendenti n\u00ba1 allo SmackDown Tag Team Championship di Heath Slater e Rhyno, vinto dagli American Alpha, minacciandoli che avranno la loro occasione per affrontarli. Infatti, nella successiva puntata di \"SmackDown\" del 29 novembre, Wyatt e Orton hanno avuto la meglio sugli American Alpha, diventando i contendenti n\u00ba1 ai WWE SmackDown Tag Team Championship detenuto da Heath Slater e Rhyno, sconfiggendoli poi il 4 dicembre a ; per Orton si tratta del primo titolo di coppia dopo quasi dieci anni e del suo quindicesimo in WWE. Nella puntata di \"SmackDown\" del 6 dicembre Orton e Wyatt hanno difeso con successo i titoli contro Heath Slater e Rhyno in un rematch titolato. In seguito anche Harper \u00e8 stato riconosciuto come campione grazie alla \"Freebird Rule\". Tuttavia, il 27 dicembre a \"SmackDown\", Harper e Orton hanno perso i titoli a favore degli American Alpha in un Four Corners Elimination match che includeva anche Heath Slater e Rhyno e gli Usos, interrompendo il loro regno durato solo 23 giorni; Harper e Orton sono stati gli ultimi ad essere eliminati dagli American Alpha a causa di un errore di Orton che ha inavvertitamente colpito Harper, permettendo a Gable e Jordan di colpire Orton con la \"Grand Amplitude\" e vincere la contesa. Nella puntata di \"SmackDown\" del 10 gennaio Randy Orton e Bray Wyatt hanno affrontato gli American Alpha per lo SmackDown Tag Team Championship ma sono stati sconfitti a causa di un malinteso tra Orton e Luke Harper. Nella puntata di \"SmackDown\" del 24 gennaio Orton ha sconfitto il suo compagno Luke Harper, con Bray Wyatt che ha attaccato il suo discepolo con la \"Sister Abigail\" nel post match (sancendo di fatto la sua uscita dalla stable). Il 29 gennaio Orton ha vinto la Royal Rumble del 2017 entrando col numero 23 ed eliminando per ultimo Roman Reigns. Nella puntata di \"SmackDown\" del 31 gennaio Orton e Wyatt hanno sconfitto il WWE Champion John Cena e Luke Harper, cominciando un feud con quest'ultimo. Il 12 febbraio, ad Elimination Chamber, Orton ha sconfitto Luke Harper, mentre Bray Wyatt ha vinto il WWE Championship nell'Elimination Chamber Match. Perci\u00f2, Orton inizialmente aveva rinunciato alla title shot ottenuta alla Rumble, ma la settimana seguente ha bruciato la casa di Wyatt, uscendo dalla stable ed effettuando cos\u00ec un turn face.\nNella puntata di \"SmackDown\" del 7 marzo Randy Orton ha riguadagnato lo status di sfidante ufficiale di Bray Wyatt a WrestleMania sconfiggendo AJ Styles, che nel frattempo si era guadagnato il diritto di affrontare il campione dopo l'iniziale rinuncia di Orton. A WrestleMania 33, Orton ha sconfitto Bray Wyatt conquistando il WWE Championship per la nona volta, diventando cos\u00ec per la tredicesima volta campione del mondo. Il 30 aprile, a Payback, Orton \u00e8 stato sconfitto da Bray Wyatt in un House of Horrors match (non titolato poich\u00e9 Wyatt era diventato intanto un membro del roster di \"Raw\") grazie anche all'intervento di Jinder Mahal, diventato #1 contender al WWE Championship, e dei Singh Brothers. Il 21 maggio, a Backlash, Orton ha perso il WWE Championship a favore di Jinder Mahal dopo 49 giorni di regno. Il 18 giugno, a Money in the Bank, Orton ha affrontato Jinder Mahal per il WWE Championship ma \u00e8 stato sconfitto. Il 23 luglio, a Battleground, Orton ha affrontato Jinder Mahal nuovamente, stavolta in un Punjabi Prison match per il WWE Championship, ma l'intervento decisivo di The Great Khali gli \u00e8 costato la vittoria.\nRegni titolati (2017\u20132019).\nIl 20 agosto, a \"SummerSlam\", Orton sconfisse Rusev in dieci secondi. Qualche settimana dopo, Orton venne sconfitto da Shinsuke Nakamura, che cos\u00ec mantenne il suo status di contendente n\u00ba1 al WWE Championship. L'8 ottobre, a \"Hell in a Cell\", Orton sconfisse nuovamente Rusev. Tempo dopo, Orton sconfisse Sami Zayn, entrando cos\u00ec nel Team \"SmackDown\" per \"Survivor Series\". Il 19 novembre, a \"Survivor Series\", Orton prese parte al 5-on-5 Traditional Survivor Series Elimination match contro il \"Team Raw\" ma venne eliminato da Braun Strowman. Il 17 dicembre, a \"Clash of Champions\", Orton e Shinsuke Nakamura vennero sconfitti da Kevin Owens e Sami Zayn in un match arbitrato dal General Manager di \"SmackDown\" Daniel Bryan e il Commissioner Shane McMahon. Il 28 gennaio, alla \"Royal Rumble\", Orton partecip\u00f2 all'omonimo match entrando col numero 24 ma venne eliminato da Roman Reigns. Cominci\u00f2 successivamente una rivalit\u00e0 con il campione statunitense Bobby Roode, sconfiggendolo l'11 marzo, a \"Fastlane\", in un match titolato; con questa vittoria, Orton vinse la cintura per la prima volta, divenendo il decimo Grand Slam Champion. L'8 aprile, a \"WrestleMania 34\", Orton perse il titolo a favore di Jinder Mahal in un Fatal 4-Way match che includeva anche Bobby Roode e Rusev, interrompendo il suo regno dopo 28 giorni. Nella puntata di \"SmackDown\" del 10 aprile Orton vinse un Triple Threat match che includeva anche Bobby Roode e Rusev, diventando il contendente n\u00ba1 allo United States Championship di Jinder Mahal. Il 27 aprile, a \"Greatest Royal Rumble\", Orton prese parte al Royal Rumble match a 50 uomini entrando col numero 35 ma venne eliminato da Elias. Nel frattempo, per\u00f2, Jeff Hardy aveva sconfitto Mahal per diventare il nuovo United States Champion. In virt\u00f9 di ci\u00f2, il 6 maggio, a \"Backlash\", Orton affront\u00f2 Hardy per il titolo, ma venne sconfitto. In seguito, Orton si prese un periodo di pausa per potersi operare al ginocchio. Orton torn\u00f2 a sorpresa il 15 luglio, a \"Extreme Rules\", attaccando brutalmente Jeff Hardy al termine del suo match contro Shinsuke Nakamura (nel quale quest'ultimo ha conquistato lo United States Championship di Hardy), effettuando un turn heel. Dopo settimane di continue aggressioni, il 16 settembre, a \"Hell in a Cell\", Orton sconfisse Hardy in un Hell in Cell match per concludere la loro rivalit\u00e0.. Nella puntata di \"SmackDown\" del 9 ottobre Orton sconfisse Big Show, qualificandosi per la WWE World Cup di \"Crown Jewel\". Il 2 novembre, a durante tale evento, per\u00f2, Orton venne sconfitto da Rey Mysterio nei quarti di finale della competizione. Il 16 dicembre, a \"\", Orton venne sconfitto da Rey Mysterio in un Chairs match. Nella puntata di \"SmackDown\" del 1\u00ba gennaio Orton partecip\u00f2 ad un Fatal 5-Way match per determinare il contendente n\u00ba1 al WWE Championship che comprendeva anche AJ Styles, Mustafa Ali, Rey Mysterio e Samoa Joe, ma il match venne vinto da Styles. Il 27 gennaio, alla \"Royal Rumble\", Orton partecip\u00f2 al match omonimo entrando col numero 29 ma venne eliminato da Andrade. Il 17 febbraio, a \"Elimination Chamber\", Orton partecip\u00f2 al match omonimo per il WWE Championship che comprendeva anche il campione Daniel Bryan, AJ Styles, Jeff Hardy, Kofi Kingston e Samoa Joe ma l'incontro venne vinto da Bryan. Il 7 aprile, a \"WrestleMania 35\", Orton venne sconfitto da AJ Styles.\nVarie faide (2019\u20132020).\nIl 19 maggio, a \"Money in the Bank\", Orton prese parte al Money in the Bank Ladder match che comprendeva anche Ali, Andrade, Baron Corbin, Drew McIntyre, Finn B\u00e1lor, e Ricochet ma il match venne vinto dal rientrante Brock Lesnar, inseritosi all'ultimo nella contesa. Il 7 giugno, a \"Super ShowDown\", Orton sconfisse Triple H. Nella puntata di \"Raw\" del 15 luglio Orton partecip\u00f2 ad una 10-man Battle Royal per determinare lo sfidante di Brock Lesnar per l'Universal Championship ma venne eliminato per ultimo da Seth Rollins. L'11 agosto, a \"SummerSlam\", Orton affront\u00f2 Kofi Kingston per il WWE Championship ma l'incontro termin\u00f2 in doppio count-out (e senza dunque il cambio di titolo). Il 15 settembre, a \"Clash of Champions\", Orton affront\u00f2 nuovamente Kingston per il titolo WWE ma venne sconfitto. Il 6 ottobre, a \"Hell in a Cell\", Orton trionf\u00f2 su Ali. Nella puntata di \"SmackDown\" dell'11 ottobre Orton pass\u00f2 al roster di \"Raw\" per effetto dello \"Shake-up\". Il 31 ottobre, a \"Crown Jewel\", Orton, Bobby Lashley, Drew McIntyre, King Corbin e Shinsuke Nakamura vennero sconfitti da Ali, Ricochet, Roman Reigns, Rusev e Shorty G. Nella puntata di \"Raw\" del 18 novembre Orton e Ricochet affrontarono i Viking Raiders per il Raw Tag Team Championship ma li sconfissero per squalifica a causa di un'invasione dei membri dei roster di \"SmackDown\" e \"NXT\". Il 24 novembre, a \"Survivor Series\", Orton partecip\u00f2 al tradizionale 5-on-5-on-5 Survivor Series Elimination match contro il \"Team SmackDown\" e il \"Team NXT\" ma venne eliminato da Matt Riddle. Nella puntata di \"Raw\" del 25 novembre Orton partecip\u00f2 ad un Fatal 4-Way match per determinare il contendente n\u00ba1 allo United States Championship di AJ Styles che comprendeva anche Drew McIntyre, Rey Mysterio e Ricochet ma il match venne vinto da Mysterio.\nFaide con Edge e The Fiend (2020\u20132021).\nIl 26 gennaio, alla \"Royal Rumble\", Orton partecip\u00f2 al match omonimo entrando col numero 25 ma venne eliminato da Edge. La sera dopo, a \"Raw\", Orton attacc\u00f2 brutalmente Edge con due sedie, infortunandolo ed effettuando un turn \"heel\", e successivamente anche Matt Hardy (kayfabe). Il 5 aprile, nella seconda serata di \"WrestleMania 36\", Orton venne sconfitto da Edge in un Last Man Standing match.. Il 14 giugno, a \"Backlash\", Orton sconfisse Edge in un lunghissimo incontro, denominato come \"The Greatest Wrestling Match Ever\". Il 23 agosto, a \"SummerSlam\", Orton affront\u00f2 Drew McIntyre per il WWE Championship ma venne sconfitto. Il 30 agosto, a \"Payback\", Orton venne sconfitto da Keith Lee. Nella puntata di \"Raw\" del 31 agosto Orton conferm\u00f2 il suo status di contendente n\u00ba1 al WWE Championship di Drew McIntyre vincendo un Triple Threat match che comprendeva anche Keith Lee e Seth Rollins. Il 27 settembre, a \"Clash of Champions\", Orton affront\u00f2 McIntyre in un Ambulance match per il WWE Championship ma venne sconfitto a causa dell'intervento delle leggende che aveva attaccato nei mesi precedenti, ossia Big Show e Christian. Il 25 ottobre, a \"Hell in a Cell\", Orton sconfisse poi McIntyre in un Hell in a Cell match conquistando il WWE Championship per la decima volta. Nella puntata di \"Raw\" del 16 novembre Orton perse il titolo contro McIntyre in un No Count-out, No Disqualification match dopo 22 giorni di regno. Nella puntata di \"Raw\" del 23 novembre Orton venne sconfitto da AJ Styles (a causa della distrazione di \"The Fiend\" Bray Wyatt) in un match di qualificazione ad un Triple Threat match per determinare il nuovo contendente n\u00b01 al WWE Championship di Drew McIntyre. Il 20 dicembre, a \"\", Orton sconfisse \"The Fiend\" in un Firefly Inferno match, e al termine dell'incontro Orton diede fuoco al suo avversario (kayfabe). Nella puntata di \"Raw\" dell'11 gennaio Orton ebbe un confronto con Triple H, dapprima verbale e poi fisico, e successivamente venne colpito da una fiammata lanciata da Alexa Bliss (kayfabe). Il 31 gennaio, alla \"Royal Rumble\", Orton partecip\u00f2 all'omonimo incontro entrando col numero 2 ma, dopo una lunga permanenza, venne eliminato per ultimo da Edge. Il 21 febbraio, a \"Elimination Chamber\", Orton partecip\u00f2 all'Elimination Chamber match per il WWE Championship che comprendeva anche il campione Drew McIntyre, AJ Styles, Jeff Hardy, Kofi Kingston e Sheamus ma venne eliminato da Kingston. Il 21 marzo, a \"Fastlane\", Orton venne sconfitto da Alexa Bliss in un Intergender match a causa del ritorno di \"The Fiend\". L'11 aprile, nella seconda serata di \"WrestleMania 37\", Orton sconfisse il Fiend grazie alla distrazione di Alexa Bliss, che lo trad\u00ec.\nRK-Bro (2021\u2013presente).\nDalla puntata di \"Raw\" del 19 aprile, dopo aver perso con Riddle, quest'ultimo gli propose di formare un team chiamato RK-Bro, con Orton che accett\u00f2 nonostante l'iniziale riluttanza. Dopo una breve faida con il New Day, Orton prov\u00f2 a qualificarsi per il Money in the Bank Ladder match ma venne sconfitto da John Morrison nella puntata di \"Raw\" del 21 giugno. In seguito, Orton spar\u00ec per diverse settimane, tornando poi il 9 agosto dopo inizialmente si riun\u00ec con Riddle, ma dopo aver sconfitto AJ Styles colp\u00ec Riddle con una \"RKO\". La settimana dopo, per\u00f2, Orton si riun\u00ec ufficialmente con Riddle dopo che questi lo salv\u00f2 da Styles e Omos, detentori del Raw Tag Team Championship. Il 21 agosto, a \"SummerSlam\", gli RK-Bro trionfarono su Styles e Omos conquistando cos\u00ec il Raw Tag Team Championship. Nella puntata di \"Raw\" del 30 agosto gli RK-Bro mantennero i titoli di coppia contro Bobby Lashley e MVP. Il 13 settembre, a \"Raw\", Orton affront\u00f2 Bobby Lashley per il WWE Championship ma venne sconfitto. Il 21 ottobre, a \"Crown Jewel\", mantennero le cinture di coppia di \"Raw\" contro Styles e Omos. Nella puntata di \"Raw\" del 25 ottobre gli RK-Bro mantennero le cinture di coppia contro Dolph Ziggler e Robert Roode. Il 21 novembre, a \"Survivor Series\", sconfissero gli SmackDown Tag Team Champions, gli Usos. Il 29 novembre, a \"Raw\", gli RK-Bro mantennero nuovamente le cinture contro Dolph Ziggler e Robert Roode. Il 1\u00b0 gennaio, a \"Day 1\", gli RK-Bro mantennero le cinture di coppia contro gli Street Profits. Nella puntata di \"Raw\" del 10 gennaio gli RK-Bro persero i titoli contro l'Alpha Academy dopo 142 giorni di regno. Il 29 gennaio, alla \"Royal Rumble\", Orton partecip\u00f2 al match omonimo entrando col numero 29 ma venne eliminato da Brock Lesnar.\nVita privata.\nDal 2007 \u00e8 stato sposato con Samantha Speno ed il 12 luglio 2008 la coppia ha avuto la prima figlia, Alanna Marie. Pare per\u00f2 che Orton sia dal 2012 divorziato da Samantha, ma nessuno dei due l'ha ammesso pubblicamente fino al luglio 2013. Si \u00e8 risposato con Kim Marie Kessler il 14 novembre 2015, da cui ha avuto la seconda figlia Brooklyn Rose. Aveva un tatuaggio sul braccio sinistro con la scritta \"USMC\" per il corpo dei marines USA, coperto poi in seguito dopo aver ricevuto un congedo per cattiva condotta dal servizio. Fu mandato a casa dopo aver scontato trentotto giorni di carcere militare nel Camp Pendleton in California.\nOrton soffre di spalle ipermobili. Dopo che gli fu sconsigliato di lottare da un punto di vista medico e, dopo essersi rotto la clavicola in un Last Man Standing match a One Night Stand contro Triple H, Orton ha peggiorato la sua situazione in un incidente motociclistico. Il 31 luglio 2013, durante un house show della WWE a Citt\u00e0 del Capo in Sudafrica, Randy Orton e Big E sono stati attaccati da un fan al termine del loro rispettivo match: mentre Orton celebrava la sua vittoria un fan \u00e8 salito sul ring e lo ha colpito alle parti basse. Il meet and greet successivo allo show \u00e8 stato cancellato proprio per motivi di sicurezza.\nPersonaggio.\nRandy Orton debutt\u00f2 come membro pi\u00f9 giovane della stable Evolution, insieme a Batista, Ric Flair e Triple H. Accanto a questi ultimi, il suo personaggio si deline\u00f2 sempre di pi\u00f9 fino a diventare quello del \"Legend Killer\" (in italiano \"Ammazza Leggende\"), un wrestler ambizioso e arrogante che si poneva l'obiettivo di sconfiggere tutte le leggende della storia della WWE. Tra il 2006 e il 2007 fece invece coppia con Edge nel tag team noto come Rated-RKO.\nNel 2008 Randy Orton divenne \"The Viper\", personaggio pi\u00f9 ambiguo e solitario, alternando periodi da babyface e da heel."}
{"id": "307580", "revid": "767487", "url": "https://it.wikipedia.org/wiki?curid=307580", "title": "Jack Johnson (musicista)", "text": "Biografia.\nJack Hody Johnson nasce nel 1975 vicino Haleiwa nella costa nord di Oahu (Hawaii). Figlio del famoso surfista locale Jeff Johnson apprende dal padre fin da giovanissimo la passione per il surf. Passione che lo porta a 17 anni a partecipare al Billabong Pipeline Masters raggiungendo le finali e ottenendo il record di pi\u00f9 giovane partecipante a questo evento di prestigio mondiale. Ottiene un contratto da professionista con la Quiksilver ancor prima di finire il liceo. Ma poco dopo Jack, durante il Pipeline Masters, deve fare i conti con un incidente quasi mortale andando a sbattere contro i coralli sul tagliente reef di pipeline. Decide cos\u00ec di abbandonare le competizioni ma non il mondo del surf di cui si sente parte integrante. Si trasferisce cos\u00ec in California dove si laurea in cinematografia all'universit\u00e0 di Santa Barbara.\n\u00c8 proprio durante questi anni che comincia a scrivere le prime canzoni a girare i suoi primi lungometraggi come \"All For One\" e \"The Snow\" e ad interessarsi di fotografia. Insieme a due compagni di vecchia data, Chris ed Emmet Malloy, realizza nel 1999 un documentario dal titolo \"Thicker Than Water\". Jack oltre alla regia si cimenta anche nelle musiche delle quali \u00e8 sia l'autore che il cantante, con sonorit\u00e0 prettamente folk e richiami al rock e al blues.\nAltra grande passione \u00e8 quindi la musica che ormai coltiva da quando ha 14 anni, cominciando anche a suonare la chitarra. La sua prima band i \"Limber Chicken\" proponeva una sorta di punk. Tra gli artisti preferiti: Beatles, Nick Drake, Bob Marley, Bob Dylan e Ben Harper. Ben presto \"Thicker Than Water\" diventa un cult e viene premiato nel 2000 come \"Video Of The Year\" dal Surfer Magazine. Il suo nome comincia a farsi largo tra i surfisti di tutto il mondo sia per l'ottimo lavoro alla regia che per le melodie proposte.\nIl successo.\nNe fa seguito un altro film-documentario dal titolo \"The September Session\" (2000) dove tra i produttori spicca il nome del pluricampione di surf Kelly Slater. Jack ottiene cos\u00ec un altro premio l'\"Adobe Highlight Award\" al festival ESPN. In merito scrive Surfer Magazine: \"Atleta, artista, musicista, filmaker. Jack Johnson \u00e8 una leggenda. \u00c8 una di quelle persone vere gi\u00e0 dal primo impatto, un raro esempio di persona umile ed educata\".\nDopo due ottimi lavori alla regia sul piano musicale arrivano le prime proposte. I G.Love &amp; Special Sauce coinvolgono Jack con la canzone \"Rodeo Clowns\" contenuta nel loro disco \"Philadelphonic\".\nDa questo momento in poi la strada di Jack sar\u00e0 incentrata sulla musica. Produce cos\u00ec un demo che arriva nelle mani di un'etichetta indie californiana, la Enjoy Records fondata da Andy Factor e da J.P. Plunier, produttore di Ben Harper. Esce nel 2001 il primo lavoro musicale \"Brushfire Fairytales\" e nello stesso anno prende parte come spalla di Ben Harper al tour tra Stati Uniti e Australia per promuovere il disco. Nella canzone \"Flake\" contenuta nell'album d'esordio Ben Harper suona come ospite, mentre il singolo \"Middle Man\" fa parte della colonna sonora del film \"Loose Change\" di Taylor Steele aumentando le quotazioni di musicista di Jack.\nDopo due tour da solista tra la primavera e l'estate del 2002 Jack si mette al lavoro per il secondo album. Nel frattempo insieme alla moglie e ai fratelli Malloy fonda nelle Hawaii la Brushfire Records etichetta indipendente di cui fanno parte anche G.Love e Donavon Frankenreiter.\nProdotto da Mario Caldato jr. e registrato nell'isola nativa di Jack esce nel maggio del 2003 \"On and On\". L'album ottiene un buon successo aiutato anche dal video di \"Taylor\" che entra nel circuito di MTV facendo conoscere alle masse il talento di Jack. Ospite d'eccezione il regista-attore Ben Stiller. Seguono altri tour da SOLD-OUT e nel febbraio 2005 esce sempre per la Brushfire Records il terzo album \"In Between Dreams\" preceduto dal singolo e dal video di \"Sitting, Waiting, Wishing\". L'album vola al 3 posto della classifica di Billboard.\nNel 2006 ottiene una nomination ai Grammy Awards e firma la colonna sonora del film di animazione \"Curious George\" da cui viene tratto il singolo e il video di \"Upside Down\" a conferma della fama mondiale che Jack ha ormai raggiunto.\nIl 5 febbraio 2008 Jack ha pubblicato il suo quarto album in studio \"Sleep Through the Static\", primo disco non registrato alle Hawaii, bens\u00ec a Los Angeles. L'album rimase per due settimane alla posizione numero 1 della U.S. Billboard 200 e raggiunse il primato anche in molti altri paesi, come Australia, Canada, Nuova Zelanda, Irlanda e Inghilterra.\nI singoli estratti dall'album, \"If I Had Eyes\" e \"Hope\", raggiunsero entrambi buone posizioni nella Billboard Alternative Songs.\nAttraverso il suo sito ufficiale il 1\u00ba gennaio 2010 Jack ha annunciato che la band \u00e8 tornata in studio per registrare il quinto album che verr\u00e0 pubblicato nella prima settimana di giugno. Ha inoltre aggiunto che all'album seguir\u00e0 un tour mondiale con molte tappe in Europa. Anticipa l'uscita, ufficialmente prevista per il 31 maggio 2010 in Inghilterra e il giorno successivo negli Stati Uniti, il singolo \"You and your heart\" pubblicato il 6 aprile.\nBeneficenza.\nJack Johnson ha trovato un ottimo modo di utilizzare i dischi d'oro e platino vinti grazie ai dischi \"In Between Dreams\" e \"Curious George\". Invece di appenderli al muro, ha deciso di rinunciare ai premi per fare invece una donazione al Kokua Hawai'i Foundation (http://www.kokuahawaiifoundation.org). La fondazione \u00e8 stata creata da Johnson e sua moglie nel 2004 per sostenere l'educazione per l'ambiente nelle scuole e nelle comunit\u00e0 delle Hawai'i, dedicandosi a promuovere l'impegno verso l'ambiente sull'isola."}
{"id": "307581", "revid": "117297672", "url": "https://it.wikipedia.org/wiki?curid=307581", "title": "Brass\u00f2", "text": ""}
{"id": "307599", "revid": "125134068", "url": "https://it.wikipedia.org/wiki?curid=307599", "title": "Ritratto dei coniugi Arnolfini", "text": "Il Ritratto dei coniugi Arnolfini \u00e8 un dipinto a olio su tavola (81,80\u00d759,40\u00a0cm) del pittore fiammingo Jan van Eyck, realizzato nel 1434 e conservato nella National Gallery di Londra.\nConsiderato tra i capolavori dell'artista, \u00e8 anche una delle opere pi\u00f9 significative della pittura fiamminga; nella sua aura complessa ed enigmatica, ha acquistato una fama misteriosa, che i numerosi studi e le domande ancora irrisolte hanno alimentato.\nStoria.\nL'opera \u00e8 firmata (\u00abJohannes de Eyck fuit hic\u00bb) e datata 1434. Ritrae il mercante di Lucca Giovanni Arnolfini con la prima moglie Costanza Trenta (alla quale fu sposato dal 1426 fino alla morte di lei, nel 1433). In seguito, nel 1447, Giovanni Arnolfini ebbe come seconda moglie Giovanna Cenami, anche lei lucchese. Gli Arnolfini fecero parte della nutrita comunit\u00e0 di mercanti e banchieri italiani residenti a Bruges, dove vissero dal 1420 al 1472.\nNel 1990 un ricercatore francese della Sorbona, Jacques Paviot, scopr\u00ec nell'archivio dei duchi di Borgogna un documento matrimoniale di Giovanni Arnolfini datato 1447, con ogni probabilit\u00e0 riferito al secondo matrimonio: tredici anni dopo che il quadro fu dipinto e sei anni dopo la morte di Jan van Eyck. Certo che a Bruges nel secolo XV ci furono quattro Arnolfini e due di essi si chiamavano Giovanni, ma nel documento si parla inequivocabilmente del pi\u00f9 ricco, quello che aveva rapporti con l'arciduca, quindi quello del quadro in questione. Per il momento non si hanno documenti sull'incarico intercorso tra gli Arnolfini e van Eyck (i primi documenti su pitture nella regione risalgono a non prima del XVI secolo). Ad ogni modo, sappiamo che Giovanni Arnolfini si spost\u00f2 dall'Italia a Bruges, dove col commercio riun\u00ec un'immensa fortuna ed entr\u00f2 nel circolo pi\u00f9 selettivo del gran duca di Borgogna per il quale lavorava l'artista.\nL'opera risulta essere, prima del 1516, propriet\u00e0 del cortigiano spagnolo Diego de Guevara y Quesada, attivo presso la corte di Borgogna. Non si conosce con certezza come l'opera pervenne a Diego de Guevara e chi possedette l'opera nel trentennio intercorso tra la morte della vedova di Giovanni Arnolfini, Giovanna Cenami (avvenuta nel 1480), e l'acquisto da parte di Diego. Quest'ultimo don\u00f2 il quadro nel 1516 all'arciduchessa Margherita d'Asburgo, la cui collezione di quadri fiamminghi pass\u00f2 nel 1530 a Maria d\u2019Ungheria, che le succedette quale governatrice dei Paesi Bassi. Nel 1556 il dipinto venne portato in Spagna, dove Maria si era nel frattempo trasferita e viene menzionato in un inventario redatto in quell'anno. In seguito alla morte di Maria, nel 1558, la tavola viene collocata prima nella Real Alc\u00e1zar di Madrid ed in seguito alla distruzione di questo palazzo nel 1734, nel palazzo reale di Madrid. Il dipinto viene menzionato quale parte delle collezioni reali spagnole nel 1789. Si ritiene che il dipinto cadde in mani francesi nel corso dei saccheggi compiuti da questi durante la guerra d'indipendenza spagnola, per poi finire, in seguito alla battaglia di Vitoria, in mani britanniche. I francesi infatti trasportavano un ingente carico di opere d'arte, destinate alla collezione di Giuseppe Bonaparte, che furono a loro volta requisite dopo la battaglia dai britannici (circa 90 quadri, non tuttavia il \"Ritratto dei coniugi Arnolfini, passarono al Duca di Wellington, finendo nella sua dimora londinese, Apsley House). Nel 1816 il Ritratto ricompare a Londra nelle mani del colonnello scozzese James Hay il quale lo offr\u00ec, avvalendosi della mediazione di Thomas Lawrence, a re Giorgio IV, il quale lo tenne per circa due anni presso la sua residenza londinese, Carlton House, per poi restituirlo ad Hay nel 1818. Hay vendette il quadro nel 1842 alla National Gallery di Londra per la cifra di seicento ghinee. L'opera \u00e8 tuttora esposta alla National Gallery, nella sala n. 56, con il numero d'inventario NG186.\nDescrizione.\nL'opera \u00e8 uno dei pi\u00f9 antichi esempi conosciuti di pittura che ha come soggetto un ritratto privato, di personaggi viventi, anzich\u00e9 le consuete scene religiose.\nMostra la coppia in piedi, riccamente abbigliata, che si trova dentro la stanza da letto, mentre l'uomo, Giovanni Arnolfini, fa un gesto verso lo spettatore che pu\u00f2 essere interpretato in vari modi, dalla benedizione, al saluto, al giuramento (anche di fedelt\u00e0 alla memoria). La moglie gli offre la sua mano destra, mentre appoggia la sinistra sul proprio ventre, con un gesto che ha fatto pensare a un'allusione a una gravidanza futura o prossima. La posa dei personaggi appare piuttosto cerimoniosa, praticamente ieratica; questi atteggiamenti sono probabilmente dovuti al fatto che si sta rappresentando la celebrazione di un matrimonio o la commemorazione di una defunta, dove tale seriet\u00e0 \u00e8 del tutto appropriata.\nLa stanza \u00e8 rappresentata con estrema precisione ed \u00e8 popolata da una grande variet\u00e0 di oggetti, tutti raffigurati con un'attenzione estrema al dettaglio. Tra questi oggetti spicca, al centro, uno specchio convesso, dettaglio giustamente celebre ed enigmatico, dove il pittore dipinse la coppia di spalle e il rovescio della stanza, dove si vede una porta aperta con due personaggi in piedi, uno dei quali potrebbe essere il pittore stesso.\nAncora oggi gli storici dell'arte discutono sul significato e lo scopo dell'opera: la tesi proposta da Erwin Panofsky nel 1934 \u00e8 che si tratti della rappresentazione del matrimonio della coppia e di un'allegoria della maternit\u00e0, a cui alluderebbero i numerosi simboli sparsi nella stanza. Varie altre interpretazioni hanno, tuttavia, permesso di elaborare punti di vista differenti, che hanno messo in dubbio la tesi stessa di Panofsky.\nLa soluzione che appare pi\u00f9 probabile \u00e8 che si tratti del giuramento tra gli sposi prima di presentarsi al sacerdote. Tale rituale avveniva tramite una promessa di matrimonio a mani congiunte, che aveva valore giuridico e richiedeva la presenza di due testimoni: per questo, pi\u00f9 che al matrimonio in s\u00e9, il dipinto alluderebbe al momento del fidanzamento. In questo senso il quadro, con la sua esattezza fotografica, rappresenterebbe proprio il documento ufficiale dell'avvenuto giuramento, come sembra suggerire anche la particolare firma dell'artista (\u00abJan van Eyck fu qui\u00bb), pi\u00f9 simile, nella forma e nella disposizione, a una testimonianza notarile, piuttosto che a una certificazione autografica dell'opera (come avrebbe potuto suggerire un ben pi\u00f9 consueto \u00abJohannes de Eyck fecit\u00bb). Pu\u00f2 anche darsi che van Eyck volesse indicare come il ritratto venne preso dal vero, in sua presenza: \u00e8 possibile che avesse eseguito uno schizzo dei protagonisti in una o pi\u00f9 sessioni di posa e poi avesse realizzato il dipinto nei mesi successivi.\nAltra ipotesi suggestiva \u00e8 che si tratti di un omaggio del mercante Arnolfini alla prima moglie, ricordando attraverso il dipinto il momento della loro promessa di matrimonio; forse la mano sul grembo testimonia l'attesa di un erede che Costanza Trenta stava per dargli o che non giunse a causa della morte di lei.\nSi \u00e8 parlato anche di un possibile esorcismo o cerimonia per recuperare la fertilit\u00e0, poich\u00e9 Arnolfini e la sua (seconda) moglie non ebbero figli. In tal caso si tratterebbe non della moglie defunta ma della seconda, Giovanna Cenami. Questo tipo di cerimonie per recuperare la fertilit\u00e0 era abituale all'epoca. Infatti dietro le mani unite dei protagonisti vi \u00e8 una gargolla sorridente che potrebbe simbolizzare il male incombente sul matrimonio, come punizione del fatto che Giovanni Arnolfini poteva essere stato un donnaiolo e un adultero.\nDettagli e simbolismo.\nI pittori fiamminghi, dei quali Jan van Eyck fu il primo caposcuola, tributavano un'attenzione scrupolosa ai minimi dettagli, fossero oggetti, parti di oggetti o caratteristiche minute dei volti, delle mani, delle vesti, ecc. Ci\u00f2 dipendeva da ragioni tecniche (la pittura a olio permetteva infatti un lavoro pi\u00f9 accurato della tempera o dell'affresco), religiose e filosofiche. Nelle opere a soggetto religioso si cercava, infatti, di calare il divino nel quotidiano: ci\u00f2 avrebbe favorito un pi\u00f9 intenso coinvolgimento dei fedeli; la filosofia nominalistica, d'altra parte, sosteneva come la sostanza del reale ci pervenisse dalla percezione dei singoli oggetti fisici.\nIn una visione tanto attenta al dettaglio ed ai pi\u00f9 svariati oggetti, l'uomo non pu\u00f2 essere il centro del mondo, come teorizzavano gli umanisti italiani, anzi \u00e8 solo una parte del ricchissimo Universo, dove non tutto \u00e8 riconducibile al principio ordinatore della razionalit\u00e0. Se da una parte i gesti e le azioni dell'uomo hanno quella forza culturale di fare \"storia\", dall'altra i singoli oggetti acquistano importanza nella raffigurazione, ottenendo una forte valenza simbolica che pu\u00f2 essere letta su vari strati.\nLe nuove indagini tecnologiche della National Gallery di Londra (radiografie, infrarossi) dimostrano che la maggioranza degli oggetti fu dipinta dopo avere creato la scena principale, e che tutti sono piccoli tesori, costosissimi (come i vetri alle finestre, cosa rarissima per quei tempi), che davvero pochi potevano permettersi di pagare. La cosa pi\u00f9 evidente \u00e8 che Arnolfini richiese una dimostrazione del potere commerciale raggiunto, come uomo arricchitosi da solo col duro lavoro del secolo XV. I numerosi dettagli non solo hanno valore per la loro bellezza in s\u00e9, ma sottintendono a letture via via pi\u00f9 approfondite e sofisticate, che vanno dalla celebrazione della prosperit\u00e0 materiale dei soggetti del quadro, fino a significati pi\u00f9 astratti e simbolici, in questo caso legati alla cerimonia matrimoniale.\nDall'osservazione degli oggetti e degli abiti indossati appare evidente la condizione di agiatezza della giovane coppia, che sembra aver collezionato oggetti da vari paesi europei, dalla Russia (la pelliccia), dalla Turchia (il tappeto), dall'Italia, alla Inghilterra, alla Francia. Senza dubbio Arnolfini, ricco mercante, intratteneva rapporti d'affari con impresari di tutto il continente.\nNel dipinto quindi si possono cogliere almeno tre livelli principali:\nIl dipinto \u00e8 un'allegoria dell'ideale sociale del matrimonio, portatore di ricchezza, abbondanza, prosperit\u00e0. Il cane e gli zoccoli rappresentano il motivo della fedelt\u00e0 coniugale. Le arance sono un augurio di fertilit\u00e0.\nI protagonisti.\nIn primo luogo troviamo la rappresentazione della coppia, che \u00e8 antagonistica e simboleggia i differenti ruoli che ognuno ricopre nel matrimonio. L'uomo appare severo, con la mano sinistra abbassata, che tiene la mano della coniuge (in riferimento all'unione carnale) e quella destra sollevata (\"fides levata\") che simboleggia l'unione spirituale: quest'ultimo gesto, in ogni caso, pu\u00f2 essere variamente interpretato, poich\u00e9 pu\u00f2 darsi anche di un segno di benedizione o di saluto. Egli ostenta il potere morale della casa (potest\u00e0), sostenendo con autorit\u00e0 la mano di sua moglie (\"fides manualis\"), che china la testa in atteggiamento sottomesso. Le loro fattezze sono realistiche e individuali e non risparmiano alcune imperfezioni, come le larghe narici di lui, il suo ovale del viso troppo lungo, gli occhi globosi e senza ciglia, mentre lei appare acerba e un po' paffutella.\nMolto eloquenti sono le vesti che, malgrado l'ambientazione suggerisca un tempo estivo o almeno primaverile, sono pesanti e ricercate. Lui ha una tunica scura e sobria, coperta da un mantello con le falde foderate di pelliccia di marmotta, particolarmente costosa, e indossa un ampio cappello di spesso feltro nero. Il cappello a larghe falde testimonia l'occasione solenne, oltre che rappresentare un espediente per incorniciare di nero il suo volto, facendolo spiccare nella luce chiara che lo investe.\nLei indossa un vestito ampolloso e alla moda nell'epoca fiamminga, con guarnizioni di pelliccia d'ermellino. Secondo Waldemar Januszczak si tratta di un vestito in lana (esternamente) e di una pelliccia di scoiattolo rosso (internamente). Si \u00e8 stimato che per realizzare un indumento del genere occorrano almeno 2.000 scoiattoli. Ha un'acconciatura elaborata trattenuta in due cornetti di seta e coperta da un velo finemente guarnito di pi\u00f9 strati di volant, ed indossa una collana, vari anelli e una cintura broccata d'oro. Il colore verde all'epoca simboleggiava la fertilit\u00e0. Ella non \u00e8 incinta: \u00e8 il tipo di vestito, infatti, a renderle la pancia gonfia, e la sua posizione si limita a essere un gesto rituale, una promessa di fertilit\u00e0 evidenziata tramite la cintura particolarmente alta, la piega del tessuto e l'esagerata curvatura del corpo.\nLa camera.\nLa scena \u00e8 ambientata nella camera che, con la presenza del letto nuziale e lo scranno sullo sfondo, \u00e8 il luogo dell'unione matrimoniale.\nIl letto ha relazione soprattutto con la regalit\u00e0 e la nobilt\u00e0, con la continuit\u00e0 del lignaggio e del cognome. Rappresenta il posto dove si nasce e si muore. I tessuti rossi simboleggiano la passione oltre a creare un forte contrasto cromatico col verde del vestiario della donna. In ogni caso, era abitudine dell'epoca, nelle case della Borgogna, collocare un letto nel salone dove si ricevevano le visite. Bench\u00e9, generalmente, si usasse per sedersi, occasionalmente, era anche il posto dove le madri, appena partorito, ricevevano con il loro neonato le congratulazioni di familiari ed amici.\nNella testiera del letto si vede intagliata una donna, con ai piedi un dragone. \u00c8 probabile che sia santa Margherita, patrona delle partorienti, il cui attributo \u00e8 il drago; ma per la spazzola che \u00e8 al suo fianco, sullo schienale del letto, potrebbe essere Santa Marta, patrona della casa con la quale condivide l'identico attributo.\nIl tappeto, la vetrata, gli zoccoli.\nIl tappeto vicino al letto, sul quale poggiano gli zoccoli di Costanza, \u00e8 molto lussuoso e caro, e proviene dall'Anatolia, un'altra dimostrazione di come i commerci a Bruges fossero fiorenti e - soprattutto - della posizione economica di Arnolfini. La sua ricchezza \u00e8 ribadita anche dalla vetrata a \u00abocchi di bue\u00bb che chiude la finestra a sinistra: si tratta, infatti, di una tipologia di vetrate che, essendo particolarmente costosa, era appannaggio esclusivo delle famiglie benestanti.\nGli zoccoli sparsi per il pavimento sono di legno e presentano una classica foggia olandese: sono in realt\u00e0 dei sopra-scarpe, indossati all'esterno per proteggere le costose calzature in materiali pi\u00f9 pregiati e confortevoli. La loro disposizione sul pavimento della stanza non \u00e8 casuale: quelli di Giovanna, rossi, stanno vicino al letto; quelli di suo marito sono in primo piano, a sinistra, pi\u00f9 prossimi al mondo esterno.\nI due personaggi, infatti, sono ritratti scalzi in segno di rispetto verso la sacralit\u00e0 del suolo della casa e dell'unione coniugale: secondo la tradizione cristiana il terreno del matrimonio \u00e8 sacro come quello su cui Mos\u00e9 poggiava i piedi quando Dio gli ordin\u00f2: \u00abTogliti i sandali dai piedi, poich\u00e9 il luogo sul quale tu stai \u00e8 una terra santa\u00bb (Esodo III, 5). Molto probabilmente, tuttavia, all'epoca si era soliti non indossare le scarpe in casa anche nel quotidiano, cos\u00ec da mantenere i pavimenti puliti e preservare la pulizia e igiene della stanza.\nI frutti.\nUn'arancia si vede appoggiata sul davanzale e altre tre su un ripiano sottostante. Tali frutti, importati dal sud, erano un lusso nel nord dell'Europa, e qui alludono forse all'origine mediterranea dei protagonisti del ritratto. Inoltre nei paesi del Nord Europa erano come \u00abmele di Adamo\u00bb ed avevano lo stesso significato della mela nell'evocare il frutto proibito del peccato originale. I frutti esortano quindi a fuggire dai comportamenti peccaminosi, santificandosi mediante il rituale del matrimonio cristiano, nel rispetto dei comandamenti della fede.\nInoltre dalla finestra si intravede un ciliegio carico di frutti, un'allusione non solo all'amore tra i due coniugi e agli \"hortus conclusus\" medievali ma soprattutto al clima primaverile, in pieno contrasto con gli abiti invernali dei protagonisti. In realt\u00e0 ci\u00f2 che indossano \u00e8 una semplice indicazione del loro status sociale, all'artista (e ai committenti) non interessava avere un ritratto fedele, ma piuttosto evocativo.\nNon di meno non va sottovalutata un'ulteriore interpretazione teologica, che vede le arance a richiamo di altri quadri fiamminghi, raffiguranti scene dell'Annunciazione, e le ciliegie in altre nativit\u00e0, a simbolo del paradiso.\nLo specchio.\nLo specchio, per la prima volta, per quanto se ne sappia, mostra il retroscena del dipinto, che venne copiato pi\u00f9 volte, da Hans Memling (\"Dittico di Maarten van Nieuwenhove\", 1487) a Vel\u00e1zquez (\"Las Meninas\", 1656). \u00c8 uno dei migliori esempi della minuziosit\u00e0 microscopica ottenuta da Van Eyck: misura 5,5 centimetri, e nella sua cornice sono meticolosamente rappresentati dieci episodi della Passione di Cristo. Dal medaglione in basso in senso orario si riconoscono l\"'Orazione nell'orto\", la \"Cattura di Cristo\", il \"Giudizio di Pilato\", la \"Flagellazione di Cristo\", la \"Salita al Calvario\", la \"Crocefissione\" (in alto al centro), la \"Deposizione\", il \"Compianto\", la \"Discesa al Limbo\" e infine la \"Resurrezione\".\nA quell'epoca questi piccoli specchi convessi erano molto popolari: spesso si trovavano vicino alle porte o alle finestre, per cercare effetti luminosi nelle stanze, ma soprattutto si usavano in funzione apotropaica per allontanare la sfortuna e gli spiriti maligni. La sua presenza, all'interno del quadro, con il particolare tema della cornice, suggerisce che l'interpretazione dell'avvenimento deve essere cristiana e spirituale in uguale misura. Le storie della Passione erano anche un esempio di cristiana sopportazione delle tribolazioni del quotidiano. Anche il vetro dello specchio allude alla verginit\u00e0 di Maria, quale \"speculum sine macula\", e quindi, per analogia, alla purezza ed alla verginit\u00e0 della sposa, che doveva rimanere casta anche durante il matrimonio. Inoltre il baluginio luminoso sullo specchio invita lo spettatore ad osservare le immagini riflesse.\nSi pu\u00f2 notare che, oltre ai due coniugi, sono presenti altre due figure riflesse, di cui una si pensa essere il pittore stesso (come abbiamo gi\u00e0 detto nel paragrafo \"Descrizione\"). Con questo espediente pittorico van Eyck riesce a restituirci due punti di vista, quello del pittore e quello (opposto) dei personaggi ritratti: si ottiene, quindi, una rappresentazione dello spazio a trecentosessanta gradi su una tela che non \u00e8 che bidimensionale. La presenza dei testimoni serve anche a suggellare la legittimit\u00e0 del matrimonio, sottolineando la fede cristiana dei due coniugi.\nGli altri oggetti appesi.\nI rosari erano un regalo abituale del fidanzato alla futura moglie; scrutando con attenzione se ne nota uno appeso di fianco al piccolo specchio in fondo alla stanza. Il vetro \u00e8 simbolo di purezza, mentre il rosario suggerisce la virt\u00f9 della fidanzata ed il suo obbligo di essere devota.\nIl lampadario a sei braccia con una sola candela accesa simboleggia la fiamma dell'amore, e ricorda la candela che brilla sempre nel sacrario delle chiese, simbolo della permanente presenza di Cristo che tutto vede. Inoltre era abitudine delle famiglie fiamminghe accendere una candela il primo giorno delle nozze e tali oggetti compaiono a volte anche nei dipinti dell'Annunciazione. Pu\u00f2 anche darsi che l'artista la incluse per mostrare la sua bravura nel rendere la luce artificiale, oltre che quella naturale.\nLa verga appesa a destra \u00e8 simbolo di verginit\u00e0, per il gioco di parole Virgo-Virga, ma nella tradizione popolare era anche simbolo di fertilit\u00e0 (\u00abverga di vita\u00bb), con la quale lo sposo batteva simbolicamente la sposa perch\u00e9 fosse portatrice di figli.\nIl cagnolino.\nIl cane mette una nota di grazia e sollievo in un quadro che \u00e8, per il resto, piuttosto solenne e serioso. Esso simboleggia la fedelt\u00e0 e la nobilt\u00e0 della coppia, poich\u00e9 possedere un animale domestico era un lusso quindi simbolo di ricchezza oltre che di fedelt\u00e0 verso il padrone. Virtuosistica \u00e8 la meticolosit\u00e0 con cui sono stati dipinti i peli del manto. Se guardiamo con attenzione nello specchio per\u00f2 possiamo notare che il cagnolino non \u00e8 raffigurato.\nStile.\nIn quest'opera sono visibili le principali caratteristiche base dell'arte fiamminga, tanto da farne un esempio paradigmatico. Innanzitutto la tecnica \u00e8 quella del colore a olio perfezionata proprio da van Eyck e ripresa dai suoi seguaci, che permise la creazione di effetti di luce e di resa delle superfici mai viste prima, grazie a successive velature, cio\u00e8 strati di colore traslucidi e trasparenti, che rendevano le figure brillanti e lucide, permettendo di definire la diversa consistenza delle superfici fin nei pi\u00f9 minuti particolari. La luce fredda e analitica \u00e8 l'elemento che unifica e rende solenne e immobile tutta la scena, delineando in maniera \"non selettiva\" sia l'infinitamente piccolo che l'infinitamente grande. Vengono sfruttate pi\u00f9 fonti luminose (le finestre sono due, come si vede nello specchio), che moltiplicano le ombre e i riflessi, permettendo di definire con acutezza le diverse superfici: dal panno alla pelliccia, dal legno al metallo, ciascun materiale mostra una reazione specifica ai raggi luminosi (il \"lustro\"). La ricchezza dei dettagli, visibile attraverso l'uso della luce, avvicina l'arte fiamminga a quella del Rinascimento italiano.\nLo spazio, invece, \u00e8 complesso e molto diverso da quello della tradizione del Rinascimento fiorentino. Gli italiani usavano infatti un unico punto di fuga posto al centro dell'orizzonte (prospettiva lineare centrica), dove tutto \u00e8 perfettamente strutturato ordinatamente, con rapporti precisi tra le figure e con un'unica fonte di luce che definisce le ombre. Secondo questa impostazione lo spettatore resta tagliato fuori dalla scena e ne ha una visione completa e chiara.\nIn quest'opera, e nelle opere fiamminghe in generale, invece lo spettatore \u00e8 incluso illusoriamente nello spazio della rappresentazione, tramite alcuni accorgimenti quali l'uso di pi\u00f9 punti di fuga (in questo caso quattro) e di una linea dell'orizzonte pi\u00f9 alta, che fa sembrare l'ambiente \"avvolgente\", come se fosse in procinto di rovesciarsi su chi guarda. Lo spazio \u00e8 quindi tutt'altro che chiuso e finito, anzi sono presenti elementi come la finestra, che fa intravedere un paesaggio lontano, o lo specchio, che raddoppia l'ambiente mostrando le spalle dei protagonisti e l'altro lato della stanza.\nUna certa rigidezza delle forme e l'espressione enigmatica dei personaggi sono anche caratteristiche tipiche della prima scuola fiamminga."}
{"id": "307603", "revid": "1534511", "url": "https://it.wikipedia.org/wiki?curid=307603", "title": "Funzioni trigonometriche complesse", "text": "Le funzioni trigonometriche complesse sono la generalizzazione al campo dei numeri complessi delle normali funzioni trigonometriche definite nel campo dei numeri reali e vengono generalmente costruite introducendo in esse la variabile complessa\nSeno e coseno.\nDalle formule di Eulero, valide per ogni x:\nsi ricavano le definizioni di seno e coseno che sono funzioni intere del piano complesso:\nDiamo alcune propriet\u00e0 (altre sono come le rispettive propriet\u00e0 reali) delle funzioni seno e coseno:\nTangente e cotangente.\nLa tangente e la cotangente complessa sono definite sempre a partire dal seno e coseno:\nOsserviamo che sia la tangente che la secante sono analitiche ovunque eccetto nelle singolarit\u00e0: formula_9, che sono i punti in cui si annulla il coseno al denominatore; viceversa la cotangente e la cosecante hanno singolarit\u00e0 in formula_10, che sono i punti che annullano il seno al denominatore.\nFunzioni iperboliche.\nIl seno e il coseno iperbolico sono funzioni intere di tutto il piano complesso. \nAlcune propriet\u00e0 visto anche il legame con il seno e il coseno:"}
{"id": "307604", "revid": "986213", "url": "https://it.wikipedia.org/wiki?curid=307604", "title": "Eug\u00e8ne Lachat", "text": "Fu vescovo di Basilea e amministratore apostolico del Canton Ticino.\nBiografia.\nVenne ordinato sacerdote il 24 settembre 1842 a Roma e nominato vescovo di Basilea il 26 febbraio 1863. Vittima del \"Kulturkampf\" si ritir\u00f2 a Lucerna, ma nel 1884 viene nominato arcivescovo titolare di Damiata e amministratore apostolico della chiesa ticinese, incarico che occup\u00f2 dal 18 dicembre 1884 alla sua morte.\nTra le sue azioni l'elezione di San Carlo Borromeo a patrono della diocesi, l'apertura del seminario San Carlo di Lugano e, durante il suo breve vicariato, la redazione della \"Legge sulla libert\u00e0 della Chiesa cattolica e sull'amministrazione dei beni ecclesiastici\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "307607", "revid": "767487", "url": "https://it.wikipedia.org/wiki?curid=307607", "title": "Serenity (film 2005)", "text": "Serenity \u00e8 un film di fantascienza del 2005, diretto da Joss Whedon. \u00c8 la conclusione della serie televisiva fantawestern \"Firefly\", e fornisce dettagli circa l'universo in essa descritto.\nIl film, costato 40 milioni di dollari, \u00e8 stato distribuito nelle sale cinematografiche per la prima volta in Australia il 29 settembre 2005 e negli Stati Uniti il giorno successivo. Malgrado il successo iniziale al botteghino durante le prime due settimane, il film ha riguadagnato i costi solo attraverso le successive vendite del DVD.\nLa pellicola ha ricevuto numerosi premi di settore, tra cui Nebula, Hugo e Prometheus.\nTrama.\nAvanti di 500 anni nel futuro, l'Alleanza, superpotenza nata dalla fusione tra USA e Cina, ha vinto la guerra civile contro le Colonie. Una giovane di nome River Tam sembra essere la maggiore promessa nel gruppo di giovani mentalmente e fisicamente condizionati dagli scienziati dell'Alleanza. Il fratello di River, Simon, giovane e brillante medico, riesce a liberare la sorella e a fuggire con lei a bordo della \"Serenity\", una nave trasporto della classe \"Firefly\", capitanata da Malcolm \"Mal\" Reynolds, un disilluso veterano che ha combattuto, dalla parte dei perdenti, la guerra civile tra pianeti.\nMal sbarca fortunosamente il lunario compiendo piccoli crimini e trasportando passeggeri e merci (senza fare troppe domande). \u00c8 a capo di un equipaggio esiguo ed eclettico, litigioso, insubordinato, ma fedele fino alla morte e che per lui \u00e8 quanto di pi\u00f9 vicino ad una famiglia.\nRiver mostra subito i suoi poteri telepatici e precognitivi durante una rapina svolta dal gruppo di Mal profittando dell'Adorazione della domenica. L'equipaggio per\u00f2, abituato a navigare clandestinamente ai margini del sistema, si trova improvvisamente intrappolato tra l'inarrestabile forza militare dell'Alleanza e i Reavers, dei barbari selvaggi e antropofagi che vagano ai limiti dello spazio. Ricercato da nemici completamente differenti, ma ugualmente pericolosi, l'equipaggio scopre presto che il pericolo pi\u00f9 grande potrebbe essere proprio a bordo della stessa Serenity e teme per la propria incolumit\u00e0. River, la giovane ricercata, si dimostra imprevedibile, pericolosa e letale, malgrado le cure del fratello. Sbarcata poco dopo la rapina su un secondo pianeta, la mente sconvolta della ragazza viene misteriosamente attivata da uno spot televisivo trasmesso in un bar, e in un attimo si scatena in una furia omicida che solo il fratello \u00e8 in grado di bloccare pronunciando una frase chiave che la fa cadere immediatamente in un sonno profondo.\nLa colluttazione nel bar \u00e8 per\u00f2 ripresa dalle telecamere e Mal contatta un famoso hacker, Mr. Universe, il quale \u00e8 specializzato nel catturare i segnali dei flussi video trasmessi tra i mondi. Mr. Universe scopre che lo spot televisivo contiene in realt\u00e0 un messaggio subliminale messo \"in rete\" dall'Alleanza con il preciso scopo di provocare la reazione della ragazza e quindi poterla localizzare. Ad ogni modo, rivedendo il video ci si accorge che un attimo prima di reagire la ragazza sussurra la parola \"Miranda\" (che si scoprir\u00e0 essere il nome di un pianeta non tracciato).\nIl capitano Reynolds, deciso a liberarsi dei due fratelli, inizia, tuttavia, a capire che in River c'\u00e8 molto pi\u00f9 di una cavia fuggita dal laboratorio. Ma sulle loro tracce si pone un temibile agente operativo dell'Alleanza, un uomo senza alcuna piet\u00e0, esaltato da una perversa fede nel sistema pi\u00f9 che in Dio, che cinicamente nomina spesso il peccato, ma considera opportuna ogni azione pur di raggiungere i fini che l'Alleanza si prefigge.\nRifugiatosi con la ciurma su Haven e ospitato del pastore cristiano Book, Mal viene contattato da Inara, ex membro della Serenity, che con l'evidente pretesto di offrirgli un lavoro, lo invita a recarsi presso il suo santuario buddista. Mal comprende che si tratta di una trappola, tuttavia vi si reca comprendendo che la donna \u00e8 in pericolo. Infatti qui incontra l'agente operativo dell'Alleanza e ne scopre la micidialit\u00e0 tant'\u00e8 che dopo i convenevoli di presentazione i due hanno uno scontro fisico durante il quale il capitano ha la peggio ma riesce a fuggire con l'aiuto di Inara.\nMal e gli altri ignorano le ragioni per cui l'Alleanza stia cercando di catturare River. Nel frattempo l'agente operativo che li segue inizia a uccidere tutti i loro contatti per fare terra bruciata attorno all'equipaggio della Serenity. Al ritorno da Book, Mal scopre infatti che la sua piccola comunit\u00e0, incluso il pastore stesso, \u00e8 stata sterminata, cos\u00ec come tutti quelli che conoscono e a cui avrebbero potuto chiedere aiuto. Malcolm viene contattato dall'agente e questi si dispiace per le uccisioni commesse ma le giustifica come perdite accettabili per un bene pi\u00f9 grande. Il gruppo della Serenity, ormai senza pi\u00f9 rifugi, decide di rischiare il tutto per tutto e salpa per il pianeta Miranda ma lo spazio di fronte ad esso pullula di Reavers errabondi. Al fine di raggiungere la destinazione senza destare l'attenzione dei cannibali, la nave viene camuffata in modo macabro coi cadaveri di Haven e della vernice rossa al posto del sangue.\nIl piano funziona e la Serenity atterra su Miranda. In una citt\u00e0 il gruppo rinviene un video registrato che rivela il motivo per cui l'Alleanza sta cercando River: su Miranda non \u00e8 fallita la terraformazione come ufficialmente l'Alleanza vuol far credere, bens\u00ec \u00e8 fallito un esperimento sociale con il quale si voleva eliminare artificialmente la violenza e creare quindi una popolazione laboriosa, pacifica e soprattutto obbediente. Infatti il gas utilizzato a tal proposito ha causato il coma del 90% della popolazione (che poi sarebbe morta di fame e sete), mentre il restante 10% esce di senno e si scatena contro i pochi scienziati del progetto sopravvissuti con una primitiva violenza senza freni. Questi esseri umani brutali sarebbero stati conosciuti in seguito come Reavers.\nConvinto di dover diffondere il video in broadcast totale a tutti i mondi conosciuti al fine di rendere pubblico quanto l'Alleanza vuol invece insabbiare, Mal contatta Mr. Universe in cerca di aiuto, ma ignora che egli \u00e8 gi\u00e0 stato raggiunto dall'agente operativo e che sta parlando sotto minaccia armata. Sospettando tuttavia di poter cadere in una trappola, Mal fa volutamente fuoco su una nave dei Reavers poco prima di uscire dal loro spazio in modo che la flotta lo insegua. Presso il pianeta di Mr. Universe la flotta dell'Alleanza si prepara a fare fuoco sulla Serenity ma viene colta alla sprovvista dall'arrivo delle imbarcazioni dei Reavers che la inseguono: tra i due eserciti scoppia una battaglia senza esclusione di colpi. In mezzo alla confusione l'Alleanza non riesce a intercettare la nave di Mal. L'agente operativo fugge in una capsula di salvataggio poco prima che il suo vascello salti in aria. La discesa sul pianeta e l'atterraggio della Serenity non vanno al meglio poich\u00e9 viene colpita da un raggio a impulsi elettromagnetici che ne arresta i motori non lasciandole altro che la sola possibilit\u00e0 di planare. L'equipaggio sopravvive all'impatto con la pista ma l'imbarcazione \u00e8 ormai \u00e8 ridotta a un rottame. I Reavers sferrano un nuovo attacco e uccidono il pilota Wash.\nMentre l'equipaggio trattiene i nemici che si scagliano in massa su di loro, Mal si reca nello \"studio\" di Mr. Universe, rinvenendone per\u00f2 il cadavere tra le apparecchiature distrutte. Tuttavia, prima di spirare, Mr. Universe aveva lasciato un audio messaggio al suo droide, in modo che Mal sapesse dell'esistenza di un'unit\u00e0 alternativa per comunicare con tutti i pianeti. Giunto l\u00ec, trova l'agente ad aspettarlo e tra loro si accende una lotta all'ultimo sangue.\nNel frattempo i Reaver hanno quasi sopraffatto i superstiti della Serenity bloccati in un lungo corridoio la cui unica porta di accesso non permette una chiusura totale e ci\u00f2 permette ai cannibali di sparare colpendo Zoe, Kaylee e Simon. A quel punto River corre verso i Reavers, recupera il kit medico del fratello, glielo lancia e sigilla ermeticamente la porta per poi ingaggiare una sanguinosa lotta da sola contro i nemici.\nFrattanto, seppur con grande difficolt\u00e0 Mal ha avuto la meglio sull'agente, e riesce a inviare il messaggio mentre l'avversario \u00e8 legato e costretto a guardarlo. Il capitano ritorna dal suo equipaggio, viene aperta la porta della stanza e si scopre che River, sfruttando questa volta coscientemente le sue abilit\u00e0 di combattimento, ha fatto una carneficina dei Reavers. La parete dietro di lei viene per\u00f2 abbattuta con delle cariche ed entrano le truppe dell'Alleanza. Riconoscendosi sconfitto, l'agente ordina via radio ai soldati di abbassare le armi, capendo che ulteriori uccisioni sono inutili poich\u00e9 il messaggio \u00e8 stato inviato ai quattro angoli dell'universo conosciuto.\nL'operativo, scosso dalla verit\u00e0 ed ormai disilluso, scambia qualche parola con Mal e lo avvisa che far\u00e0 il possibile per non gettare su di lui una cattiva luce al cospetto del Parlamento dell'Alleanza, ma nel contempo gli intima di non abbassare la guardia perch\u00e9 altri verranno a cercarlo.\nInfine, l'equipaggio della Serenity rimette in sesto la nave, seppellisce in tombe commemorative ologrammatiche gli amici caduti e parte verso nuovi orizzonti.\nProduzione.\nLe riprese si sono svolte dal 3 giugno 2004 al 26 agosto 2004.\nIl regista ha dichiarato che:\nAccoglienza.\nNonostante le critiche generalmente positive e i buoni incassi al botteghino durante il primo fine settimana (oltre 10 milioni di dollari), al cinema il film ha ricavato meno delle aspettative, circa 39 milioni di dollari in totale, grossomodo pari ai costi di produzione, guadagnando solo con la vendita del DVD.\nPer spingere la casa di produzione (la Universal) a considerare l'idea di un \"sequel\", i fan di \"Firefly\" si sono mobilitati organizzando una campagna di acquisto del DVD il 23 giugno 2006, compleanno di Joss Whedon, che in questo giorno ha raggiunto il secondo posto della classifica di Amazon.com. In seguito il DVD USA \u00e8 rimasto per parecchie settimane al primo posto nelle vendite di Amazon. Ad aumentare le vendite del DVD hanno inoltre contribuito i numerosi premi di settore che sono stati assegnati al film.\nRiconoscimenti.\n\"Serenity\" ha vinto i premi come film dell'anno del \"Film 2005\" e \"FilmFocus\". Ha vinto inoltre i premi di IGN Film come miglior film di fantascienza, migliore storia e migliore trailer, concorrendo anche per il miglior film. Ha vinto inoltre il Premio Nebula per la migliore sceneggiatura nel 2005, la settima edizione dei \"User Tomato Awards\" come miglior film di fantascienza del 2005 di Rotten Tomatoes, il premio \"viewers choice\" 2006 degli Spacey Award per il film preferito, il premio Hugo 2006 per la miglior presentazione drammatica in forma lunga e il premio speciale Prometheus 2006.\nNel marzo 2007 un sondaggio online del sito della rivista britannica \"SFX\" ha inaspettatamente collocato \"Serenity\" come migliore film di fantascienza della storia, davanti a titoli decisamente pi\u00f9 blasonati quali \"Guerre stellari\", \"Blade Runner\" o \"\". Pur non avendo il sondaggio alcun valore statistico, la notizia ha suscitato un certo clamore, conquistando spazio su alcuni dei pi\u00f9 importanti quotidiani internazionali e, di conseguenza, proiettando verso l'alto le vendite del DVD del film."}
{"id": "307610", "revid": "767487", "url": "https://it.wikipedia.org/wiki?curid=307610", "title": "L'arcangelo (album)", "text": "L'arcangelo \u00e8 il diciottesimo album musicale di Ivano Fossati uscito il 3 febbraio 2006.\nIl disco.\nL'album, che si discosta nei suoni e nelle atmosfere dal precedente \"Lampo viaggiatore\", presenta undici brani inediti. Fra questi, \"L'arcangelo\", che nell'arrangiamento ricorda \"La pianta del t\u00e8\", \"Il battito\" e \"Denny\". Quest'ultimo pezzo tratta di un amore omosessuale.\nL'intervallo di uscita fra questo album ed il precedente \u00e8 stato di tre anni. La scrittura ha richiesto meno tempo del solito, i testi sono immediati ed a tratti ironici (\"La cinese\"). La lavorazione \u00e8 iniziata negli studi di Claudio Fossati a Leivi ed \u00e8 proseguita poi a Grottaferrata ed a Bologna. La produzione di Claudio Fossati e Pietro Cantarelli si serve meno del pianoforte e pi\u00f9 delle chitarre elettriche, portando il suono verso soluzioni ben apprezzabili nelle versioni dal vivo.\nL'uscita dell'album \u00e8 stata preceduta il 13 gennaio 2006 da quella del singolo da esso estratto: \"Cara democrazia\"."}
{"id": "307617", "revid": "23", "url": "https://it.wikipedia.org/wiki?curid=307617", "title": "Blenda", "text": ""}
{"id": "307625", "revid": "767487", "url": "https://it.wikipedia.org/wiki?curid=307625", "title": "Corporazione della Citt\u00e0 di Londra", "text": "La City of London Corporation \u00e8 l'ente di governo della \"City of London\". Il suo ambito di competenza include unicamente la \"City\" (il \"Miglio Quadrato\") e non si estende nell'area della \"Greater London\". La denominazione ufficiale dell'ente \u00e8 Mayor and Commonalty and Citizens of the City of London.\nCompletamente circondati dal territorio della City, ma \"enclavi\" indipendenti e non sottoposte al governo della \"Corporation\", sono \"Middle Temple\" e \"Inner Temple\", due dei quattro \"Inns of Court\" londinesi (sono gli enti che curano la formazione e regolano la professione dei \"barristers\", la categoria superiore degli avvocati, in Inghilterra e Galles).\nNel 1801 la \"City\" aveva circa 130.000 abitanti ma la sua progressiva trasformazione in \"central business district\" ha fatto scendere la popolazione sotto i 5.000 abitanti dopo la Seconda guerra mondiale; pi\u00f9 recentemente c'\u00e8 stata una certa ripresa della popolazione, fino a raggiungere i 9.000 abitanti circa, soprattutto grazie alla creazione del complesso residenziale noto come \"Barbican Estate\".\nL'antichissima forma di governo della \"Corporation\" ne fa l'unico comune medievale rimasto in Europa e per questo motivo \u00e8 da molti tacciata di anacronismo.\nLa \u201cCorporation\u201d \u00e8 prevista e tutelata dall\u2019articolo 9 della Magna Carta, nella versione del 1297, tuttora considerato di rilevanza costituzionale assieme agli articoli 1 e 29.\nAmministrazione.\nLa \"Corporation\" ha un sistema di governo che \u00e8 andato sempre pi\u00f9 differenziandosi da quello degli altri enti municipali britannici non essendo stato toccato dalla riforma delle amministrazioni municipali del 1866 e dalle riforme successive.\nNelle elezioni municipali della \"Corporation\" vige ancora - e rappresenta una parte sempre maggiore dell'elettorato - il \"non-residential\" (o \"business\") \"vote\", che nel resto del paese \u00e8 stato abolito nel 1969: si tratta del diritto di voto riconosciuto, oltre che alle persone fisiche residenti, a chi esercita un'attivit\u00e0 commerciale nella \"City\", ivi comprese le organizzazioni come banche e societ\u00e0 finanziarie, anche prive di personalit\u00e0 giuridica; queste ultime esercitano il diritto di voto attraverso persone fisiche da loro designate in numero correlato ai lavoratori impiegati.\nUn ruolo particolare hanno, inoltre, le 108 \"livery companies\", antiche corporazioni delle arti e mestieri che ora svolgono funzioni cerimoniali o attivit\u00e0 filantropiche (sebbene qualcuna svolga ancora funzioni di tipo corporativo). I loro membri sono divisi in due categorie, \"freemen\" e \"liverymen\", e questi ultimi costituiscono uno speciale corpo elettorale, detto \"Common Hall\". \u00c8 necessario essere \"freeman\" o \"liveryman\" per poter essere eletti negli organi della \"Corporation\".\nOrgani della \"Corporation\" sono:"}
{"id": "307626", "revid": "1982", "url": "https://it.wikipedia.org/wiki?curid=307626", "title": "Ryu ga gotoku", "text": ""}
{"id": "307630", "revid": "287204", "url": "https://it.wikipedia.org/wiki?curid=307630", "title": "Crisocolla", "text": "La crisocolla \u00e8 un minerale utile, anche se di non grande pregio, per l'estrazione del rame, della famiglia dei silicati.\nMorfologia.\nSi presenta in masse stalattitiche, concrezioni e incrostazioni terrose microcristalline e di colore verde brillante o bluastro, ma anche incrostazioni o sferule verde-azzurre. Il minerale presenta interessanti concrezioni su azzurrite e malachite.\nOrigine e giacitura.\nIl minerale \u00e8 assai diffuso come prodotto di alterazione di altri minerali di rame.\nIn particolare si trova come cappello di minerali di rame, associata ad azzurrite, malachite, cuprite e rappresenta un importante indizio per la presenza di fonti di rame sfruttabili.\nPropriet\u00e0 fisiche.\nRiscaldata non fonde ma diventa nerastra e colora la fiamma di verde, \u00e8 decomposta dall'acido cloridrico con separazione di silice gelatinosa.\nUso.\n\u00c8 usato per produrre un pigmento inorganico, noto anche come: \"colla d'oro\", \"viride\", \"verde di banda\", \"krysocolla\", \"hispanicum\", \"lutea\" e \"orobitis\". Non \u00e8 oggi sfruttato per la produzione di rame."}
{"id": "307631", "revid": "2108263", "url": "https://it.wikipedia.org/wiki?curid=307631", "title": "Sant'Ambrogio", "text": "Conosciuto anche come Ambrogio di Treviri per il luogo di nascita, o pi\u00f9 comunemente come Ambrogio di Milano, la citt\u00e0 di cui assieme a san Carlo Borromeo e san Galdino \u00e8 patrono e della quale fu vescovo dal 374 fino alla morte, nella quale \u00e8 presente la basilica a lui dedicata che ne conserva le spoglie.\nBiografia.\nGiovent\u00f9.\nAurelio Ambrogio nacque ad \"Augusta Treverorum\" (l'odierna Treviri, nella Renania-Palatinato, in Germania), nella Gallia Belgica, dove il padre esercitava la carica di prefetto del pretorio delle Gallie, nel 339-340 da una famiglia romana di rango senatoriale, la \"gens Aurelia\", la cui famiglia materna apparteneva inoltre al ramo dei \"Simmaci\" (era dunque un cugino dell'oratore Quinto Aurelio Simmaco).\nLa famiglia di Ambrogio risultava convertita al cristianesimo gi\u00e0 da alcune generazioni (egli stesso soleva citare con orgoglio la sua parente Santa Sotere, martire cristiana che \u00abai consolati e alle prefetture dei parenti prefer\u00ec la fede\u00bb); una sua sorella ed un suo fratello, Marcellina (consacratasi a Dio nelle mani di papa Liberio nel 353) e Satiro di Milano, vennero poi venerati come santi.\nDestinato alla carriera amministrativa sulle orme del padre, dopo la sua prematura morte frequent\u00f2 le migliori scuole di Roma, dove comp\u00ec i tradizionali studi del \"trivium\" e del \"quadrivium\" (impar\u00f2 il greco e studi\u00f2 diritto, letteratura e retorica), partecipando poi attivamente alla vita pubblica dell'Urbe.\nIncarichi pubblici e nomina a vescovo di Milano.\nDopo cinque anni di avvocatura esercitati presso Sirmio (l'odierna Sremska Mitrovica, in Serbia), nella Pannonia Inferiore, nel 370 fu incaricato quale governatore dell'Italia Annonaria per la provincia romana \"Aemilia et Liguria\", con sede a Milano, dove divenne una figura di rilievo nella corte dell'imperatore Valentiniano I. La sua abilit\u00e0 di funzionario nel dirimere pacificamente i forti contrasti tra ariani e cattolici gli valse un largo apprezzamento da parte delle due fazioni.\nNel 374, alla morte del vescovo ariano Aussenzio di Milano, il delicato equilibrio tra le due fazioni sembr\u00f2 precipitare. Il biografo Paolino racconta che Ambrogio, preoccupato di sedare il popolo in rivolta per la designazione del nuovo vescovo, si rec\u00f2 in chiesa, dove all'improvviso si sarebbe sentita la voce di un bambino urlare \u00abAmbrogio vescovo!\u00bb, a cui si un\u00ec quella unanime della folla radunata nella chiesa. I milanesi volevano un cattolico come nuovo vescovo. Ambrogio per\u00f2 rifiut\u00f2 decisamente l'incarico, sentendosi impreparato: come era in uso presso alcune famiglie cristiane all'epoca, egli non aveva ancora ricevuto il battesimo, n\u00e9 aveva affrontato studi di teologia.\nPaolino racconta che, al fine di dissuadere il popolo di Milano dal farlo nominare vescovo, Ambrogio prov\u00f2 anche a macchiare la buona fama che lo circondava, ordinando la tortura di alcuni imputati e invitando in casa sua alcune prostitute; ma, dal momento che il popolo non recedeva nella sua scelta, egli tent\u00f2 addirittura la fuga. Quando venne ritrovato, il popolo decise di risolvere la questione appellandosi all'autorit\u00e0 dell'imperatore Flavio Valentiniano, cui Ambrogio era alle dipendenze. Fu allora che accett\u00f2 l'incarico, considerando che fosse questa la volont\u00e0 di Dio nei suoi confronti, e decise di farsi battezzare: nel giro di sette giorni ricevette il battesimo nel battistero di Santo Stefano alle Fonti a Milano e, il 7 dicembre 374, venne ordinato vescovo. Riferendosi alla sua elezione, egli scriver\u00e0 poco prima della morte:\nNonostante, come scrisse pi\u00f9 tardi, si sentisse \u00abrapito a forza dai tribunali e dalle insegne dell'amministrazione al sacerdozio\u00bb, dopo la nomina a vescovo, Ambrogio prese molto sul serio il suo incarico e si dedic\u00f2 ad approfonditi studi biblici e teologici.\nEpiscopato.\nGli impegni pastorali.\nQuando divenne vescovo (nel 374), adott\u00f2 uno stile di vita ascetico, elarg\u00ec i suoi beni ai poveri, donando i suoi possedimenti terrieri (eccetto il necessario per la sorella Marcellina).\nUomo di grande carit\u00e0, tenne la sua porta sempre aperta, prodigandosi senza tregua per il bene dei cittadini affidati alle sue cure. Ad esempio, Sant'Ambrogio non esit\u00f2 a spezzare i Vasi Sacri e ad usare il ricavo dalla vendita per il riscatto di prigionieri. Di fronte alle critiche mosse dagli ariani per il suo gesto, egli rispose che \u00ab\u00e8 molto meglio per il Signore salvare delle anime che dell'oro. Egli infatti mand\u00f2 gli apostoli senza oro e senza oro fond\u00f2 le Chiese. [...] I sacramenti non richiedono oro, n\u00e9 acquisisce valore per via dell'oro ci\u00f2 che non si compra con l'oro\u00bb (\"De officiis\", II, 28, 136-138)\nLa sua sapienza nella predicazione e il suo prestigio furono determinanti per la conversione nel 386 al cristianesimo di Sant'Agostino, di fede manichea, che era venuto a Milano per insegnare retorica.\nAmbrogio fece costruire varie basiliche, di cui quattro ai lati della citt\u00e0, quasi a formare un quadrato protettivo, probabilmente pensando alla forma di una croce. Esse corrispondono alle attuali basilica di San Nazaro (sul decumano, presso la Porta Romana, allora era la \"Basilica Apostolorum\"), alla basilica di San Simpliciano, detta \"Basilica Virginum\", ossia basilica delle vergini (sulla parte opposta), alla basilica di Sant'Ambrogio (collocata a sud-ovest, era chiamata originariamente \"Basilica Martyrum\" in quanto ospitava i corpi dei santi martiri Gervasio e Protasio rinvenuti da Ambrogio stesso; accoglie oggi le spoglie del santo) e alla basilica di San Dionigi (\"Basilica Prophetarum\").\nIl ritrovamento dei corpi dei santi martiri Gervasio e Protasio \u00e8 narrato dallo stesso Ambrogio, che ne attribuisce il merito ad un presagio, per il quale egli fece scavare la terra davanti ai cancelli della basilica (oggi distrutta) dei santi Nabore e Felice. Al ritrovamento dei corpi segu\u00ec la loro traslazione (secondo un rito importato dalla Chiesa orientale) nella \"Basilica Martyrum\"; durante la traslazione, si racconta (\u00e8 lo stesso Ambrogio a riportarlo) che un cieco di nome Severo riacquist\u00f2 la vista. Il ritrovamento del corpo dei martiri da parte del vescovo di Milano diede grande contributo alla causa dei cattolici nei confronti degli ariani, che costituivano a Milano un gruppo nutrito e attivo, e negavano la validit\u00e0 dell'operato di Ambrogio, di fede cattolica.\nAmbrogio fu autore di diversi inni per la preghiera, compiendo fondamentali riforme nel culto e nel canto sacro, che per primo introdusse nella liturgia cristiana, e ancor oggi a Milano vi \u00e8 una scuola che tramanda nei millenni questo antico canto.\nPolitica ecclesiastica.\nL'importanza della sede occupata da Ambrogio, teatro di numerosi contrasti religiosi e politici, e la sua personale attitudine di uomo politico lo portarono a svolgere una forte attivit\u00e0 di politica ecclesiastica. Egli scrisse infatti opere di morale e teologia in cui combatt\u00e9 a fondo gli errori dottrinali del suo tempo; fu inoltre sostenitore del primato d'onore del vescovo di Roma, contro altri vescovi (tra i quali Palladio) che lo ritenevano pari a loro.\nSi mostr\u00f2 in prima linea nella lotta all'arianesimo, che aveva trovato numerosi seguaci a Milano e nella corte imperiale. Si scontr\u00f2 per questo motivo con l'imperatrice Giustina, di fede ariana e probabilmente influ\u00ec sulla politica religiosa dell'imperatore Graziano che, nel 380, inaspr\u00ec le sanzioni per gli eretici e, con l'editto di Tessalonica, dichiar\u00f2 il cristianesimo religione di Stato. Il momento di massima tensione si ebbe nel 385-386 quando, dopo la morte di Graziano, gli ariani chiesero insistentemente con l'appoggio della corte imperiale una basilica per praticare il loro culto. L'opposizione di Ambrogio fu energica tanto che rimase famoso l'episodio in cui, assieme ai fedeli cattolici, \"occup\u00f2\" la basilica destinata agli ariani finch\u00e9 l'altra parte fu costretta a cedere. Fu in questa occasione, si racconta, che Ambrogio introdusse l'usanza del canto antifonale e della preghiera cantata in forma di inno, con lo scopo di non fare addormentare i fedeli che occupavano la basilica. Fu inoltre determinante per la vittoria di Ambrogio nella controversia con gli ariani il ritrovamento dei corpi dei santi Gervasio e Protaso, che avvenne proprio nel 386 sotto la guida del vescovo di Milano, il quale guadagn\u00f2 in questo modo il consenso di gran parte dei fedeli della citt\u00e0.\nFu infine forte avversario del paganesimo \"ufficiale\" romano, che dimostrava in quegli anni gli ultimi segni di vitalit\u00e0; per questo motivo si scontr\u00f2 con il suo stesso cugino, il senatore Quinto Aurelio Simmaco, che chiedeva il ripristino dell'altare e della statua della dea Vittoria rimossi dalla Curia romana, sede del Senato, in seguito a un editto di Graziano nel 382.\nRapporti con la corte imperiale.\nIl potere politico e quello religioso al tempo erano strettamente legati: in particolare l'imperatore, a cominciare da Costantino, possedeva una certa autorit\u00e0 all'interno della Chiesa, nella quale il primato petrino non era pienamente assodato e riconosciuto. A questo si aggiunsero la posizione di Ambrogio, vescovo della citt\u00e0 di residenza della corte imperiale, e la sua precedente carriera come avvocato, amministratore e politico, che lo portarono pi\u00f9 volte a intervenire incisivamente nelle vicende politiche, ad avere stretti rapporti con gli ambienti della corte e dell'aristocrazia romana, e talvolta a ricoprire specifici incarichi diplomatici per conto degli imperatori.\nIn particolare, nonostante il convinto lealismo verso l'impero romano e l'influenza nella vita politica dell'impero, i suoi rapporti con le istituzioni non furono sempre pacifici, soprattutto quando si tratt\u00f2 di difendere la causa della Chiesa e dell'ortodossia religiosa. Gli storici bizantini gli accreditarono questo atteggiamento come \"parrhesia\" (\u03c0\u03b1\u03c1\u03c1\u03b7\u03c3\u03af\u03b1), schiettezza e verit\u00e0 di fronte ai potenti e al potere politico, che traspare a partire dal suo rapporto epistolare con l'imperatore Teodosio.\nEssendo Ambrogio precettore dell'imperatore Graziano, lo educ\u00f2 secondo i principi del Cristianesimo. Egli predicava all'imperatore di rendere grazie a Dio per le vittorie dell'esercito e lo appoggi\u00f2 nella disputa contro il senatore Simmaco, che chiedeva il ripristino dell'altare alla dea Vittoria fatto rimuovere dalla Curia romana\nChiese poi a Graziano di indire il concilio di Aquileia nel settembre del 381 per condannare due vescovi eretici, secondo i dettami dei vari concili ecumenici ed anche secondo l'opinione del Papa e dei vescovi ortodossi. In questo concilio Ambrogio si pronunci\u00f2 contro l'arianesimo.\nAmbrogio influ\u00ec anche sulla politica religiosa di Teodosio I. Nel 388, dopo che un gruppo di cristiani aveva incendiato la sinagoga della citt\u00e0 di Callinico, l'imperatore decise di punire i responsabili e di obbligare il vescovo, accusato di aver istigato i distruttori, a ricostruire il tempio a suo spese. Ambrogio, informato della vicenda, si scagli\u00f2 contro questo provvedimento, minacciando di sospendere l'attivit\u00e0 religiosa, tanto da indurre l'imperatore a revocare le misure.\nNel 390 critic\u00f2 aspramente l'imperatore, che aveva ordinato un massacro tra la popolazione di Tessalonica, rea di aver linciato il capo del presidio romano della citt\u00e0: in tre ore di carneficina erano state assassinate migliaia di persone, attirate nell'arena con il pretesto di una corsa di cavalli. Ambrogio, venuto a conoscenza dell'accaduto, evit\u00f2 diplomaticamente una contrapposizione aperta con il potere imperiale (con il pretesto di una malattia evit\u00f2 l'incontro pubblico con Teodosio) ma, per via epistolare, chiese in modo riservato ma deciso una \u00abpenitenza pubblica\u00bb all'imperatore, che si era macchiato di un grave delitto pur dichiarandosi cristiano, pena il rifiuto di celebrare i sacri riti in sua presenza (\u00abNon oso offrire il sacrificio, se tu vorrai assistervi\u00bb, \"Lettera 11\"). Teodosio ammise pubblicamente l'eccesso e nella notte Natale di quell'anno, venne riammesso ai sacramenti.\nDopo questo episodio la politica religiosa dell'imperatore si irrigid\u00ec notevolmente: tra il 391 e il 392 furono emanati una serie di decreti (noti come decreti teodosiani) che attuavano in pieno l'editto di Tessalonica: venne interdetto l'accesso ai templi pagani e ribadita la proibizione di qualsiasi forma di culto, compresa l'adorazione delle statue; furono inoltre inasprite le pene amministrative per i cristiani che si riconvertissero nuovamente al paganesimo e nel decreto emanato nel 392 da Costantinopoli, l'immolazione di vittime nei sacrifici e la consultazione delle viscere erano equiparati al delitto di lesa maest\u00e0, punibile con la condanna a morte.\nNel 393 Milano fu coinvolta nella lotta per il potere tra l'imperatore Teodosio I e l'usurpatore Flavio Eugenio. In aprile Eugenio varc\u00f2 le Alpi e punt\u00f2 alla conquista della citt\u00e0, in quanto capitale d'Occidente. Ambrogio part\u00ec e and\u00f2 ritirarsi a Bologna. Durante un soggiorno temporaneo a Faenza scrisse una lettera ad Eugenio. Poi accett\u00f2 l'invito della comunit\u00e0 di Firenze, ove rimase per circa un anno. La guerra per il controllo dell'impero fu vinta da Teodosio. Nell'autunno del 394 Ambrogio fece ritorno a Milano.\nAlla sua morte, per sua stessa volont\u00e0, fu sepolto all'interno della basilica che tuttora porta il suo nome, fra le spoglie dei martiri Gervasio e Protasio. Le sue spoglie, rinvenute sotto l'altare nel 1864, furono trasferite in un'urna di argento e cristallo posta nella cripta della basilica.\nPensiero e opere.\nFortemente legata all'attivit\u00e0 pastorale di Ambrogio fu la sua produzione letteraria, spesso semplice frutto di una raccolta e di una rielaborazione delle sue omelie e che quindi mantengono un tono simile al parlato.\nPer il suo stile dolce e misurato del suo parlato e della sua prosa, Ambrogio venne definito \u00abdolce come il miele\u00bb e tra i suoi attributi compare perci\u00f2 un alveare.\nEsegesi.\nOltre la met\u00e0 dei suoi scritti \u00e8 dedicata all'esegesi biblica, che egli affronta seguendo un'interpretazione prevalentemente allegorica e morale del testo sacro (in particolare per quanto riguarda l'Antico Testamento): ad esempio, ama ricercare nei patriarchi e nei personaggi biblici in generale figure di Cristo o esempi di virt\u00f9 morali. Fu proprio questo metodo di lettura della Bibbia ad affascinare Sant'Agostino e a risultare determinante per la sua conversione (come egli scrisse nelle \"Confessioni\" V, 14, 24).\nSecondo G\u00e9rard Nauroy, \u00abper Ambrogio l'esegesi \u00e8 un modo fondamentale di pensare piuttosto che un metodo o un genere: [...] ormai egli \"parla la Bibbia\", non pi\u00f9 con la giustapposizione di citazioni dagli stili pi\u00f9 diversi, ma in un discorso sintetico, eminentemente allusivo, \"misterico\" come la Parola stessa\u00bb. Per Ambrogio la lettura e l'approfondimento della conoscenza biblica costituiscono un elemento fondamentale della vita cristiana:\nTra le opere esegetiche spiccano l'esauriente commento al Vangelo di Luca (\"Expositio evangelii secundum Lucam\") e l\"Exameron\" (dal greco \"sei giorni\"). Quest'ultima opera, ispirata ampiamente all'omonimo \"Exameron\" di Basilio di Cesarea, raccoglie, in sei libri, nove omelie riguardanti i primi capitoli della Genesi dalla creazione del cielo fino alla creazione dell'uomo. Anche in questo caso, il racconto della creazione \u00e8 occasione di evidenziare insegnamenti morali desunti dalla natura e dal comportamento degli animali e dalle propriet\u00e0 delle piante; in questo senso l'uomo appare ad Ambrogio necessariamente legato con tutto il creato dal punto di vista non solo biologico e fisico, ma anche morale e spirituale.\nMorale e ascetismo.\nUn altro gruppo significativo consiste nelle opere di argomento morale o ascetico, tra le quali risalta il \"De officiis ministrorum\" (talvolta abbreviato in \"De officiis\"), un trattato sulla vita cristiana rivolto in particolare al clero ma destinato a tutti i fedeli. L'opera ricalca l'omonimo scritto di Cicerone, che si proponeva come manuale di etica pratica indirizzato al figlio (cui \u00e8 dedicato) rivolto soprattutto a questioni politico-sociali. Ambrogio riprende il titolo (indirizzando l'opera ai suoi \"figli\" in senso spirituale, cio\u00e8 il clero e il popolo di Milano), la struttura (il libro \u00e8 ripartito in tre libri, dedicati all\"honestum\", all\"utile\" e al loro contrasto risolto nell'identificazione tra i due) e alcuni elementi contenutistici (tra i quali i principi della morale stoica, come il dominio della razionalit\u00e0, l'indipendenza dai piaceri e dalla vanit\u00e0 delle cose, la virt\u00f9 come sommo bene). Questi elementi sono rivisti con originalit\u00e0 in chiave cristiana: agli \"exempla\" tratti dalla storia e dalla mitologia classica, Ambrogio sostituisce ad esempio storie ed esempi tratti dalla Bibbia. In generale, \u00e8 lo stesso orientamento del testo a non essere pi\u00f9 etico-filosofico ma prevalentemente religioso e spirituale, come egli spiega fin dall'inizio: \u00abNoi valutiamo il dovere secondo un principio diverso da quello dei filosofi. Essi considerano beni quelli di questa vita, noi addirittura danni\u00bb (\"De officiis\", I, 9, 29). Allo stesso modo, le virt\u00f9 tradizionali vengono rilette cristianamente e accettate alla luce del Vangelo: la \"fides\" (lealt\u00e0) diventa la fede in Cristo, la prudenza include la devozione verso Dio, esempi di fortezza divengono i martiri. Alle virt\u00f9 classiche si aggiungono le virt\u00f9 cristiane: la carit\u00e0 (che gi\u00e0 esisteva nel mondo latino, ora assume un significato pi\u00f9 interiore e spirituale), l'umilt\u00e0, l'attenzione verso i poveri, gli schiavi, le donne.\nAltre cinque opere sono dedicate alla verginit\u00e0, specialmente quella femminile (\"De virginibus\", \"De viduis\", \"De virginitate\", \"De institutione virginis\" e \"Exhortatio virginitatis\"). Ambrogio esalta la verginit\u00e0 come massimo ideale di vita cristiana, sulla scia della tradizione cristiana da San Paolo (\u00abcolui che sposa la sua vergine fa bene e chi non la sposa fa meglio\u00bb, ) fino al contemporaneo Girolamo, senza tuttavia negare la validit\u00e0 della vita matrimoniale. La scelta della verginit\u00e0 \u00e8 ritenuta l'unica vera scelta di emancipazione per la donna dalla vita coniugale, in cui si trova subordinata. Critica aspramente in questo senso il fatto che il matrimonio costituisca solo un contratto economico e sociale, che non lascia spazio alla scelta degli sposi e in particolare della donna: \u00abDavvero degna di compianto \u00e8 la condizione che impone alla donna, per sposarsi, di essere messa all'asta come una sorta di schiavo da vendere, perch\u00e9 la compri chi offre il prezzo pi\u00f9 alto\u00bb (\"De virginibus\", I, 9, 56). Per questo Ambrogio incoraggia i genitori ad accettare la scelta di verginit\u00e0 dei figli e i figli a resistere alle difficolt\u00e0 imposte dalla famiglia (\u00abSe vinci la famiglia, vinci anche il mondo\u00bb, \"De virginibus\", I, 11, 63).\nSociet\u00e0 e politica.\nNel confronto con la societ\u00e0 e gli ideali del mondo latino, Ambrogio accolse i valori civili della romanit\u00e0 con l'intento di dare a essi nuovo significato all'interno della religione cristiana. Nel suo \"Esamerone\" esalta l'istituzione repubblicana (di cui l'antica repubblica romana era secondo lui un ammirevole esempio) prendendo spunto dalla spontanea organizzazione delle gru, che si dividono il lavoro avvicendandosi nei turni di guardia:\nNella visione di Ambrogio inoltre potere e autorit\u00e0, intesi come servizio (\u00abLibert\u00e0 \u00e8 anche il servire\u00bb, \"Lettera 7\"), dovevano essere sottomessi alle leggi di Dio. Prendendo ispirazione dal racconto della corona imperiale e del morso di cavallo realizzati, secondo la tradizione, da Costantino con i chiodi della croce di Ges\u00f9, nel discorso funebre di Teodosio egli elogi\u00f2 la sottomissione dell'imperatore a Cristo, dimostrata \"in primis\" dall'episodio di Tessalonica:\nDi fronte al dispotismo e alla dissolutezza che avevano caratterizzato il comportamento di non pochi imperatori romani, Ambrogio vide nel cristianesimo una possibilit\u00e0 per \"redimere\" il potere imperiale e renderlo giusto e clemente. Nella sua idea, infatti, il cristianesimo avrebbe dovuto sostituire il paganesimo nella societ\u00e0 romana senza per questo negare e distruggere le istituzioni imperiali (\u00abVoi [pagani] chiedete pace per le vostre divinit\u00e0 agli imperatori, noi per gli stessi imperatori chiediamo pace a Cristo\u00bb, \"Lettera 73 a Valentiniano II\"), ma anzi dando ai valori romani la nuova linfa offerta dalla morale cristiana.\nAmbrogio richiam\u00f2 infine la societ\u00e0 romana nella quale era sempre pi\u00f9 accentuato il divario tra ricchi e poveri; alla sperequazione economica, Ambrogio contrapponeva infatti la morale del Vangelo e della tradizione biblica. Cos\u00ec egli scrive nel \"Naboth\":\nAntigiudaismo.\nPer Ambrogio era fondamentale la storia di Israele come popolo eletto: da qui la grande presenza dell'Antico Testamento nel rito ambrosiano, le numerosissime sue opere di commento agli episodi della storia ebraica, la conservazione della sacralit\u00e0 del sabato, ecc. Tuttavia, come era comune nel cristianesimo dei primi secoli, forte era anche la volont\u00e0 di mostrare l'originalit\u00e0 cristiana rispetto alla tradizione giudaica (che non aveva riconosciuto Ges\u00f9 come Messia) e di affermare l'indipendenza e le prerogative della Chiesa nascente.\nAd esempio, nell\"Expositio Evangelii secundum Lucam\" (4, 34), commentando un passo del vangelo di Luca in cui un uomo invaso dallo spirito di un demonio impuro, grida: \u00abAh! Che c'\u00e8 fra noi e te, Ges\u00f9 Nazareno? Sei venuto per rovinarci? So chi tu sei: il Santo di Dio\u00bb, Ambrogio critica aspramente l'incredulit\u00e0 della gente circostante:\nL'affinit\u00e0 tra la visione anti-giudaica di Ambrogio e il testo del cos\u00ec detto Pseudo-Egesippo (\"vox nihili)\", \u00e8 una delle prove cha farebbe propendere per l'identificazione tra i due.\nL'episodio di \"Callinicum\".\nLe cronache storiche riportano un episodio che pu\u00f2 essere considerato rivelatore dell'atteggiamento di Ambrogio nei riguardi degli ebrei. Nel 388, a \"Callinicum\" (\"Kallinikon\", sul fiume Eufrate, in Asia, l'attuale al-Raqqa), una folla di cristiani diede l'assalto alla sinagoga e la bruci\u00f2. Il governatore romano condann\u00f2 l'accaduto e, per mantenere l'ordine pubblico, dispose affinch\u00e9 la sinagoga venisse ricostruita a spese del vescovo. L'imperatore Teodosio I rese noto di condividere quanto deciso dal suo funzionario.\nAmbrogio si oppose alla decisione dell'imperatore e gli scrisse una lettera (\"Epistulae variae\" 40) per convincerlo a ritirare l'ingiunzione di ricostruire la sinagoga a spese del vescovo: \nCitando dalla lettera di Ambrogio a Teodosio (\"Epistulae variae\" 40,11):\nNell'epistola Ambrogio si attribu\u00ec la responsabilit\u00e0 dell'incendio: Ambrogio si spinse ad affermare che quell'incendio non era affatto un delitto e che se lui non aveva ancora dato l'ordine di bruciare la sinagoga di Milano era solo per pigrizia e che bruciare le sinagoghe era altres\u00ec un atto glorioso.\nAmbrogio non volle salire sull'altare finch\u00e9 l'imperatore non abol\u00ec il decreto imperiale riguardante la ricostruzione della sinagoga a spese del vescovo. Secondo la visione del vescovo, nella questione della religione l'unico foro competente da consultare doveva essere la Chiesa cattolica la quale, grazie ad Ambrogio, divenne la religione statale e dominante. In questa impresa lo scopo era quello di avvalorare l'indipendenza della Chiesa dallo Stato, affermando anche la superiorit\u00e0 della Chiesa sullo Stato in quanto emanazione di una legge superiore alla quale tutti devono sottostare.\nMariologia.\nSebbene non si possa parlare di una mariologia vera e propria (intesa come pensiero sistematico), sono numerosi nell'opera di Ambrogio i riferimenti a Maria: spesso, quando si presenta l'occasione, egli si rif\u00e0 alla sua figura e al suo esempio.\nLa sua venerazione per Maria nasce soprattutto dal ruolo attribuitole nella storia della salvezza. Maria \u00e8 infatti madre di Cristo, e dunque modello per tutti i credenti che, come lei, sono chiamati a \"generare\" Cristo:\nAmbrogio difende strenuamente la verginit\u00e0 di Maria, soprattutto in relazione al mistero di Cristo: egli infatti, proprio perch\u00e9 nato da vergine, non ha contratto il peccato originale. Maria \u00e8 anche la prima donna a cogliere i \"frutti\" della venuta di Cristo:\nMaria \u00e8 inoltre modello di virt\u00f9 morali e cristiane, in primo luogo per le vergini (\u00abNella vita di Maria risplende la bellezza della sua castit\u00e0 e della sua esemplare virt\u00f9\u00bb) ma anche per tutti i fedeli; di lei vengono esaltate la sincerit\u00e0 (la verginit\u00e0 \u00abdi mente\u00bb), l'umilt\u00e0, la prudenza, la laboriosit\u00e0, l'ascesi.\nMilano e il rito ambrosiano.\nL'operato di Sant'Ambrogio a Milano ha lasciato segni profondi nella diocesi della citt\u00e0.\nGi\u00e0 nel settembre del 600 Papa Gregorio Magno parl\u00f2 del neoeletto vescovo di Milano, Deodato, non tanto come successore, bens\u00ec come \"vicario\" di sant'Ambrogio (equiparandolo quasi ad un secondo \"vescovo di Roma\"). Nell'anno 881 invece papa Giovanni VIII defin\u00ec per la prima volta la diocesi \"ambrosiana\", termine che \u00e8 rimasto ancora oggi per identificare non solo la Chiesa di Milano, ma talvolta anche la stessa citt\u00e0.\nL'eredit\u00e0 di Ambrogio \u00e8 delineata principalmente a partire dalla sua attivit\u00e0 pastorale: la predicazione della Parola di Dio coniugata alla dottrina della Chiesa cattolica, l'attenzione ai problemi della giustizia sociale, l'accoglienza verso le persone provenienti da popoli lontani, la denuncia degli errori nella vita civile e politica.\nL'operato di Ambrogio lasci\u00f2 un segno profondo in particolare sulla liturgia. Egli introdusse nella Chiesa occidentale molti elementi tratti dalle liturgie orientali, in particolare canti e inni. Si attribuisce ad Ambrogio l'inno \"Te Deum laudamus\", ma la questione \u00e8 controversa e negata anche da Luigi Biraghi. Le riforme liturgiche furono mantenute nella diocesi di Milano anche dai successori e costituirono il nucleo del Rito ambrosiano, sopravvissuto all'uniformazione dei riti e alla costituzione dell'unico rito romano voluta da papa Gregorio I e dal Concilio di Trento.\nIn dialetto milanese Ambrogio viene chiamato \"sant Ambroeus\" (grafia classica) o \"sant Ambr\u00f6s\" (entrambi pronunciati \"sant'ambr\u0153s\").\nAlla sua figura \u00e8 ispirato anche il premio Ambrogino d'oro, che \u00e8 il nome non ufficiale con cui sono comunemente chiamate le onorificenze conferite dal comune di Milano.\nSant'Ambrogio e il canto liturgico.\nCon il termine di ambrosiano non si definisce solo il rito della Chiesa Cattolica che fa riferimento al santo, ma anche un preciso modo di cantare durante la liturgia. Esso viene indicato con il nome di canto ambrosiano. Esso \u00e8 caratterizzato dal canto di inni, cio\u00e8 di nuove composizioni poetiche in versi, che vengono cantate da tutti i partecipanti al rito.\nA differenza di quanto avveniva per i salmi, solitamente cantati da un solista o da un gruppo di coristi, essi vengono invece cantati da tutti i partecipanti, in cori alternati, normalmente tra donne e uomini, ma in altri casi tra giovani e anziani o anche tra fanciulli e adulti. Alcuni di questi inni sono stati sicuramente composti da Ambrogio. La certezza viene dal fatto che a menzionarli \u00e8 sant'Agostino, che fu discepolo di Sant'Ambrogio.\nEssi sono:\nAttraverso la liturgia della Chiesa cattolica in generale e di quella ambrosiana in particolare, sono giunti fino a noi una moltitudine di inni in stile ambrosiano. I ricercatori hanno cercato di trovare dei criteri per indicare quelli che, con pi\u00f9 certezza, sono stati composti da Ambrogio. Nel 1862 Luigi Biraghi ne indicava tre: la conformit\u00e0 degli inni con l'indole letteraria di Ambrogio, con il suo vocabolario e con il suo stile. Con questi criteri egli arriv\u00f2 a selezionare diciotto inni:\nGli autori dell'edizione delle opere poetiche di Ambrogio in un volume stampato nel 1994, che ha portato a compimento l\"Opera Omnia\", in latino e in italiano, del vescovo di Milano, hanno ridotto questo numero certo a tredici canti, escludendo quelli per le ore minori, per i martiri e della verginit\u00e0. L'esclusione va ascritta alla metrica di questi testi. Ambrogio aveva una predilezione per il numero otto. I suoi inni sono tutti di otto strofe con versi ottosillabici. Egli vedeva in questo numero la risurrezione di Cristo, la novit\u00e0 cristiana e la vita eterna (\"octava dies\", l'ottavo giorno della settimana, cio\u00e8 il nuovo giorno, in cui inizia l'era del Cristo). Per questi studiosi appare improbabile che egli sia venuto meno a questa preferenza e quindi quelli di due o di quattro strofe non vengono attribuiti al vescovo milanese.\nPer questi storici inoltre non vi \u00e8 motivo di dubitare che l'autore della melodia sia lo stesso Ambrogio dato che per loro natura questi inni nascono consostanziati alla musica. Il Migliavacca nota come Ambrogio possedesse una conoscenza musicale approfondita. Le sue opere rivelano, oltre a una perfetta conoscenza scolastica, anche una particolare propensione musicale. Egli parla dell'arte musicale con cognizione tecnica e non solo con estetica raffinatezza come il suo discepolo Agostino.\nLeggende su Sant'Ambrogio.\nSu Sant'Ambrogio vi sono numerose leggende miracolistiche:"}
{"id": "307650", "revid": "91125560", "url": "https://it.wikipedia.org/wiki?curid=307650", "title": "Pedro Romeiras", "text": "Biografia.\nHa danzato con la Compagnia nazionale di balletto portoghese, con il Balletto nazionale olandese e con il Balletto del teatro comunale peruviano. Ha vinto la medaglia d'oro al \"II Prix Fran\u00e7ais de la Dance\" nel 1982. I principali ruoli affrontati sono stati Sigfrido nel \"Lago dei cigni\", Basilio nel \"Don Chisciotte\", il poeta nel \"Silfide\" di Fryderyk Chopin.\n\u00c8 considerato da molti critici e scrittori portoghesi come uno dei migliori ballerini della sua generazione."}
{"id": "307652", "revid": "26644", "url": "https://it.wikipedia.org/wiki?curid=307652", "title": "Automatic Position Reporting System", "text": ""}
{"id": "307658", "revid": "2164055", "url": "https://it.wikipedia.org/wiki?curid=307658", "title": "Per la pace perpetua", "text": "Per la pace perpetua (\"Zum ewigen Frieden. Ein philosophischer Entwurf\") \u00e8 un'opera di filosofia politica scritta da Immanuel Kant nel 1795. Kant presenta il suo scritto come un ipotetico trattato di pace, che dovrebbe impedire il verificarsi di qualsiasi conflitto futuro. Il progetto kantiano \u00e8 filosofico, non giuridico: \"non vuole costruire un ordinamento giuridico internazionale volto a mantenere la pace, ma una pratica politica repubblicana a livello statuale e internazionale che mantenga aperto il mutamento politico.\"\nL'opera definitiva, pubblicata per la prima volta in Germania, \u00e8 strutturata in 6 articoli preliminari e 3 articoli definitivi, seguiti da due supplementi (in cui indaga lo stato di natura conflittuale e riprende la questione della \"clausola salvatoria\" per i filosofi) e in conclusione due appendici (sulla discordanza e sull'accordo tra morale e politica), attorno a cui si svolge la riflessione del pensatore.\nOrigine del Progetto di pace perpetua di Kant.\nKant trasse ispirazione dalla pace di Basilea, con la quale la Francia rivoluzionaria stringeva un accordo, in gran parte segreto, con la Prussia. La differenza ideologica tra i due paesi rendeva chiaro che si trattava di una tregua, pi\u00f9 che di una vera e propria pace. Per questo, Kant pens\u00f2 che le sue idee potessero trasformare una tregua bilaterale tra stati con regimi politici opposti in una pace pi\u00f9 ampia e duratura. Kant adott\u00f2 la formula del Progetto, gi\u00e0 usata da numerosi autori e, in particolare, dall'Abate di Saint-Pierre e da Jean-Jacques Rousseau.\nArticoli definitivi per la pace perpetua tra stati.\nKant ritiene che la popolazione, che subisce direttamente i danni provocati dalle guerre, abbia meno interesse a consentirla, a differenza di un tiranno.\nLa costituzione repubblicana \u00e8 istituita, inoltre, secondo il \"principio della libert\u00e0\" di ciascuno in quanto uomo, il \"principio della dipendenza\" di ogni suddito da un'unica comune legislazione (cio\u00e8 l'uguaglianza formale davanti alla legge), il \"principio dell'uguaglianza\" di tutti i cittadini (cio\u00e8 il suffragio universale). Inoltre la repubblica deve presentare la separazione dei poteri, mentre lo sviluppo repubblicano dello Stato, deve essere realizzato dall'interno, senza nessun intervento esterno, cosa questa esplicitamente vietata dal V articolo preliminare.\nLa libert\u00e0 di uno Stato \u00e8 garantita dal non intervento di Stati esterni. Questo punto si ricollega al V articolo preliminare: lo sviluppo repubblicano dello Stato deve essere realizzato dall'interno, senza nessun intervento.\nIl diritto cosmopolitico deve essere limitato al diritto per ciascuno di muoversi liberamente e proporre relazioni commerciali con i cittadini di altri Stati: chi \u00e8 ospite non pu\u00f2 minacciare o disgregare l'esistenza dello Stato in cui \u00e8 ospitato ma nello stesso tempo si garantisce all'ospite, fino a quando dimostra un comportamento pacifico, il diritto di non essere trattato ostilmente. In realt\u00e0 Kant, pur sostenendo \"l'originaria propriet\u00e0 comune della terra\" (e in ci\u00f2 consiste il suo cosmopolitismo) afferma il solo \"diritto di visita\", non il \"diritto di ospitalit\u00e0\", secondo una concezione che costituisce un importante contributo per l'internazionalismo liberale.\nArticolo segreto.\n\u00ab\"Le massime dei filosofi sulle condizioni di possibilit\u00e0 della pace pubblica devono essere consultate dagli stati armati per la guerra.\"\u00bb\nIn un trattato di diritto pubblico un articolo segreto sembra una contraddizione, probabilmente la motivazione di questa scelta risiede nel fatto che chi l'ha redatto trovi pericoloso annunciarsi come autore di questo articolo.\nQuesto articolo \u00e8 stato inserito nell'ultima edizione, con queste parole Kant non vuole intendere che i filosofi diventino politici o i politici filosofeggino, ma appare piuttosto come una pretesa di dialogo: \u00e8 importante il libero confronto delle idee."}
{"id": "307659", "revid": "104458", "url": "https://it.wikipedia.org/wiki?curid=307659", "title": "Bolligen", "text": "Bolligen (toponimo tedesco) \u00e8 un comune svizzero di 6\u00a0250 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nDal suo territorio nel 1983 sono state scorporate le localit\u00e0 di Ittigen e Ostermundigen, divenute comuni autonomi.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBolligen \u00e8 servito dall'omonima stazione sulle ferrovia del Worblental.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "307664", "revid": "287204", "url": "https://it.wikipedia.org/wiki?curid=307664", "title": "William Hamilton (pittore)", "text": "Biografia.\nFormatosi con i fratelli Robert e James Adam, si rec\u00f2 in Italia, dove frequent\u00f2 la bottega di Antonio Zucchi. Tornato in Inghilterra, produsse ritratti e quadri di soggetto biblico, storico, mitologico e letterario.\nCome illustratore realizz\u00f2 quelle per la \"Bibbia\" di Macklin (1791-1800), per i \"British Poets\" (1788-99), per le \"Seasons\" di Thomson (1797) e per la \"Storia d'Inghilterra\" di Bowyer (1806)."}
{"id": "307665", "revid": "287204", "url": "https://it.wikipedia.org/wiki?curid=307665", "title": "Serie complessa", "text": ""}
{"id": "307668", "revid": "1687513", "url": "https://it.wikipedia.org/wiki?curid=307668", "title": "Hasle bei Burgdorf", "text": "Hasle bei Burgdorf (toponimo tedesco) \u00e8 un comune svizzero di 3\u00a0350 abitanti del Canton Berna, nella regione dell'Emmental-Alta Argovia (circondario dell'Emmental). Grazie alla stretta collaborazione con la vicina comunit\u00e0 di R\u00fcegsau, l'ufficio postale, la stazione ferroviaria, la scuola secondaria, nonch\u00e9 alcuni club e negozi portano il nome di Hasle-R\u00fcegsau. \nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nHasle bei Burgdorf \u00e8 servito dalla stazione di Hasle-R\u00fcegsau sulle ferrovie Emmentalbahn e Burgdorf-Thun (lungo la quale sorge anche la stazione di Schafhausen im Emmental).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "307671", "revid": "16953", "url": "https://it.wikipedia.org/wiki?curid=307671", "title": "Meiospore", "text": ""}
{"id": "307672", "revid": "1305772", "url": "https://it.wikipedia.org/wiki?curid=307672", "title": "Fase anale", "text": "Secondo il modello di sviluppo a fasi di Freud, la fase anale \u00e8 il secondo periodo di sviluppo del bambino: essa succede alla fase orale e precede la fase fallica. Si colloca a un'et\u00e0 compresa fra i 18 e i 36 mesi circa.\nIn questo periodo gli interessi del bambino si spostano dalla zona orale a quella anale, in concomitanza con lo sviluppo fisico e l'acquisizione del controllo delle funzioni sfinteriche.\nIl bambino prova appagamento nel gestire i movimenti sfinterici in autonomia, e in essi trova il soddisfacimento delle pulsioni imparando cos\u00ec a sviluppare autostima e autonomia.\nIl bambino inoltre prova interesse e piacere per i propri escrementi, tanto da considerarli talvolta come un dono fatto alla madre.\nAnche in questa fase, come in quella orale, il bambino pu\u00f2 provare angoscia e frustrazione riconducibili al rapporto individuo/societ\u00e0: le istituzioni esigono dall'individuo adeguamento alle norme e autocontrollo \u2014 in questo caso, i genitori esigono che il bambino si abitui ad utilizzare il vasino e si autocontrolli.\nSecondo le teorie di Freud, l'incapacit\u00e0 di risolvere i conflitti in questa fase pu\u00f2 portare allo sviluppo di una fissazione \"anale ritentiva\" o \"anale espulsiva\".\nIl cambiamento nella capacit\u00e0 di gestione degli sfinteri \u00e8 il primo passo verso la gratificazione libidica (erotismo anale) e verso l'emergere di un carattere aggressivo (sadismo anale).\nLa fissazione subentra in questa fase: ove ci sia stata una eccessiva gratificazione nella fase anale, essa porta allo sviluppo di una fissazione anale espulsiva che si ha in genere quando i genitori sono stati troppo permissivi con l'educazione. Il bambino sar\u00e0 portato a defecare in posti non opportuni, o immediatamente prima o dopo essere stato posto sul vasino.\nIn futuro il carattere anale espulsivo svilupper\u00e0 una personalit\u00e0 estremamente disordinata, crudele, e distruttiva, con tendenza alla manipolazione.\nViceversa, quando la gratificazione non sia stata soddisfacente, la fissazione sar\u00e0 di tipo anale ritentiva e il bambino prover\u00e0 piacere nel trattenere le feci a dispetto dell'educazione fornita dai genitori. Il carattere anale ritentivo \u00e8 caratterizzato da un adulto molto attento ai dettagli, parsimonioso e avaro con il denaro per un estremo senso del possesso, molto organizzato e nello stesso tempo anche ossessionato per l'ordine e l'igiene, estremamente testardo e ostinato."}
{"id": "307678", "revid": "133557", "url": "https://it.wikipedia.org/wiki?curid=307678", "title": "Nutraceutica", "text": "Nutraceutica \u00e8 un neologismo sincratico tra \"nutrizione\" e \"farmaceutica\", coniato da Stephen de Felice nel 1989.\nI nutraceutici sono quei principi nutritivi contenuti negli alimenti che hanno effetti benefici sulla salute; possono essere estratti, utilizzati per gli integratori alimentari, oppure addizionati agli alimenti. Pi\u00f9 raro \u00e8 trovarli naturalmente negli alimenti in quantit\u00e0 sufficienti ad ottenere dei benefici.\nGli alimenti nutraceutici vengono comunemente anche definiti alimenti funzionali, alicamenti, \"pharma food\" o farmalimenti. Questi sono tali se l'alimento contiene naturalmente i nutrienti nelle quantit\u00e0 minime richieste dai regolamenti, oppure se vengono addizionati con estratti nutraceutici concentrati. Spesso questi ultimi sono ottenuti attraverso sintesi chimiche, in tal caso deve essere specificato in etichetta.\nLe quantit\u00e0 minime di sostanze nutritive necessarie per ottenere dei benefici, sono disciplinate da regolamenti europei (es. Regolamento 432/2012) nei quali vengono elencati i \"claim\" (frasi esplicative del beneficio procurato) utilizzabili.\nIl cibo come medicina.\nGli indiani, egizi, cinesi, e sumeri sono solo alcune civilt\u00e0 che hanno fornito la prova che suggerisce che gli alimenti possono essere efficacemente usati come medicine per curare e prevenire le malattie. L'ayurveda, la medicina tradizionale indiana vecchia di cinquemila anni, cita i benefici del cibo per scopi terapeutici. I documenti storici indicano che i benefici degli alimenti sono stati esaminati per migliaia di anni. Ippocrate, considerato da alcuni come il \"padre\" della medicina occidentale, sentenziava \u00abLasciate che il cibo sia la vostra medicina e la vostra medicina sia il cibo\u00bb.\nIl moderno mercato dei nutraceutici inizi\u00f2 a svilupparsi in Giappone durante gli anni 1980. In contrasto con le erbe naturali e le spezie utilizzate come medicine tradizionali per secoli in tutta l'Asia, l'industria dei nutraceutici si \u00e8 sviluppata a fianco dell'espansione ed esplorazione della moderna tecnologia.\nLe nuove ricerche condotte in ambito della scienza alimentare hanno portato a maggiori conoscenze rispetto a quanto era stato compreso durante gli anni 1980. Inizialmente, l'analisi degli alimenti era limitata all'aroma del cibo (gusto e tessitura) e al suo valore nutrizionale (composizione in carboidrati, lipidi, proteine, acqua, vitamine e sali minerali). Tuttavia, una crescente evidenza dimostra che altri componenti degli alimenti possono svolgere un ruolo fondamentale nel legame tra cibo e salute.\nNutraceutici.\nLe sostanze nutraceutiche sono normalmente derivate dalle piante, dagli alimenti e da fonti microbiche. Esempi di nutraceutici sono i probiotici, gli antiossidanti, gli acidi grassi polinsaturi (omega-3, omega-6), le vitamine e i complessi enzimatici. Tipicamente vengono utilizzate per prevenire le malattie croniche, migliorare lo stato di salute, ritardare il processo di invecchiamento e aumentare l'aspettativa di vita.\nI nutraceutici possono essere assunti sia sotto forma di \"alimento naturalmente nutraceutico\", sia di \"alimento arricchito\" di uno specifico principio attivo (ad esempio, latte addizionato con vitamina D o acidi omega-3). Possono essere assunti anche sotto forma di integratori alimentari in formulazioni liquide, in compresse o capsule."}
{"id": "307679", "revid": "110157", "url": "https://it.wikipedia.org/wiki?curid=307679", "title": "Krauchthal", "text": "Krauchthal (toponimo tedesco) \u00e8 un comune svizzero di 2\u00a0333 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "307680", "revid": "3115", "url": "https://it.wikipedia.org/wiki?curid=307680", "title": "Ralph Nader", "text": "Con il suo impegno di sinistra radicale, ambientalista e d'azione civica popolare di base . Temi di speciale interesse sono per Nader la tutela del consumatore, l'umanitarismo, l'ambientalismo e la democrazia.\nHa creato, presieduto e sostenuto numerose organizzazioni non profit, e durante gli anni settanta e ottanta \u00e8 stato un attivista di primo piano per l'ambiente, gli animali, i diritti degli immigrati Molto critiche sono anche le sue posizioni verso la politica estera statunitense degli ultimi decenni, in particolare quella del governo Clinton, in quanto fortemente asservita agli interessi delle multinazionali e del commercio globale e gravemente limitante delle possibilit\u00e0 che hanno i singoli governi nazionali di tutelare i valori fondamentali della democrazia ed i diritti umani.\nNel 2002 fu il primo ad accorgersi di una truffa ai danni dei Sacramento Kings contro i Los Angeles Lakers nelle finali del campionato NBA Western Conference. L'arbitro Tim Donaghy confess\u00f2 l'illecito per motivi economici e di \"share\" in favore dei Lakers, che vinsero il titolo. Dal 1996 al 2008 Nader \u00e8 stato costantemente candidato alla presidenza degli Stati Uniti: dapprima per il Green Party e poi, dal 2004, come indipendente. Molto discusso fu il suo ruolo nelle elezioni del 2000, che videro la vittoria sul filo di lana del repubblicano George W. Bush.\nFormazione e carriera iniziale.\nRalph Nader nacque in Connecticut da una famiglia di origine libanese: i genitori Nathra e Rose immigrarono infatti da Zahle. Essi erano cristiani ortodossi di madrelingua araba, che Nader parla in aggiunta all'inglese sin dall'infanzia. La sorella, Laura Nader, \u00e8 una nota antropologa. Nathra Nader era impiegato in un'industria tessile, ma in seguito si mise in proprio per gestire un ristorante, con l'abitudine di coinvolgere i clienti in discussioni di politica.\nImpegnato nei suoi studi, il giovane Ralph ottenne prima il baccellierato all'Universit\u00e0 di Princeton (1955) e quindi la laurea alla scuola di diritto di Harvard (1958). Nel 1959 prest\u00f2 servizio militare per sei mesi nell'esercito degli Stati Uniti, e dopo il congedo esercit\u00f2 la professione di avvocato a Hartford. Dal 1961 al 1963 fu professore di storia e istituzioni all'Universit\u00e0 di Hartford. Nel 1964 si stabil\u00ec a Washington, dove fu collaboratore del sottosegretario al Dipartimento del Lavoro Daniel Patrick Moynihan.\nIn quegli anni lavor\u00f2 come giornalista \"freelance\" per le testate \"The Nation\" e \"The Christian Science Monitor\". Nader rifer\u00ec anche a una sottocommissione del Senato sulla sicurezza stradale. Nei primi anni ottanta guid\u00f2 un forte gruppo di pressione contro la delibera della Food and Drug Administration che autorizzava la sperimentazione su larga scala degli impianti di lenti intraoculari. Nader ha prestato servizio come membro di facolt\u00e0 del Washington College of Law dell'American University.\nCampagna per la sicurezza delle automobili.\nI primi articoli in favore della sicurezza del consumatore a firma di Nader apparvero nell\"'Harvard Law Record\", una pubblicazione studentesca della scuola di diritto di Harvard, ma le prime critiche aperte all'industria automobilistica risalgono al 1959, con un articolo scritto per \"The Nation\" e intitolato \"The Safe Car You Can't Buy\" (\"La vettura sicura che non potete comprare\"). Nel 1965 Nader pubblic\u00f2 il saggio \"Unsafe at Any Speed\" (\"Pericolosa a qualsiasi velocit\u00e0\"), denunciando la mancanza di sicurezza di molte automobili statunitensi, a cominciare dalla Chevrolet Corvair fabbricata dalla General Motors. La Corvair era stata coinvolta in numerosi incidenti con testacoda e ribaltamenti, e contro la General Motors pendevano oltre cento cause civili in relazione a sinistri in cui la popolare \"compact\" era implicata. Questi processi fornirono a Nader la prima base di indagine sulla sicurezza della vettura.\nL'azienda reag\u00ec tentando di screditare Nader, con investigatori privati incaricati di controllargli i telefoni e scavare nel suo passato, e con prostitute ingaggiate allo scopo di farlo sorprendere in situazioni compromettenti. Ma nessuno scheletro emerse dall'armadio, e la General Motors non fu poi in grado di giustificare l'impiego di una tattica diffamatoria in luogo della difesa pubblica del proprio prodotto, alla quale aveva rinunciato pur godendo di notevole credito presso i media. Il senso di una tale rinuncia al ricorso alla stampa specialistica \u00e8 per\u00f2 chiaro, essendo ben noto ai progettisti di automobili come l'assale oscillante di sospensione delle prime Corvair (1960-1964) garantisse una misera tenuta di strada.\nApprese le mosse della General Motors, Nader cit\u00f2 vittoriosamente in giudizio la compagnia per violazione del diritto alla riservatezza: essa fu quindi costretta a scusarsi pubblicamente e patteggi\u00f2 284.000 dollari di risarcimento, in gran parte destinati da Nader a finanziare altre iniziative per i diritti dei consumatori. Sulla causa decise in ultima istanza la corte d'appello di New York, la cui pronuncia estese la disciplina dell'illecito civile fino a coprire la \"sorveglianza troppo zelante\".\nLa battaglia di Nader per la sicurezza automobilistica e l'eco generata dalla pubblicazione di \"Unsafe at Any Speed\", insieme alla preoccupazione per l'incremento degli incidenti mortali su scala nazionale, condussero nel 1966 all'approvazione unanime del National Traffic and Motor Vehicle Safety Act. La legge istituiva un apposito organismo, la National Highway Traffic Safety Administration (NHTSA), e segnava una rivoluzione nella disciplina della responsabilit\u00e0 per la sicurezza dei veicoli (che dal consumatore si trasferiva al produttore). La normativa impose alle automobili una serie di dispositivi di protezione, a cominciare dalle cinture di sicurezza e dai parabrezza rinforzati.\nNel 1972 un'inchiesta della commissione di sicurezza della NHTSA condotta dalla Texas A&amp;M University concluse che la Corvair del 1960-1963 non aveva maggiori probabilit\u00e0 di causare la perdita del suo controllo rispetto alle altre vetture dell'epoca in situazioni estreme. A diversa conclusione giunse per\u00f2 John DeLorean in \"On a Clear Day You Can See General Motors\" (l'\"autobiografia\" della General Motors, pubblicata nel 1979 a nome dell'aspirante ghostwriter di DeLorean, J. Patrick Wright), sostenendo che le critiche di Nader erano fondate. Gli specifici difetti di progettazione della Corvair furono corretti nel secondo periodo della sua produzione (1965-1969), anche se a quel punto la reputazione della vettura era ormai definitivamente compromessa.\nAttivismo.\nCentinaia di giovani attivisti ispirati all'opera di Nader giunsero nel Distretto di Columbia per dargli man forte in altri progetti. Essi divennero noti con il nome di \"Nader's Raiders\" (\"Soldati di Nader\") e, al suo seguito, svolsero indagini sulla corruzione amministrativa, pubblicando le loro conclusione in dozzine di saggi, fra i quali:\nNel 1971 Nader fond\u00f2 l'organizzazione non governativa Public Citizen come \"ombrello\" per i vari progetti. Essa conta oggi oltre 140.000 aderenti e indaga su questioni che investono il Congresso, la salute, l'ambiente, l'economia e altro. Ha scritto Nader: \"A volte il consumatore va protetto dalla sua stessa indiscrezione e vanit\u00e0\".\nNegli anni settanta e ottanta Nader fu un leader chiave del movimento antinucleare. \"Verso il 1976, il difensore dei consumatori Ralph Nader, in seguito alleato del movimento ambientalista, 'era il leader onorario dell'opposizione all'energia nucleare'\". Egli sostiene la rinuncia completa all'energia nucleare in favore delle energie rinnovabili (solare, marina, eolica, geotermica), rafforzando le sue posizioni con l'appello a problematiche di tutela dell'ambiente e del lavoro, manodopera immigrata, sicurezza nazionale, prevenzione dei disastri naturali, politica estera, responsabilit\u00e0 di governo e democrazia.\nOrganizzazioni non profit.\nNel 1980 Nader si dimise da responsabile di Public Citizen per lavorare ad altri progetti, ingaggiando una dura battaglia contro quelli che considerava i pericoli delle grandi compagnie multinazionali, e continu\u00f2 a dar vita ad organizzazioni non profit:\nCampagne elettorali presidenziali.\nStoria.\n1972.\nLa stampa fece per la prima volta il nome di Ralph Nader come potenziale candidato alla presidenza degli Stati Uniti nel 1971, quando gli fu offerta l'opportunit\u00e0 di correre alle elezioni per il New Party, un'ala progressista fuoriuscita dai democratici. Il suo principale sostenitore fu lo scrittore Gore Vidal, che caldeggi\u00f2 una campagna presidenziale di Nader in un editoriale sulla rivista \"Esquire\"; e secondo un sondaggio molti cittadini lo consideravano un buon candidato. Nader per\u00f2 rifiut\u00f2 l'offerta, e il New Party si alle\u00f2 allora con il People's Party sostenendo Benjamin Spock. Nader ricevette inoltre un voto delegato per la carica di vicepresidente alla \"convention\" democratica dello stesso anno.\n1992.\nNel 1990 Nader prese in considerazione il lancio di una terza forza politica vicina alle istanze dell'incremento del potere del cittadino e dei diritti dei consumatori. Propose questo terzo partito come una forza in grado di affrontare questioni come la riforma dei finanziamenti elettorali, i diritti dei lavoratori e dei portatori di denunce civili (\"whistle blowers\"), la creazione di organismi di controllo su banche e assicurazioni, e la riforma dell'azione legale collettiva. Nel 1992 Nader rimase un candidato ufficioso, fuori lista, alle primarie sia democratiche sia repubblicane del New Hampshire, ricevendo rispettivamente 3.054 (su 170.333) e 3.258 (su 177.970) voti. Fu invece candidato ufficialmente alle primarie democratiche del Massachusetts, nelle quali era inserito in testa alla scheda (in alcune zone compariva come indipendente).\n1996.\nLa prima vera investitura di Nader come candidato alla presidenza degli Stati Uniti fu effettuata per la prima volta nel 1996 dalla lista dei Verdi. Egli non fu per\u00f2 designato dal Green Party USA, la principale organizzazione dell'epoca; la proposta venne invece da vari movimenti verdi statali (in alcuni stati comparve come indipendente). Tuttavia, molti attivisti del Green Party USA si attivarono per la sua campagna. Nader ottenne la \"nomination\" in 22 stati, raccogliendo 685.297 suffragi e lo 0,71% del voto popolare, ma l'iniziativa frutt\u00f2 al partito significativi vantaggi in termini di organizzazione. Nader rifiut\u00f2 di stanziare pi\u00f9 di 5.000 dollari nella sua campagna elettorale, presumibilmente per evitare di raggiungere la soglia prevista per la presentazione di un rendiconto alla Federal Elections Commission; il comitato ufficioso del progetto Nader poteva permettersi di pi\u00f9 (e cos\u00ec fece), ma fu legalmente impossibilitato a coordinarsi in qualche modo con Nader stesso.\nNader fu criticato da progressisti e sostenitori dei diritti degli omosessuali, per aver chiamato questa campagna \"la politica delle gonadi\" ed essersi dichiarato non propenso a occuparsi di tali questioni.\nNella tornata elettorale del 1996 Nader si associ\u00f2 pi\u00f9 di un candidato alla vicepresidenza: Anne Goeke in nove stati, Deborah Howes in Oregon, Muriel Tillinghast nello Stato di New York, Krista Paradise in Colorado, Madelyn Hoffman nel New Jersey, Bill Boteler nel Distretto di Columbia e Winona LaDuke in California e Texas.\n2000.\nNel documentario \"An Unreasonable Man\" (\"Un uomo irragionevole\"), del 2006, Nader racconta come, durante il secondo mandato di Clinton, si sentisse incapace di ottenere a Washington qualsiasi ascolto ai suoi gruppi di interesse: ci\u00f2 anche da parte dell'amministrazione democratica in carica. Egli individua in questa una delle principali ragioni che lo spinsero a concorrere di nuovo alle presidenziali per il Green Party formato sulla scia della sua precedente corsa elettorale.\nNell'ottobre 2000, in occasione del maggior raduno della sua campagna, tenuto al Madison Square Garden di New York, 15.000 persone pagarono venti dollari a testa per ascoltarlo. Nader prese le distanze da entrambi i partiti maggiori, considerandoli istituzioni dominate da interessi societari e paragonando Gore e Bush a \"Tweedledum e Tweedledee\", i gemelli di \"Alice nel paese delle meraviglie\". La campagna elettorale ottenne anche qualche appoggio sindacale autorevole, come quelli della California Nurses Association e della United Electrical Workers.\nAlle elezioni Nader ottenne 2.883.105 voti, pari al 2,74% del voto popolare, fallendo cos\u00ec l'obiettivo del 5% necessario ad ammettere il Green Party al finanziamento pubblico a distribuzione federale per le seguenti elezioni, ma conquistando al partito l'accesso automatico alla competizione (\"ballot status\") in molti nuovi stati.\n2004.\nIl 24 dicembre 2003 Nader annunci\u00f2 che non avrebbe cercato la candidatura del Green Party per le presidenziali del 2004, ma non escluse di correre come indipendente. All'inizio della campagna elettorale ebbe un incontro molto atteso con il candidato democratico John Kerry. Nader descrisse tale incontro in \"An Unreasonable Man\", affermando che Kerry intendeva lavorare per conquistare l'appoggio di Nader e della sua base elettorale; egli predispose allora oltre venti pagine di questioni che riteneva importanti e le \"mise sul tavolo\" di Kerry. Secondo Nader, tali questioni investivano una serie di argomenti che spaziavano dall'ambiente, al lavoro, alla sanit\u00e0, alla riforma fiscale, ai reati societari, alla riforma dei finanziamenti elettorali, a svariate istanze di tutela dei consumatori.\nRiferisce Nader di aver chiesto a Kerry di scegliere tre problemi qualsiasi e sottolinearli in campagna elettorale, con la promessa di astenersi dalla competizione se Kerry avesse provveduto in tal senso. Ma dopo molti giorni Kerry parve aver rinunciato ad adottare una qualsiasi di quelle istanze come punti fermi della sua campagna, e il 22 febbraio 2004 Nader annunci\u00f2 alla NBC che avrebbe effettivamente concorso alla presidenza come indipendente, affermando: \"Ci sono troppo potere e troppa ricchezza in troppo poche mani\".\nLa campagna elettorale si fond\u00f2 su una base programmatica coerente con le posizioni del Green Party sulle principali questioni, come l'opposizione alla guerra d'Iraq. Lo spettro di un avvantaggiamento repubblicano, nel ricordo della sconfitta di misura del 2000, spinse molti democratici a premere per il ritiro del terzo incomodo. Il presidente del comitato nazionale democratico, Terry McAuliffe, dichiar\u00f2 che Nader aveva una \"rispettabile carriera in difesa delle famiglie lavoratrici\" e che sarebbe stato odioso ricordarlo per aver procurato agli Stati Uniti \"otto anni di George Bush\". Dal canto suo Nader replicava, come documentato nel film intervista \"An Unreasonable Man\": \"votare per il candidato preferito \u00e8 un diritto garantito costituzionalmente, e i democratici che mi chiedono di non correre stanno evidentemente attentando ai diritti costituzionali di elettori che sono invece, per legge, liberi di scegliere di votarmi\".\nLo stesso McAuliffe e Howard Dean gli chiesero poi la restituzione del denaro con cui alcuni repubblicani notoriamente vicini a Bush (come il miliardario Richard Egan) avevano finanziato la sua campagna elettorale. Nader oppose un chiaro rifiuto e accus\u00f2 i democratici di star tentando di diffamarlo. Il candidato vicepresidente, Peter Camejo, si disse invece d'accordo con la restituzione nel caso si fosse potuto dimostrare \"l'intento dei facoltosi donatori repubblicani di sottrarre voti a Kerry\". Secondo il \"San Francisco Chronicle\", Nader difese l'accettazione dei contributi affermando che i ricchi \"sono esseri umani anche loro\".\nAlle elezioni Nader ottenne 463.653 voti, pari allo 0,38% del voto popolare.\n2008.\nNel febbraio 2007, Nader critic\u00f2 l'avversaria democratica Hillary Clinton, definendola \"accomodante e adulatrice\". Intervistato dalla CNN sull'eventualit\u00e0 di una sua candidatura nel 2008, rispose in un primo momento: \"\u00c8 davvero troppo presto per dirlo\". In un passaggio alla radio fu poi richiesto di descrivere l'ex First Lady e ribad\u00ec: \"Adula, asseconda, va a ruota libera, capeggia in cerca dell'incoronazione... Non ha nessuna fermezza politica\". Alcuni Verdi avviarono una campagna per la scelta di Nader come candidato del partito alle presidenziali del 2008.\nDopo aver riflettuto, il 24 febbraio 2008 Nader annunci\u00f2 che avrebbe corso come indipendente. Il candidato alla vicepresidenza era Matt Gonzalez. Secondo la CBS alle elezioni Nader ottenne 698.798 voti, piazzandosi al terzo posto assoluto.\nControversia sui voti del \u201cterzo partito\u201d alle elezioni del 2000.\nNelle elezioni presidenziali del 2000, i voti ottenuti da Nader in New Hampshire e in Florida superarono abbondantemente la differenza tra Gore e Bush.\nIn Florida, Bush batt\u00e9 Gore per soli 537 voti. Nader ne ottenne 97.421, ci\u00f2 che condusse all'accusa di responsabilit\u00e0 nella sconfitta di Gore. Il candidato indipendente, tanto nel saggio \"Crashing the Party\" quanto nel proprio sito, afferma: \"Nel 2000 gli exit poll indicavano che il 25% dei miei elettori avrebbe altrimenti votato per Bush, il 38% per Gore, e i restanti non avrebbero votato affatto\". Quando gli viene ricordata l'accusa di aver determinato la sconfitta di Gore, Nader rammenta costantemente la discussa sentenza della Corte Suprema che interruppe il riconteggio dei voti, la sconfitta di Gore nel suo stesso stato d'origine (il Tennessee), e il \"quarto di milione di democratici che votarono per Bush in Florida\". Uno studio del 2002, condotto da Progressive Review non trov\u00f2 relazioni fra i voti per Nader e quelli per Gore (cio\u00e8 l'incremento dei voti per Nader non corrispondeva al decremento dei voti per Gore). Un'analisi svolta dal professor Burden di Harvard nel 2005 mostr\u00f2 invece che Nader aveva s\u00ec influito sulle possibilit\u00e0 di vittoria di Gore, ma \"nonostante le rimostranze dei democratici Nader non aveva dolosamente tentato di inquinare le elezioni. Una siffatta strategia gli avrebbe imposto di concentrarsi sproporzionatamente sugli stati pi\u00f9 in bilico e sulle piazze in cui avrebbe avuto la speranza di risultare decisivo. Non c'\u00e8 alcun indizio che i suoi interventi fossero legati all'incertezza del risultato. Apparentemente inseguiva il mero supporto degli elettori, anche se solo nel tentativo di ottenere il 5% del voto popolare\". Nel 2008, intervistato da Tim Russert per MSNBC sulla possibilit\u00e0 di ostacolare una vittoria democratica, Nader rispose: \"Non ne esiste alcuna possibilit\u00e0. Se i democratici non sbaragliano i repubblicani quest'anno, devono semplicemente dissolversi, chiudere bottega e riemergere in un'altra forma\".\nIl disegnatore Matt Groening ironizz\u00f2 su questi avvenimenti e in una puntata della serie \"I Simpsons\" fece comparire un Ralph Nader elogiato e ringraziato dai membri del Partito Repubblicano Statunitense per \"l'ottimo lavoro\" svolto nel 2000. Ma gi\u00e0 precedentemente, nel suo romanzo \"Natura morta con picchio\" (\"Still Life with Woodpecker\", 1980), Tom Robbins lo sceglie come simbolo dei \"furori ambientalisti\" che agitano la societ\u00e0 \"nell'ultimo quarto del secolo ventesimo\", facendone l'uomo ideale, e idolatrato dalla protagonista.\nPubblicazioni.\nNader ha scritto molti libri, per lo pi\u00f9 autobiografici. Nessuno di essi per\u00f2 \u00e8 stato mai tradotto in italiano ad eccezione della prefazione al libro di Lori Wallach e Michelle Sforza \"WTO - tutto quello che non vi hanno detto sul commercio globale\", Saggi Universale economica Feltrinelli, 2003."}
{"id": "307684", "revid": "119270978", "url": "https://it.wikipedia.org/wiki?curid=307684", "title": "Segnatura (editoria)", "text": "In editoria, la segnatura \u00e8 una sequenza ordinata di pagine ottenuta mediante la piegatura di un foglio di stampa.\nLa segnatura \u00e8 anche la lettera o il numero progressivo impresso da una macchina da stampa sulla prima pagina di ciascun foglio stampato e poi piegato.\nStoria.\nLa denominazione di \"segnatura\" deriva dalla consuetudine di \"segnare\" con una lettera dell'alfabeto o con un numero progressivo in cifre arabiche i fascicoli, solitamente di 8 carte o 16 pagine (anticamente detti quaternioni o quaderni), stampati in un unico ciclo tipografico. I fascicoli dovevano essere segnati soprattutto quando il lavoro di stampa era distribuito fra diverse macchine. Spettava a un addetto il compito di assemblare seguendo le segnature i vari fascicoli da inviare alla legatoria. La segnatura, stampata in un corpo piccolo, veniva posta in basso, a destra o a sinistra, nella prima pagina del fascicolo.\nFino a tutto il XVIII secolo i fascicoli erano contrassegnati con lettere maiuscole dell'alfabeto (23 in tutto, comprese W, X, Y, mentre U e V erano riunite nell'unico segno V); quando la serie terminava, le lettere venivano raddoppiate (AA), poi triplicate e cos\u00ec via. Nei princ\u00ecpi del libro (le pagine iniziali, solitamente a numerazione romana, contenenti frontespizio, dedica e introduzione) si adoperavano segni o simboli particolari (in genere degli asterischi, ma persino la fogliolina d'edera e la croce di malta).\nCol XIX secolo, invece, furono usati i numeri, sempre in cifre arabiche, e anche le lettere minuscole dell'alfabeto ma solo per i princ\u00ecpi del libro.\nL'antica consuetudine di segnare i fascicoli \u00e8 durata fino a oltre la met\u00e0 del XX secolo.\nDivisione moderna in segnature.\nSono possibili due \"famiglie\"' di segnature: quella che nasce da una sola piegatura del foglio di carta (il 'quartino' o 'cartesino'), che genera un ottavo piegando ancora una volta il foglio, e quindi il sedicesimo, il trentaduesimo, il sessantaquattresimo; l'altra \u00e8 ricavata piegando il foglio di carta dapprima in tre (una piega dall'alto in basso, in un verso, e la seconda dal basso in alto nell'altro verso), per poi piegare in due il risultato: \u00e8 il dodicesimo, che genera il ventiquattresimo, e cos\u00ec via.\nSecondo le convenzioni attualmente in uso, le segnature pi\u00f9 comuni sono le seguenti:\nTipograficamente le testate editoriali vengono divise in segnature in base al loro numero complessivo di pagine, alla macchina da stampa ed al tipo di carta impiegata.\nLa successione delle pagine dipende dal tipo di segnatura, dalla posizione e dall'allestimento che pu\u00f2 essere fondamentalmente di tre tipi: punto metallico; brossura fresata; brossura cucita (a filo refe).\nNel caso di un allestimento brossurato cucito a filo refe, le segnature corrispondono a un vero e proprio fascicolo, pertanto le pagine delle segnature saranno consecutive. Ad esempio, un libro in tre trentaduesimi brossurati (altrimenti detto \"in sedicesimo\") avr\u00e0 le seguenti segnature:\nSe invece la rilegatura \u00e8 a punto metallico, le pagine delle segnature saranno inserite l'una dentro l'altra. Ad esempio, se prendiamo lo stesso libro, rilegato per\u00f2 a punto metallico, le segnature saranno:"}
{"id": "307685", "revid": "124402726", "url": "https://it.wikipedia.org/wiki?curid=307685", "title": "San Girolamo", "text": "Padre e Dottore della Chiesa, tradusse in latino parte dell'Antico Testamento greco (ci sono giunti, integri o frammentari, Giobbe, Salmi, Proverbi, Ecclesiaste e Cantico, dalla versione dei Settanta) e, successivamente, l'intera Scrittura ebraica.\nBiografia.\nNato a Stridone in Illiria, \"al confine fra Pannonia e Dalmatia\", come risultava nel IV secolo d. C. (oggi in Croazia), studi\u00f2 a Roma e fu allievo di Mario Vittorino e di Elio Donato. Si dedic\u00f2 anche agli studi di retorica, terminati i quali si trasfer\u00ec a Treviri, dove era ben nota l'anacoresi egiziana, insegnata per qualche anno da Sant'Atanasio durante il suo esilio. Si trasfer\u00ec poi ad Aquileia, dove entr\u00f2 a far parte di una cerchia di asceti riunitisi in comunit\u00e0 sotto il patronato dell'arcivescovo Valeriano, ma, deluso dalle inimicizie che erano sorte fra gli asceti, part\u00ec per l'Oriente. Ritiratosi nel deserto della Calcide, vi rimase un paio di anni (375 - 376) vivendo una dura vita di anacoreta.\nFu questo periodo ad ispirare i numerosi pittori che lo rappresenteranno come \"San Girolamo penitente\" ed \u00e8 a questo periodo che risale l'episodio leggendario del leone che, afflitto da una spina penetratagli in una zampa, gli sarebbe poi stato accanto, grato poich\u00e9 Girolamo gliel'avrebbe tolta; cos\u00ec come la tradizione secondo la quale Girolamo era uso far penitenza colpendosi ripetutamente con un sasso.\nDeluso anche qui dalle diatribe fra gli eremiti, divisi dalla dottrina ariana, torn\u00f2 ad Antiochia, da dove era passato prima di venire in Calcide, e vi rimase fino al 378, frequentando le lezioni di Apollinare di Laodicea e divenendo presbitero, ordinato dal vescovo Paolino di Antiochia. Si rec\u00f2 quindi a Costantinopoli, dove pot\u00e9 perfezionare lo studio del greco sotto la guida di Gregorio Nazianzeno (uno dei Padri Cappadoci). Risalgono a questo periodo le letture dei testi di Origene e di Eusebio.\nAllorch\u00e9 Gregorio Nazianzeno lasci\u00f2 Costantinopoli, Girolamo torn\u00f2 a Roma, nel 382, dove fu segretario di papa Damaso I, divenendone il pi\u00f9 probabile successore. Qui si form\u00f2 un gruppo di vergini e di vedove, capeggiate da una certa nobile Marcella e dalla ricca vedova Paola, cui si accompagnavano le figlie Eustochio e Blesilla, che vollero dedicarsi ad una vita ascetica fatta di preghiera, meditazione, astinenza e penitenza e delle quali Girolamo divenne padre spirituale.\nIl rigore morale di Girolamo, per\u00f2, che era decisamente favorevole all'introduzione del celibato ecclesiastico e all'eradicazione del fenomeno delle cosiddette \"agapete\", non era ben visto da buona parte del clero, fortemente schierato su posizioni giovinianiste. In una lettera ad Eustochio, Girolamo si esprime contro le agapete nei seguenti termini:\nAlla morte di papa Damaso I, la curia romana contrast\u00f2 con grande determinazione ed efficacia l'elezione di Girolamo, anche attribuendogli una forte responsabilit\u00e0 nella morte della sua discepola Blesilla. Questa era una nobile ventenne romana, appartenente alla \"gens Cornelia\", che era rimasta vedova ancor fanciulla e che aveva seguito la madre Paola e la sorella Eustochio nel gruppo di dame che avevano deciso di seguire la vita monastica con le rigide regole di Girolamo, morendo ben presto, probabilmente a causa dei troppi digiuni. Data la singolarit\u00e0 dell'evento e la grande popolarit\u00e0 della famiglia di Blesilla, il caso sollev\u00f2 un grande clamore. Gli avversari di Girolamo affermarono che le mortificazioni corporali teorizzate erano semplicemente degli atti di fanatismo, i cui perniciosi effetti avevano portato alla prematura morte di Blesilla. Caduta la sua candidatura, sul finire del 384, fu eletto papa il diacono Siricio.\nGirolamo, seguito dal fratello Paoliniano, dal prete Vincenzo e da alcuni monaci a lui fedeli, s'imbarc\u00f2 da Ostia nell'agosto del 385, seguito poco dopo anche dalle discepole Paola, Eustochio ed altre appartenenti alla comunit\u00e0 delle ascete romane, e torn\u00f2 in Oriente, dove continu\u00f2 la sua battaglia in favore del celibato clericale. Grazie anche ai fondi della ricca vedova Paola, Girolamo fond\u00f2 a Betlemme un monastero maschile, dove and\u00f2 a vivere, e uno femminile. Nel 386 Girolamo si trasfer\u00ec nel monastero da lui fondato, dove rimase fino alla morte. Qui visse dedicandosi alla traduzione biblica, alla redazione di alcune opere ed all'insegnamento ai giovani. Anche questo periodo ha ispirato numerosi pittori, che lo ritrarranno come scrittore nella sua cella monastica, ispirato dallo Spirito Santo ed accompagnato dal fido leone. Nel 404 mor\u00ec la sua discepola Paola, che verr\u00e0 poi venerata come santa, ed alla quale egli dedic\u00f2 \"post mortem\" l'\"Epitaphium sanctae Paulae\".\nMor\u00ec nel 420, proprio nell'anno in cui il celibato, dopo essere stato lungamente disatteso, venne imposto al clero da una legge dell'imperatore Onorio.\nOpere.\n\"Vulgata\".\nLa \"Vulgata\", prima traduzione completa in lingua latina della Bibbia, rappresenta lo sforzo pi\u00f9 impegnativo affrontato da Girolamo. Nel 382, su incarico di papa Damaso I, affront\u00f2 il compito di rivedere la traduzione dei Vangeli e successivamente, nel 390, pass\u00f2 all'antico testamento in ebraico, concludendo l'opera dopo ben 23 anni. Nelle \"Quaestiones hebraicae in Genesim\", composte a sostegno della sua attivit\u00e0 pluridecennale, anzi, si confronta il testo della Genesi nella traduzione \"Vetus latina\" con il testo ebraico a lui accessibile e con la LXX a giustificazione delle scelte operate nella \"Vulgata\".\nIl testo di Girolamo \u00e8 stato la base per molte delle successive traduzioni della Bibbia, fino al XX secolo, quando per l'antico testamento si \u00e8 cominciato ad utilizzare direttamente il testo masoretico ebraico e la \"Septuaginta\", mentre per il \"Nuovo Testamento\" si sono utilizzati direttamente i testi greci. Dalla \"Vulgata\" sono tratte le pericopi per l'epistola e il Vangelo della Messa tridentina.\nGirolamo fu un celebre studioso del latino in un'epoca in cui questo implicava una perfetta conoscenza del greco. Fu battezzato all'et\u00e0 di venticinque anni e divenne sacerdote a trentotto anni. Quando cominci\u00f2 la sua opera di traduzione non aveva grandi conoscenze dell'ebraico, perci\u00f2 si trasfer\u00ec a Betlemme per perfezionarne lo studio.\nGirolamo utilizz\u00f2 un concetto moderno di traduzione che attir\u00f2 le accuse da parte dei suoi contemporanei; in una lettera indirizzata a Pammachio, genero della nobildonna romana Paola, scrisse:\nOpere storiografiche e agiografiche.\nIl \"De Viris Illustribus\", scritto nel 392, intendeva emulare le \"Vite\" svetoniane dimostrando come la nuova letteratura cristiana fosse in grado di porsi sullo stesso piano delle opere classiche. In esso sono presentate le biografie di 135 autori in prevalenza cristiani (ortodossi ed eterodossi), ma anche ebrei e pagani, che per\u00f2 hanno avuto a che fare con il cristianesimo, con uno scopo dichiaratamente apologetico:\nLe biografie hanno inizio da Pietro apostolo e terminano allo stesso Girolamo ma, mentre nelle successive Girolamo elabora conoscenze personali, le prime 78 sono frutto di conoscenze di seconda mano, desunte da varie fonti, tra cui Eusebio di Cesarea.\nil \"Chronicon\" \u00e8, invece, una traduzione-rielaborazione latina del \"Chronicon\" di Eusebio di Cesarea, composto nel IV secolo e perduto nella sua originale versione greca. Ultimato nel 381, il \"Chronicon\" tratta dei periodi storici e mitici della Storia universale a partire dalla nascita di Abramo fino all'anno 325. Nell'impalcatura cronologica, estesa dal 325 al 378, rientrano sia figure mitologiche come Minosse, il re Edipo e Priamo, che personaggi storici, mentre Girolamo, per completezza, inserisce anche dati preziosi di letteratura latina, desunti dal \"De viris illustribus\" svetoniano.\nUna sorta di curiosa commistione tra storia, romanzo e agiografia sono le \"Vite\" degli eremiti San Paolo di Tebe, Sant'Ilarione e San Malco.\nTutte le opere storiche ed agiografiche di san Girolamo sono state pubblicate nell'originale latino e tradotte in italiano in: Bazyli Deg\u00f3rski (a cura di), \"Girolamo. Opere storiche e agiografiche. Vita di san Paolo, eremita di Tebe. Vita di Ilarione. Vita di Malco, l'eremita prigioniero. Prefazione alla traduzione delle Cronache di Eusebio di Cesarea. Continuazione delle Cronache di Eusebio di Cesarea. Gli uomini illustri. Prefazione alla traduzione della Regola di Pacomio\", in Opere di Girolamo, XV, Roma, Citt\u00e0 Nuova, 2014.\nOpere polemiche.\nLa \"Altercatio Luciferiani et Orthodoxi\", composta nel 378 circa, rappresenta un dialogo tra Lucifero da Cagliari, un antiariano, e un ortodosso anonimo. Cinque anni dopo, nello \"Adversus Helvidium\", scritto nel 383, Girolamo polemizza contro Elvidio, che dichiarava che la Vergine Maria dopo aver generato Ges\u00f9 avesse partorito altri figli. Nella seconda parte del testo Gerolamo esalta con lodi la verginit\u00e0 della Madonna.\nAncora di polemica teologico-liturgica trattano \"Adversus Vigilantium\", in cui si attacca spietatamente Vigilanzio e il suo pensiero, secondo cui la vita dedita al culto dei martiri e del rispetto delle regole di Dio fosse sbagliata e noiosa; \"Contra Ioannem Hierosolymitanum\", una polemica contro i sostenitori di Origene, in cui Girolamo sostiene che il dotto di Cesarea, sebbene buon traduttore della Bibbia, avesse posizioni eretiche e che quindi non poteva far parte del mondo di Dio. Di conseguenza Girolamo accusa anche un vescovo chiamato Giovanni, che appoggiava le teorie origeniane. Di simile stampo \u00e8 il \"Contra Rufinum\", in cui si attacca l'origeniano Rufino. Facendo, anzi, appello ad un'operetta comica chiamata \"Testamento di Grugno Corocotta Porcello\", Gerolamo usa un ampio lessico dispregiativo contro Rufino, denigrandolo nella sua cerchia di amici intimi.\nNotevolissimo, tra le opere polemiche, \u00e8 il trattato \"Adversus Jovinianum\", scritto nel 393 in due libri, in cui l'autore esalta la verginit\u00e0 e l'ascetismo, spesso derivando le sue argomentazioni da autori classici come Teofrasto, Seneca, Porfirio.\nTra gli altri argomenti, in esso Girolamo difende strenuamente l'astinenza dalla carne:\nNello specifico, all'interno del trattato, la parte relativa all'alimentazione corrisponde alla terza sezione [PL 23,303-326]. In essa Gerolamo per controbattere alla tesi di Gioviniano, secondo la quale \"l'astinenza non \u00e8 migliore dell'assunzione riconoscente del cibo\", ribadisce l'importanza del digiuno non solo nella tradizione della Chiesa ma anche nella storia della filosofia.\nNel trattato \"Adversus Pelagianos\", infine, si confuta Pelagio e le dottrine sulla libert\u00e0 fisica e della mente.\nCulto.\nIl Martirologio romano ricorda san Girolamo il 30 settembre.\nPer la sua attivit\u00e0 di traduttore della Bibbia viene considerato santo protettore dei traduttori e per i suoi studi legati all'antichit\u00e0 \u00e8 considerato il patrono degli archeologi.\nNumerose chiese storiche sono state dedicate a san Girolamo. Vari ordini religiosi e congregazioni si sono ispirati esplicitamente al santo. Tra questi:\nLa figura di san Girolamo fu commemorata da papa Benedetto XV con l'enciclica \"Spiritus Paraclitus\", scritta il 15 settembre 1920 in occasione del XV centenario della morte.\nLa presunta reliquia del suo cranio si conserva all'interno del Duomo di Nepi.\nLa leggenda del leone.\nLa \"Legenda Aurea\", di Jacopo da Varazze, narra, nel capitolo dedicato a San Girolamo, la leggenda del leone.\nUn giorno un leone ferito si sarebbe presentato zoppicando nel monastero ove risiedeva San Girolamo. I confratelli fuggirono spaventati ma San Girolamo gli si avvicin\u00f2 accogliendo l'animale ferito. Egli ordin\u00f2 ai confratelli di lavare le zampe al leone e curarle. Essi scoprirono che i rovi gli avevano dilaniato le piante delle zampe. Quando il leone fu guarito, rimase nel monastero. Su di esso i monaci confidarono per garantirsi la custodia dell'asino del convento. Un giorno, mentre l'asino stava pascolando, il leone si addorment\u00f2. Alcuni mercanti, visto il quadrupede da soma privo di custodi, se ne appropriarono. Tornato solo al monastero, il leone venne accusato dai monaci di aver divorato l'asino, cosicch\u00e9 gli vennero affidati tutti i lavori che normalmente venivano svolti da quest'ultimo. Un giorno egli incroci\u00f2 sul suo cammino la carovana dei mercanti che avevano portato via l'asino affidatogli in custodia dai monaci e riconobbe nella carovana il medesimo asino. Egli si precipit\u00f2 verso di loro ruggendo terribilmente e mettendoli in fuga. Dopo di che condusse l'asino ed i cammelli, carichi di mercanzia, al convento. Quando i mercanti tornarono, si recarono al convento a chiedere a San Girolamo il perdono e la restituzione delle loro mercanzie, cosa che San Girolamo fece, raccomandando loro di non rubare pi\u00f9 le propriet\u00e0 altrui.\nIconografia.\nEsistono due iconografie principali di Girolamo: una con l'abito cardinalizio e con il libro della \"Vulgata\" in mano, oppure intento nello studio della Scrittura. Un'altra nel deserto, o nella grotta di Betlemme, dove si era ritirato sia per vivere la sua vocazione da eremita sia per attendere alla traduzione della Bibbia, in questo secondo caso viene mostrato senza l'abito e con il galero (cappello) cardinalizio gettato in terra a simbolo della sua rinuncia agli onori. Spesso si vedono il leone cui tolse la spina dal piede, un crocifisso a cui rivolgere l'adorazione, un teschio come simbolo di penitenza o la pietra con cui era solito battersi il petto.\nA Firenze \u00e8 presente un'iconografia di San Girolamo penitente in piedi, in logora veste bianca, che si batte il petto con un sasso. Di quest'iconografia - si veda anche l'affresco di Andrea del Castagno presso la basilica della Santissima Annunziata - \u00e8 assai significativa la scultura in terracotta di un anonimo plastificatore fiorentino (circa 1454) presso l'Oratorio di San Girolamo e San Francesco Poverino (Antonio del Pollaiolo? Andrea del Castagno?) di cui \u00e8 da sottolineare il nervosismo degli arti e la tragicit\u00e0 del volto.\nSebbene l'abito rosso da cardinale sia stato molto usato nelle rappresentazioni pittoriche del santo, non \u00e8 storicamente possibile che egli sia stato cardinale, poich\u00e9 l'istituzione \u00e8 altomedievale."}
{"id": "307688", "revid": "125600582", "url": "https://it.wikipedia.org/wiki?curid=307688", "title": "Sindrome di Stoccolma", "text": "La sindrome di Stoccolma \u00e8 un particolare stato di dipendenza psicologica e/o affettiva che si manifesta in alcuni casi in vittime di episodi di violenza fisica, verbale o psicologica. Il soggetto affetto dalla sindrome, durante i maltrattamenti subiti, prova un sentimento positivo nei confronti del proprio aggressore che pu\u00f2 spingersi fino all'amore e alla totale sottomissione volontaria, instaurando in questo modo una sorta di alleanza e solidariet\u00e0 con il suo carnefice. La sindrome viene spesso evocata nei resoconti giornalistici o in opere di fantasia, ma non \u00e8 inserita in nessun sistema internazionale di classificazione psichiatrica, non \u00e8 classificata in nessun manuale di psicologia, ed \u00e8 stata nominata soltanto in un ridotto numero di studi scientifici e viene ritenuta un caso particolare del fenomeno pi\u00f9 ampio dei legami traumatici, ovvero quei legami fra due persone delle quali una gode di una posizione di potere nei confronti dell\u2019altra che diviene vittima di atteggiamenti aggressivi o di altri tipi di violenza.\nStoria.\nIl nome ha origine da un caso di sequestro di persone avvenuto il 23 agosto 1973, quando Jan-Erik Olsson, un uomo di 32 anni evaso dal carcere di Stoccolma dove era detenuto per furto, tent\u00f2 una rapina alla sede della \"Sveriges Kreditbanken\" di Stoccolma e prese in ostaggio tre donne e un uomo (Elisabeth, 21 anni, cassiera; Kristin, 23 anni, stenografa; Brigitte, 31 anni, impiegata; Sven, 25 anni assunto da pochi giorni). Olsson chiese come riscatto anche la liberazione di un altro detenuto, Clark Olofsson; le autorit\u00e0 acconsentirono a tutte le richieste del sequestratore, compresa un'automobile per la fuga, ma rifiutarono di garantirgli la fuga insieme agli ostaggi. La prigionia e la convivenza forzata degli ostaggi con il rapinatore durarono oltre 130 ore al termine delle quali, grazie a gas lacrimogeni lanciati dalla polizia, i malviventi si arresero e gli ostaggi vennero rilasciati senza che fosse eseguita alcuna azione di forza e senza che nei loro confronti fosse stata posta in essere alcuna azione violenta da parte del sequestratore. Il locale in cui i fatti si svolsero, e in cui le sei persone vissero per circa sei giorni, era simile a un corridoio, lungo circa sedici metri, largo poco pi\u00f9 di tre e mezzo, ricoperto di moquette. La vicenda attir\u00f2 l'attenzione dell'opinione pubblica svedese.\nDurante la prigionia, come risulter\u00e0 in seguito dalle interviste psicologiche (fu il primo caso in cui si intervenne anche a livello psicologico su sequestrati), gli ostaggi temevano pi\u00f9 la polizia che non gli stessi sequestratori. Rintanati all'interno di questo ambiente ristretto, a seguito di vari esempi di gentilezza da parte dei rapitori come Olsson che diede una giacca di lana all'ostaggio Kristin Enmark per il freddo o quando la calm\u00f2 a seguito di un brutto sogno e o quando le permise di camminare fuori dal caveau collegata per\u00f2 a una corda di una decina di metri; a seguito di quest'ultimo evento, la vittima raccont\u00f2 un anno dopo a una intervista al \"New Yorker\" che, sebbene fosse legata, sent\u00ec gratitudine nei confronti del carceriere e che tutta una serie di gesti da parte del rapitore portarono le vittime a pensare che nonostante tutto venivano trattate con gentilezza tanto che un altro ostaggio, Sven Safstrom, arriv\u00f2 a dire che si potrebbe \"pensare a lui come a un Dio di emergenza\". Nel corso delle lunghe sedute psicologiche cui i sequestrati vennero sottoposti si manifest\u00f2 un senso positivo verso i malviventi che \"avevano ridato loro la vita\" e verso i quali si sentivano in debito per la generosit\u00e0 dimostrata.\nDal secondo giorno gli ostaggi avevano sviluppato un rapporto che li port\u00f2 a stare dalla loro parte, temendo anche la polizia pi\u00f9 dei loro stessi rapitori e, anche se sotto minaccia di un'arma da fuoco, provavano compassione per i loro rapitori. Il rapporto che svilupp\u00f2 fu tale che quando Olsson disse alla polizia che avrebbe sparato alla gamba di Safstrom, questi pens\u00f2 che il suo carceriere fosse stato gentile a voler sparare solo alla gamba e non a lui. Quando poi gli ostaggi vennero liberati quest'ultimi si preoccuparono dell'incolumit\u00e0 dei propri carcerieri e dopo essere usciti dall'edificio, si abbracciarono con loro. Anche successivamente le vittime continuarono a provare sentimenti contrastanti e apparentemente irrazionali nei confronti dei rapitori. Gli psichiatri spiegarono che gli ostaggi erano diventati emotivamente debitori ai loro rapitori, e non alla polizia, perch\u00e9 non li avevano uccisi. Dopo l'arresto gli ex ostaggi fecero visite in carcere ai loro ex carcerieri. Dopo pochi mesi dai fatti, gli psichiatri soprannominarono lo strano fenomeno come \u201cSindrome di Stoccolma\u201d, intesa come una reazione emotiva automatica, sviluppata a livello inconscio, al trauma di essere una vittima e il termine divenne parte del lessico popolare nel 1974 quando fu usato come difesa per Patty Hearst la quale, dopo essere stata rapita da esponenti dell'Esercito di Liberazione Simbionese, fin\u00ec per divenire loro complice in una serie di rapine in banca.\nCause.\nBench\u00e9 a livello cosciente si possa credere che, in una situazione di sequestro, il comportamento pi\u00f9 vantaggioso per il sequestrato sia \u201cfarsi amico\u201d il sequestratore, in realt\u00e0 la \u201cSindrome di Stoccolma\u201d non deriva da scelta razionale, bens\u00ec come riflesso automatico. La sindrome, rilevata e studiata poi in tutto il mondo proprio a partire dai fatti di Stoccolma (da cui il nome coniato dal criminologo e psicologo Nils Bejerot), comporta un elevato stato di stress psicofisico, che aumenta a mano a mano che i protagonisti sembrano accettare la convivenza in un ambiente minaccioso che li costringe a nuove situazioni di adattamento, e alla conseguente regressione a precedenti stadi di sviluppo della personalit\u00e0.\nQuesto \u201clegame positivo\u201d, tuttavia, scaturente da una convivenza in qualche modo involontaria, interessa, indistintamente, sia l'ostaggio sia il carceriere: cementando sempre pi\u00f9 il legame tra le due entit\u00e0, sviluppa il concetto di un \u201c\"NOI qui dentro\"\u201d contro un \u201c\"LORO che stanno fuori\"\u201d.\nIn via preliminare, si consideri che nello sviluppo della \"Sindrome di Stoccolma\", sono stati individuati tre stadi: \"il sentimento positivo dei prigionieri verso i loro carcerieri, collegato al sentimento negativo verso la polizia. Tale sentimento \u00e8 spesso contraccambiato dai carcerieri. Per risolvere favorevolmente un caso con ostaggi, la polizia deve, perci\u00f2, incoraggiare e tollerare le prime due fasi, cos\u00ec da provocare la terza salvando in tal modo la vita del sequestrato\".\nL'ostaggio reagisce come pu\u00f2 all'estremo stato di stress cui \u00e8 sottoposto: una delle prime reazioni, rifugio psicologico primitivo, ma emotivamente efficace, \u00e8 la \u201cnegazione\u201d. Per sopravvivere, la mente reagisce tentando di negare quanto sta avvenendo.\nAltra reazione possibile \u00e8 la perdita di sensi (indipendente dalla volont\u00e0 cosciente) o il sonno.\nSolo dopo qualche tempo l'ostaggio comincia a rendersi conto, ad accettare e a temere la propria situazione, ma trova un'altra valvola di sicurezza nel pensare che non tutto \u00e8 perduto poich\u00e9 presto interverr\u00e0 la polizia per salvarlo. La certezza di una salvezza \u201cgarantita\u201d dall'Autorit\u00e0 aiuta l'ostaggio nella propria difesa mentale, ma pi\u00f9 passa il tempo senza che accada nulla -e in casi simili \u00e8 facile perdere la cognizione del trascorrere dei minuti e delle ore-, pi\u00f9 l'ostaggio, automaticamente, tende inconsciamente a rinnegare l'autorit\u00e0 costituita che \u00e8 diventata per lui, di fatto, un'incognita. Logica conseguenza \u00e8 l'inizio del processo di immedesimazione, o di \u201cidentificazione\u201d, con il carceriere.\nNel contempo aumenta sempre pi\u00f9 il timore di una conclusione tragica e tutti gli ostaggi sottoposti a interviste psichiatriche a seguito di esperienze del genere, hanno dichiarato di aver \u201capprofittato\u201d dell'occasione per fare un resoconto della propria vita; tutti hanno giurato a s\u00e9 stessi di cambiarla in meglio una volta terminata la brutta avventura, quasi che quest'ultima costituisse lo spartiacque tra la \u201cvecchia\u201d vita e una \u201crinascita\u201d a vita nuova, completamente avulsa e indipendentemente dalla precedente.\nCi\u00f2 che \u00e8 importante, nella difesa dell'ego dell'ostaggio, nel tentativo di liberarlo con il minimo danno, \u00e8 creare un rapporto positivo tra il sequestratore e la vittima tal ch\u00e9 da \"oggetto\" si trasformi in \"essere umano\". Quando ostaggio e rapitore si trovano all'interno di uno stesso locale, magari angusto, sia esso il caveau di una banca, o la fusoliera di un aereo, una casa, una grotta, un treno, o altro ancora, si sviluppa un rapporto di \u201cconvivenza\u201d che favorisce, e accelera, il reciproco processo di \u201cumanizzazione\u201d. In tal senso, quanto pi\u00f9 il carceriere riesce a compenetrarsi nei problemi dell'ostaggio, o viceversa, tanto pi\u00f9 aumenteranno le possibilit\u00e0 di sopravvivenza.\nMolti sequestrati, che hanno provato la \"sindrome\", hanno dichiarato di soffrire di incubi ripetitivi in cui i loro sequestratori, fuggiti o comunque liberi, ripetevano i fatti precedenti, ma questo non sempre corrispondeva a una diminuzione del legame positivo che si era instaurato a suo tempo. Alcune vittime di sequestri, che provarono la \u201csindrome\u201d, a distanza di anni sono ancora ostili alla polizia. Le vittime della rapina alla Kreditbank di Stoccolma per lunghissimi anni si sono recate a far visita ai propri carcerieri, e una di esse ha sposato Olofsson.\nAltre vittime hanno cominciato a raccogliere fondi per aiutare i propri ex-carcerieri e molte si sono rifiutate di deporre in tribunale contro i sequestratori, o anche solo di parlare con i poliziotti che avevano proceduto all'arresto.\nSviluppo della sindrome.\nTentando una schematizzazione, potremmo individuare la sequenza degli stati emotivi di un ostaggio come segue:\nQuando comincino a manifestarsi, nell'ostaggio, le fasi di cui sopra, e quanto esse durino, non \u00e8 possibile stabilirlo poich\u00e9 molti altri fattori e incognite entrano in gioco nel formarsi della successiva \u201cSindrome\u201d, e il tempo \u00e8 solo uno dei fattori giacch\u00e9 il suo trascorrere pu\u00f2 creare s\u00ec, legami positivi, ma anche negativi, a seconda dei rapporti interpersonali che, fin dal primo momento, si instaurano tra l'ostaggio e il suo sequestratore.\nFino a questo punto, tuttavia, la \"Sindrome di Stoccolma\" non si pu\u00f2 ancora dire scattata.\nNelle fasi iniziali di studio della \"sindrome\", dopo l'episodio di Stoccolma, si ritenne che il tempo, da solo, fosse fattore determinante per la sua insorgenza, ma successivi casi con ostaggi dimostrarono il contrario.\nNella stragrande maggioranza dei casi, la prima esperienza che accomuna tutti coloro che cadono sotto l'\u201deffetto della sindrome\u201d, \u00e8 il contatto positivo con il carceriere. Tale contatto non deriva tanto dal comportamento materiale del carceriere, bens\u00ec da ci\u00f2 che questi potrebbe fare e non fa (percosse, violenza carnale, maltrattamenti in genere, ecc.). E tuttavia, alcuni ostaggi feriti dai propri carcerieri, hanno ugualmente sperimentato lo stato di \u201csindrome\u201d poich\u00e9 si sono convinti che le violenze patite, le ferite riportate, si erano rese necessarie per tenere sotto controllo la situazione o, ancor pi\u00f9, erano giustificate da una loro reazione o resistenza.\nUn'altra esperienza che accomuna gli ostaggi \u00e8 l'immedesimazione nelle qualit\u00e0 umane dimostrate dal carceriere, anche quando queste siano state di breve durata.\nNei casi di rapina con ostaggi, in definitiva, se \u00e8 vero che il rapinatore armato si trova \u201cin trappola\u201d e si ritiene \u201cvittima\u201d della polizia, \u00e8 altrettanto vero che anche l'ostaggio tende a condividere tale atteggiamento. Quando il rapinatore viene sorpreso dalla polizia ed \u00e8 \u201ccostretto\u201d a prendere ostaggi, il suo problema \u00e8 chiaro: fuggire vivo e, possibilmente, con i soldi.\nL'ostaggio si trova nella stessa identica posizione: vuole uscire vivo; il suo carceriere certo glielo consentirebbe, ma \u00e8 la polizia a impedirlo.\nIl rapinatore si \u201cumanizza\u201d, perci\u00f2, agli occhi dell'ostaggio, \u00e8 diventato \u201cpersona\u201d, con problemi identici ai propri. L'insistenza della polizia nel richiedere al bandito di arrendersi, non fa altro che prolungare la prigionia e allontana la speranza di riguadagnare la libert\u00e0 senza danni fisici.\nMatura cos\u00ec, nella mente dell'ostaggio, il convincimento che: \"\u201cse la polizia va via, anch'io me ne vado; se la polizia lascia andare il bandito, anch'io sar\u00f2 libero!\u201d\".\nComincia cos\u00ec la \u201cSindrome di Stoccolma\u201d e, d'altro canto, il legame positivo, l'\u201cumanizzazione\u201d e il \u201crendersi persona\u201d, che \u00e8 alla base della sindrome, si pu\u00f2 manifestare non solo nell'ostaggio, ma anche nel carceriere.\nIncidenza.\nDalla banca dati dell'FBI statunitense risulta che circa l'8% degli ostaggi ha manifestato sintomi della sindrome di Stoccolma."}
{"id": "307690", "revid": "92723", "url": "https://it.wikipedia.org/wiki?curid=307690", "title": "Alimento funzionale", "text": "Gli alimenti funzionali sono gli alimenti, freschi o trasformati, naturalmente ricchi di molecole e con propriet\u00e0 benefiche e protettive per l'organismo, importanti nella pratica nutrizionale perch\u00e9, se inseriti in un regime alimentare equilibrato, svolgono un'azione preventiva sulla salute. Il termine \u00e8 stato coniato in Giappone negli anni '80.\nDefinizione.\nDiplock et al. nel 1999 sul British Journal of Nutrition puntualizzano che: \"un alimento pu\u00f2 essere considerato 'funzionale', se \u00e8 sufficientemente dimostrata la sua influenza benefica su una o pi\u00f9 funzioni del corpo, oltre ad effetti nutrizionali adeguati, tanto da risultare rilevante per uno stato di benessere e di salute o per la riduzione del rischio di una malattia. Gli effetti benefici potrebbero consistere sia nel mantenimento che nella promozione di uno stato di benessere o salute e/o in una riduzione del rischio di un processo patologico o di una malattia.\"\nEsempi.\nAlcuni esempi di alicamenti sono le verdure crucifere, gli agrumi, le bacche (frutti di bosco, bacche di goji, cranberry, alchechengio) l'aglio, la mela, la melagrana, il pomodoro, la curcuma, la soia, il t\u00e8 verde e molti altri ancora. \nSono considerati alimenti funzionali anche:\nfrutta e verdura, t\u00e8 nero e verde, succo di mirtillo, aglio e cipolle, funghi commestibili, latticini arricchiti con probiotici, tempeh, miso, allili solfuri, antiossidanti, capsaicina, chitosano, acido ellagico, flavonoidi, fruttoliti e altri oligosaccaridi, genisteina, glucosamina, glicirrizina, indoli, luteina, licopene, frazione di funghi maitake D, polifenoli, resveratrolo , sulforafano\nLegislazione.\nAttualmente nell'Unione europea manca una legislazione specifica su questa categoria di alimenti e sulla sua etichettatura. Sono state individuate due categorie di alimenti funzionali:\nSolo alcune nazioni estere possiedono una precisa legislazione riguardo definizione, etichettatura e commercializzazione degli alimenti funzionali. In Giappone, per esempio, tali alimenti sono riconosciuti e commercializzati con la sigla FOSHU (Food for Specific Health Use), e le propriet\u00e0 funzionali comprovate da indagini scientifiche su popolazione (in vivo)."}
{"id": "307691", "revid": "287204", "url": "https://it.wikipedia.org/wiki?curid=307691", "title": "Vincenzo Molo", "text": "Biografia.\nFiglio dell'avvocato Corrado Molo e di Luigia Bonzanigo.\nL'8 marzo 1856 fu ordinato sacerdote a Milano. Fu vice-rettore del Pontificio seminario lombardo a Roma e, dal 1878, arciprete di Bellinzona.\nIl 20 settembre 1887 fu nominato vescovo titolare di Callipoli ed amministratore apostolico del Ticino; fu ordinato vescovo a Bellinzona il successivo 2 ottobre dal vescovo di Losanna e Ginevra Gaspard Mermillod.\nFu fautore della convenzione tra la Svizzera e la Santa Sede, per regolare definitivamente i rapporti ecclesiastici del Cantone Ticino. Sancita dalla bolla papale del 7 settembre 1888, la collegiata di San Lorenzo di Lugano viene eretta a cattedrale.\nGenealogia episcopale.\nLa genealogia episcopale \u00e8:"}
{"id": "307692", "revid": "33689", "url": "https://it.wikipedia.org/wiki?curid=307692", "title": "Carronata", "text": "La carronata \u00e8 un tipo di cannone navale ad avancarica a corta gittata, spesso collocato sui ponti delle navi, in uso fra il 1779 e i primi decenni del XIX secolo. Acquist\u00f2 particolare popolarit\u00e0 fra le marine nazionali e i corsari nel periodo delle guerre napoleoniche, in particolare relazione alle tattiche di combattimento ravvicinato.\nLa successiva introduzione della blindatura delle murate delle navi da guerra e lo sviluppo dell'artiglieria navale a lunga gittata (e delle tecniche di combattimento correlate) ne causarono il progressivo abbandono durante la prima met\u00e0 del XIX secolo.\nOrigini.\nLa carronata (dall'inglese \"Carronade\") prende il nome dalla \"Carron Company of Falkirk\", in Scozia, dove vennero prodotti i primi esemplari.\nIl progetto della carronata venne sviluppato dall'ufficiale inglese Robert Melville e Charles Gascoigne, direttore della Manifattura Carron (da cui i primi nomi di \"Melvillade\" e \"Gasconade\") negli anni fra il 1759 e il 1779, allo scopo di realizzare un'arma navale (ed un procedimento di costruzione) che ovviasse ad alcuni inconvenienti operativi propri dei cannoni lunghi fino ad allora costituenti l'armamento delle navi da guerra. Ma soprattutto (e per tutti i tardi anni '70 del '700) la carronata fu reclamizzata per la marina mercantile come sostituto economico (e di maggior potenza) rispetto al \"cannone corto\" precedentemente in uso sulle imbarcazioni civili. Solo dopo diversi anni di uso nella marina mercantile anche la marina da guerra britannica (in precedenza armata solo di \"cannoni lunghi\" in bronzo o in acciaio) si rese conto delle grandi potenzialit\u00e0 di quest'arma.\nA parit\u00e0 di peso del proiettile (il criterio di classificazione dei cannoni dell'epoca) una carronata era pi\u00f9 leggera, di dimensioni ridotte e richiedeva meno uomini per essere usata in combattimento.\nAd esempio, una carronata da 32 libbre era pi\u00f9 corta e pesava da un terzo ad un quarto di un cannone equivalente. In battaglia, la carronata risultava essere pi\u00f9 facile da manovrare, pi\u00f9 veloce da ricaricare e da puntare e richiedeva meno uomini di quelli necessari per manovrare un cannone lungo.\nCaratteristiche costruttive.\nLe tecniche di costruzione dei cannoni lunghi vigenti all'epoca, insieme all'irregolarit\u00e0 dei proiettili sferici, portavano a una non perfetta aderenza fra la canna e il proiettile stesso. Lo spazio libero fra proiettile e canna provocava al momento dello scoppio della polvere una fuoriuscita di gas e una conseguente perdita di potenza balistica.\nLe tecniche di fabbricazione introdotte dalla Manifattura Carron permisero di ridurre considerevolmente il gioco fra proiettile e canna. Questa minore tolleranza permetteva quindi di sfruttare meglio la spinta propulsiva della carica, sia per le minori fughe di gas sia perch\u00e9 la palla rimbalzava di meno nella canna.\nCi\u00f2 permise di ridurre la carica esplosiva, le dimensioni della relativa camera di scoppio e la lunghezza della canna a parit\u00e0 di precisione del tiro.\nLa carronata veniva montata su un affusto a slitta, invece che su uno a carrello come nel caso dei cannoni lunghi: la forma della slitta faceva s\u00ec che la carronata venisse spinta dal rinculo su un piano inclinato verso l'alto, sfruttando la gravit\u00e0 per contrastare la spinta causata dallo sparo. Lo stesso peso dell'arma, combinato con la presenza del piano inclinato, la riportava in posizione di tiro. In questo modo lo spazio complessivo sul ponte richiesto da una carronata era minore di quello necessario per l'utilizzo di un cannone tradizionale e venivano ridotti il tempo (e il personale) richiesti per rimettere il cannone in batteria.\nL'alzo dell'arma veniva regolato attraverso un meccanismo a vite invece che con palanchini o cunei (richiedendo quindi meno personale per le specifiche operazioni di puntamento).\nLa carronata veniva collegata all'affusto tramite un singolo perno sottostante il corpo del cannone invece che con i tradizionali orecchioni laterali: queste caratteristiche strutturali facevano s\u00ec che l'arma avesse un centro di gravit\u00e0 piuttosto alto. Per ovviare a questo inconveniente venne in seguito reintrodotto il sistema di aggancio all'affusto mediante il tradizionale sistema degli orecchioni, dando origine alla variante chiamata in inglese gunnade.\nModelli prodotti ed evoluzione.\nLe manifatture Carron produssero carronate da 24, 32, 42 e 68 libbre.\nPur mantenendo nel tempo le caratteristiche fondanti che le differenziavano dai cannoni tradizionali (minor peso, dimensioni ridotte, pi\u00f9 agevole utilizzo), il progetto della carronata si modific\u00f2 negli anni a seguito della sua diffusione.\nI primi modelli si rivelarono troppo corti: la bocca della carronata non si estendeva oltre le murate della nave e la fiammata prodotta dall'esplosione provocava spesso incendi al sartiame posto troppo in prossimit\u00e0 dell'arma.\nCarron allung\u00f2 quindi la carronata (nel 1792 venne allungata di circa 30\u00a0cm), introducendo poi un'ulteriore protezione all'estremit\u00e0 della canna per ridurre gli effetti della fiammata.\nLa Marine royale francese, avendo potuto constatare l'efficacia del nuovo sistema d'arma durante la guerra d'indipendenza americana, studi\u00f2 una propria linea di Carronate a partire dal 1786 e ne inizi\u00f2 la produzione a partire dal 1795.\nUtilizzo nella Royal Navy.\nNella Royal Navy la carronata venne adottata a partire dal 1779 sotto l'influenza dell'Ammiraglio Sir Charles Middleton.\nL'arma fu diffusa su tutte le navi tre anni dopo i test sulla \"HMS Duke\", un vascello di primo rango da 98 cannoni.\n\u00c8 interessante notare come le carronate non entrarono mai nel conteggio delle bocche da fuoco che stabiliva il rango delle diverse navi da guerra inglesi.\nLa prima unit\u00e0 inglese a ricevere la nuova arma fu la \"HMS Rainbow\", un vascello da 44 cannoni. Nel 1782 la Rainbow cattur\u00f2 la fregata francese Hebe di 46 cannoni costringendola alla resa dopo una sola bordata.\nDate le caratteristiche di minor peso e ingombro, le carronate vennero inizialmente installate sui ponti alti della nave (castello e cassero) laddove resistenza strutturale, considerazioni di stabilit\u00e0 e spazio disponibile non permettevano l'utilizzo di cannoni lunghi pi\u00f9 pesanti.\nI calibri maggiori (42 e 68 libbre) non furono mai popolari fra i comandanti e gli equipaggi, data la difficolt\u00e0 nel maneggiare proiettili di tale peso. Esemplari di carronate di grosso calibro si possono trovare attualmente sulla HMS Victory, la nave ammiraglia di Horatio Nelson alla battaglia di Trafalgar dove sono installate delle carronate da 68 libbre.\nI calibri minori (24 e 32 libbre) furono invece estremamente diffusi nel periodo delle Guerre napoleoniche e rivoluzionarie, specie sulle unit\u00e0 pi\u00f9 piccole ad un solo ponte (fregate, corvette e imbarcazioni minori) dove sostituirono gradualmente i cannoni lunghi come armamento principale.\nTattiche di combattimento.\nLa carronata venne progettata come arma navale di corto raggio in modo da supportare, e non sostituire, i cannoni che costituivano l'armamento principale della nave.\nLe tattiche navali dell'epoca (combattimenti a distanza ravvicinata, \"pennone contro pennone\") erano influenzate dalla scarsa precisione dei tiri di artiglieria, derivante sia dalle caratteristiche tecniche dei cannoni che dallo scarso addestramento dei cannonieri. L'addestramento al tiro di artiglieria dell'equipaggio era infatti effettuato a discrezione del comandante e a dirette sue spese, e fino ai primi anni dell'Ottocento non venne perseguito se non su iniziativa di singoli comandanti.\nIl combattimento ravvicinato, comune a tutte le marine europee del XVIII secolo, mirava generalmente non tanto all'affondamento della nave avversaria (un risultato non agevole da ottenere con navi in legno e con proiettili non esplosivi) ma a neutralizzare la potenza di fuoco dell'avversario uccidendo o ferendo i cannonieri. Un altro risultato perseguito nel combattimento era la cattura del naviglio nemico: per poter abbordare l'avversario era quindi necessario annullarne o quantomeno ridurne la capacit\u00e0 di manovra danneggiando alberature e manovre.\nLe caratteristiche balistiche della carronata permettevano di perseguire efficacemente gli obiettivi del combattimento a distanza ravvicinata.\nLa carronata poteva essere utilizzata efficacemente in svariate situazioni di combattimento ravvicinato quali la bordata contro la murata nemica, il tiro contro gli alberi, il tiro a mitraglia o il contrasto di un abbordaggio (grazie all'affusto rotante che permetteva di puntare agevolmente l'arma verso eventuali abbordatori gi\u00e0 saliti sui ponti).\nUna frequente tattica anfibia consisteva nel trasbordare i cannoni di bordo (e molto pi\u00f9 agevolmente le carronate, pi\u00f9 leggere) a terra, per cannoneggiare le postazioni nemiche da una posizione stabile, per fortificare dei punti costieri deboli, oppure per dominare canali, insenature o baie di importanza strategica. L'arma veniva cos\u00ec calata su di un'altura o su una collina e occultata, anche per sfruttare l'effetto sorpresa nei confronti del nemico, ignaro della potenzialit\u00e0 offensiva di quel particolare punto costiero. Per portare a termine l'operazione, all'occorrenza venivano impiegati oltre agli uomini anche animali da soma.\nDeclino.\nNei primi anni del XIX secolo inizi\u00f2 a diffondersi fra gli ufficiali una diversa consapevolezza sull'importanza di una maggiore precisione del tiro di artiglieria. Negli anni dell'apice della diffusione delle carronate (dal 1805 al 1810) i comandanti pi\u00f9 lungimiranti si dedicavano ad affinare le abilit\u00e0 di tiro a lungo raggio dei propri equipaggi.\nCi\u00f2 rese gradualmente obsoleta la carronata, che per essere pienamente efficace doveva essere utilizzata quando le due navi si trovavano a distanza ravvicinata. Una maggiore perizia di tiro a lunga gittata esponeva la nave munita di carronate a maggiori rischi prima di potersi portare essa stessa a tiro.\nNel 1812, il comandante statunitense David Porter della fregata \"Essex\" da 32 cannoni protest\u00f2, inascoltato, per la sostituzione dei suoi cannoni lunghi con un analogo numero di carronate. \"L'Essex\", protagonista di un'epica azione nei mari del Sud contro le baleniere britanniche, venne infine sconfitta anche a causa delle limitate possibilit\u00e0 balistiche delle carronate.\nNella Marina Regia Sarda abbiamo documentazione dell'adozione di questo tipo di bocca da fuoco dalla seconda met\u00e0 del XVIII secolo sulle prime navi d'alto bordo (fregate, per la precisione) acquistate dai Savoia in sostituzione delle galere. E, ancora nel 1825, una squadra di questa forza navale comp\u00ec un'incursione contro Tripoli. Le navi maggiori non poterono superare le banchine che racchiudevano lo specchio del porto, ma vi riuscirono le loro scialuppe ed i canotti minori: questi ultimi erano stati muniti di un cannoncino, e le scialuppe, invece, di una carronata ciascuna.\nRiferimenti letterari.\nL'utilizzo delle carronate \u00e8 descritto ampiamente nei romanzi del ciclo \"Aubrey/Maturin\" dello scrittore inglese Patrick O'Brian.\nIl ritrovamento subacqueo di una carronata e la ricostruzione storica del suo impiego durante una delle battaglie napoleoniche, la presa di Capri del 1808, vengono descritti in V. Fronzoni, \"Una carronata nelle acque di Anacapri\", ed. Piccolo Parnaso, Napoli 2003."}
{"id": "307695", "revid": "216538", "url": "https://it.wikipedia.org/wiki?curid=307695", "title": "Murray Abraham", "text": ""}
{"id": "307710", "revid": "287204", "url": "https://it.wikipedia.org/wiki?curid=307710", "title": "Alfredo Peri Morosini", "text": "Fu amministratore apostolico del Ticino dal 1904 al 1916.\nBiografia.\nFiglio dell'avvocato Giacomo Peri e della contessa Carola Morosini, comp\u00ec i suoi studi a Roma, presso il Seminario Romano, tra il 1879 e il 1885, dove consegu\u00ec la laurea in teologia e filosofia.\nVenne ordinato sacerdote il 15 agosto 1885 a Lugano da Eugenio Lachat, arcivescovo titolare di Damiata e amministratore apostolico del Ticino, divenendo subito dopo professore di Filosofia presso il Seminario Maggiore di Lugano.\nTorn\u00f2 quindi a Roma e consegu\u00ec la licenza \"in utroque iure\" presso l'Accademia dei Nobili Ecclesiastici nel 1888.\nIn quello stesso anno ottenne il diritto di portare anche il cognome materno e pot\u00e9 fregiarsi del titolo di conte e intraprendere, tra il 1888 e il 1904 la carriera nella diplomazia pontificia:\nfu segretario della nunziatura apostolica in Francia, su richiesta personale del nunzio apostolico Domenico Ferrata, e successivamente uditore della nunziatura apostolica in Baviera.\nMembro della Commissione Straordinaria della Santa Sede per le feste giubilari del re Alberto di Sassonia, uditore della nunziatura apostolica a Bruxelles, sotto i nunzi Rinaldini e Granito Pignatelli di Belmonte, membro della Commissione straordinaria inviata in Gran Bretagna per l'incoronazione di re Edoardo VII, uditore del nunzio Rinaldini nella nunziatura apostolica di Spagna.\nRientrato a Roma, nel 1902, venne nominato membro della Sacra Congregazione degli Affari Ecclesiastici Straordinari.\nIl 28 marzo 1904 fu eletto da Pio X vescovo titolare di Arca di Fenicia ed amministratore apostolico del Ticino.\nVenne consacrato vescovo a Roma il 17 aprile dello stesso anno, nella basilica della Santissima Trinit\u00e0 ai Monti, dal cardinale Rafael Merry del Val, segretario di Stato della Santa Sede, coadiuvato da Giuseppe Maria Costantini, arcivescovo titolare di Patrasso, e Francesco Sogaro, arcivescovo titolare di Amida e presidente della Pontificia Accademica dei Nobili Ecclesiastici.\nPrese possesso della diocesi il 24 aprile 1904.\nTentando di proporsi come pacificatore delle tensioni tra liberali radicali e conservatori, provoc\u00f2 lo scontento di una parte del clero e del partito conservatore, con cui entr\u00f2 in conflitto.\nFu destinatario dell'epistola Quid Nobis di papa Pio X.\nLe accuse contro la sua moralit\u00e0, rivoltegli da alcuni esponenti della curia e appoggiate da uomini politici conservatori, fra cui Giuseppe Motta, furono all'origine della cosiddetta crisi diocesana (1915-16).\nNonostante fosse stato assolto, il 29 dicembre del 1916 rassegn\u00f2 le dimissioni dall'ufficio di Amministratore Apostolico e torn\u00f2 a Roma dove venne nominato Consultore della Sacra Congregazione per gli Affari Ecclesiastici Straordinari.\nMor\u00ec a Solcio di Lesa, nei pressi del Lago Maggiore, il 27 luglio 1931 e fu sepolto inizialmente nel cimitero comunale di Lugano, successivamente, nel 1948, presso la tomba dei canonici, nello stesso cimitero, ed infine, nel 1971, nella cripta del santuario del Sacro Cuore in Lugano."}
{"id": "307726", "revid": "1363832", "url": "https://it.wikipedia.org/wiki?curid=307726", "title": "Uno (Paps'n'Skar)", "text": "Uno \u00e8 il primo album dei Paps'n'Skar, pubblicato nel 2005.\nIl primo album del duo milanese di musica dance racchiude hit gi\u00e0 note dei Paps'n'Skar, da \"Mirage (Stasera la luna)\" a \"Get It On\" passando per \"Loving You\", e quattro inediti.\nI singoli.\nLe canzoni \"Mirage (Stasera la luna)\" e \"Vieni con me\" sono state due tormentoni dell'estate 2004 e 2005, scelte come colonna sonora degli spot della TIM."}
{"id": "307727", "revid": "306856", "url": "https://it.wikipedia.org/wiki?curid=307727", "title": "Secondo arbitrato di Vienna", "text": "Con il nome di secondo arbitrato di Vienna \u00e8 noto il lodo arbitrale del 30 agosto 1940 con cui l'Italia fascista e la Germania nazista obbligarono il Regno di Romania a cedere una parte della Transilvania all'Ungheria.\nPremesse.\nIl secondo arbitrato di Vienna \u00e8 da inquadrarsi nella pi\u00f9 generale politica revisionista dell'Ungheria rispetto ai trattati di pace della prima guerra mondiale. \nIl Trattato del Trianon (1920) aveva difatti sancito un drastico ridimensionamento territoriale di quello che una volta era il vasto regno ungherese, e i milioni di ungheresi rimasti al di fuori dei confini nazionali furono presi da Budapest come fondamento delle proprie istanze revisionistiche.\nDestinatari principali delle mire espansionistiche ungheresi erano soprattutto la Cecoslovacchia e la Romania, entro i cui confini vivevano forti minoranze magiare. Una volta saziate le proprie pretese verso la Cecoslovacchia in seguito alle annessioni del 1938 (Slovacchia meridionale, annessa in seguito al Primo arbitrato di Vienna) e 1939 (Rutenia subcarpatica), rimaneva il nodo della Transilvania, la pi\u00f9 estesa delle regioni rivendicate.\nQuando nel giugno 1940 la Romania si vide costretta a cedere la Bessarabia e la Bucovina in seguito all'ultimatum e alla successiva invasione sovietica, il governo di Budapest, retto dall'ammiraglio Horthy, decise di approfittare delle circostanze e chiam\u00f2 in causa le potenze dell'Asse rinfocolando la questione. Interessate a non aprire un fronte nei Balcani laddove avevano interessi petroliferi, Italia e Germania suggerirono alle parti di comporre il contenzioso per via di negoziati diretti.\nI negoziati ebbero inizio il 16 agosto 1940 nella citt\u00e0 romena di Turnu Severin (\"Sz\u00f6r\u00e9nyv\u00e1r\" in ungherese). La delegazione di Budapest present\u00f2 ampie pretese territoriali (70.000\u00a0km\u00b2, in sostanza l'intera Transilvania), mentre la Romania si mostr\u00f2 disposta solamente ad uno scambio di popolazioni e a lievi correzioni del confine. Visto il fallimento del negoziato, gli ungheresi minacciarono la guerra e la Romania, che gi\u00e0 aveva fermato nel 1919 l'invasione del rivoluzionario ungherese B\u00e9la Kun in Transilvania, ma aveva bisogno dell'appoggio tedesco in chiave antisovietica si appell\u00f2 alla mediazione di Germania e Italia.\nL'arbitrato.\nIn seguito a consultazioni dirette con il \"F\u00fchrer\", la decisione arbitrale fu resa nota il 30 agosto 1940 nel Palazzo del Belvedere di Vienna dal ministro degli esteri tedesco Joachim von Ribbentrop e da quello italiano, Galeazzo Ciano. Il documento venne poi sottoscritto anche dai loro omologhi, conte Istv\u00e1n Cs\u00e1ky per l'Ungheria e Mihail Manoilescu per la Romania. Da una nota del diario di Galeazzo Ciano si legge che quando venne mostrata a Mihail Manoilescu la mappa del territorio romeno da cedere all'Ungheria, quasi si sent\u00ec mancare.\nCome conseguenza del secondo arbitrato di Vienna la Romania si obblig\u00f2 a restituire all'Ungheria la Transilvania settentrionale, un territorio di 43.492\u00a0km\u00b2 e 2.609.007 abitanti che si incuneava profondamente nei Carpazi fino a includere l'area popolata dagli Sz\u00e9kely. Il resto della Transilvania (con altri 400.000 ungheresi) rimase sotto sovranit\u00e0 romena e Bucarest ottenne in cambio la garanzia italo-tedesca delle frontiere.\nDal punto di vista demografico i territori annessi da Budapest contavano (in base alle statistiche romene del 1930) 968.371 ungheresi (37%), ma anche 1.304.898 romeni (50%), e piccole minoranze di tedeschi, zingari, slovacchi, ucraini e armeni. I nuovi confini, altrettanto irrispettosi del principio di nazionalit\u00e0 come quelli del Trianon, provocarono un massiccio flusso migratorio in entrambe le direzioni.\nConseguenze.\nAlla Romania vennero concessi 14 giorni per sgomberare i territori assegnati all'Ungheria e il 5 settembre 1940 le truppe ungheresi varcarono il vecchio confine. Mentre la popolazione magiara accolse le truppe come liberatrici, la comunit\u00e0 romena si vide catapultata indietro ai tempi dell'Impero austro-ungarico e vide svanire la propria indipendenza. Nel compiere le operazioni di presa di possesso del territorio, l'esercito ungherese si rese responsabile della morte di oltre 1000 civili, in particolar modo donne, vecchi e bambini che non avevano abbandonato i paesi con popolazione prevalentemente sicula.\nDal punto di vista politico il Secondo arbitrato di Vienna fece trasparire la fragilit\u00e0 dell'alleanza tedesco-sovietica del 1939 e l'ambiguit\u00e0 della politica estera hitleriana. La garanzia tedesca delle nuove frontiere rumene (tra cui anche quella con l'URSS) si poneva difatti in aperto contrasto con l'art. 3 dell'appendice segreta del patto Molotov-Ribbentrop, in base al quale la Germania aveva garantito il \"pi\u00f9 totale disinteresse politico\" ai territori del sudest europeo.\nLa Romania usc\u00ec decisamente indebolita dagli eventi dell'estate 1940: la revisione dei confini con l'URSS aveva ravvivato non solo gli appetiti ungheresi, ma anche quelli bulgari. Il governo di Sofia pretese difatti contemporaneamente la cessione di parte della Dobrugia, alla quale Bucarest si pieg\u00f2 con il Trattato di Craiova del 7 settembre 1940, epilogo di una serie di smembramenti territoriali che dimezzarono l'estensione della Grande Romania.\nAd ogni modo dopo la fine della seconda guerra mondiale tutti i trattati del 1940 vennero caducati. Il Trattato di Parigi tra gli Alleati e l'Ungheria (1947) ripristin\u00f2 i confini prebellici, dichiarando tra l'altro (parte I, art. 1, comma 2) che \"le decisioni dell'arbitrato di Vienna del 30 agosto 1940 sono dichiarate nulle. La frontiera tra l'Ungheria e la Romania \u00e8 ricostituita come era al 1\u00ba gennaio 1938\"."}
{"id": "307728", "revid": "2175", "url": "https://it.wikipedia.org/wiki?curid=307728", "title": "Semivita", "text": ""}
{"id": "307730", "revid": "767487", "url": "https://it.wikipedia.org/wiki?curid=307730", "title": "Zebda", "text": "Zebda \u00e8 un gruppo rock francese.\nGli artisti che formano questo gruppo sono tutti cresciuti a Tolosa, citt\u00e0 per la quale si sono molto impegnati. I testi delle loro canzoni sono fortemente segnati dall'impegno politico e sociale, arrivando fino alla citazione di un discorso di Jacques Chirac nella canzone \"Le bruit et l'odeur\".\nIl risultato di questo impegno politico ha portato alla creazione e alla partecipazione a un movimento cittadino che \u00e8 sfociato in una lista elettorale alle elezioni municipali del marzo 2001, sotto il nome di \"Motiv\u00e9-e-s\". Il movimento ha raccolto un buon numero di personaggi di Tolosa degni di nota e, con il 12,8 % dei voti, ha ottenuto quattro seggi al consiglio municipale.\nRiguardo allo stile musicale, Zebda \u00e8 un miscuglio di suoni e di influenze rock, rap, ra\u00ef et reggae. Con Noir D\u00e9sir e Manu Chao, il dinamico gruppo di Tolosa \u00e8 una punta di lancia dell'impegno politico per cause diverse.\nIl gruppo ha ottenuto un grande successo con la canzone \"Tomber la chemise\", che si inserisce nella tradizione francese degli inni festivi, insieme a \"Viens poupoule\", \"La danse des canards\", \"Le travail, c'est la sant\u00e9\" e altri successi popolari.\nIl nome del gruppo viene dalla parola araba \"zebda\", che significa \"burro\", ed \u00e8 un gioco di parole con \"beur\", parola francese che identifica i discententi degli immigrati maghrebini.\nNel 2003, il gruppo ha deciso di prendersi una pausa per dedicarsi ad altri progetti. Cos\u00ec nel 2004 \u00e8 uscito l'album solista di Magyd Cherfi, e nel 2005 quello di Mouss et Hakim Amokrane.\nNel 2011 gli Zebda tornano insieme e partono per un tour che li porta a toccare tutta la Francia, annunciando un nuovo album per il 2012 uscito il 23 gennaio col titolo Second Tour.\nCollegamenti esterni.\nSito ufficiale "}
{"id": "307731", "revid": "1529788", "url": "https://it.wikipedia.org/wiki?curid=307731", "title": "Agostino d'Ippona", "text": "Conosciuto anche come sant'Agostino, \u00e8 Padre, dottore e santo della Chiesa cattolica, detto anche \"Doctor Gratiae\" (\"Dottore della Grazia\"). \u00c8 forse il maggiore rappresentante della Patristica. Se le \"Confessioni\" sono la sua opera pi\u00f9 celebre, si segnala per importanza, nella vastissima produzione agostiniana, il trattato \"La citt\u00e0 di Dio\".\nBiografia.\nLa vita di Agostino \u00e8 stata tramandata con grande dettaglio nelle \"Confessioni\", sua biografia personale, nelle Ritrattazioni, che descrivono l'evoluzione del suo pensiero, e nella \"Vita di Agostino\", scritta dal suo amico e discepolo Possidio, che narra l'apostolato del santo.\nDalla nascita alla conversione (354-387).\nAgostino, di etnia berbera o punica come egli stesso ci tramanda, ma di cultura fondamentalmente ellenistico-romana, nacque il 13 novembre 354 a Tagaste (attualmente Souk Ahras, in Algeria, situata a circa 70\u00a0km a sud-est di Ippona, l'odierna Annaba), che era a quei tempi una piccola citt\u00e0 libera della Numidia proconsolare, recentemente convertita al Donatismo.\nApparteneva a una famiglia del ceto medio, ma non facoltosa: il padre, Patrizio, piccolo possidente terriero e membro dei \"curiales\" (consiglieri municipali) della citt\u00e0, era un pagano; di animo benevolo, anche se collerico, impetuoso e a volte infedele alla moglie Monica, madre di Agostino, proprio per influenza di quest'ultima alla lunga giunger\u00e0 alla conversione, morendo cristiano verso il 371 d.C. Monica era infatti di religione cristiana, oltre a essere una donna intelligente, affettuosa e di carattere forte. Agostino ebbe anche un fratello, Navigio, che sar\u00e0 a Cassiciaco in Brianza per battezzarsi, e una sorella di cui non si conosce il nome, ma della quale si sa che, rimasta vedova, diresse un monastero femminile fino alla morte.\nInfanzia e adolescenza.\nAgostino recep\u00ec dai suoi genitori due opposte visioni del mondo, da lui spesso vissute in conflitto tra loro. Mentre tuttavia nelle sue opere parla del padre come di un estraneo, sar\u00e0 la madre, venerata tutt'oggi come santa dalla Chiesa cattolica, a esercitare un grande ruolo nell'educazione e nella vita del figlio, che dir\u00e0: \u00abA lei debbo tutto ci\u00f2 che sono\u00bb. Agostino ricevette da lei un'istruzione cristiana, e fu iscritto fra i catecumeni. Una volta, quando era molto malato, chiese il battesimo, ma, essendo presto svanito ogni pericolo, decise di differire il momento della ricezione del sacramento, adeguandosi ad una diffusa usanza di quel periodo. La sua associazione con \"uomini di preghiera\" lasci\u00f2 tre grandi concetti profondamente incisi nella sua anima: l'esistenza di una Divina Provvidenza, l'esistenza di una vita futura con terribili punizioni e, soprattutto, Cristo il Salvatore.\nAfricano di nascita, utilizz\u00f2 soprattutto il latino nei suoi scritti. Non ebbe molta dimestichezza con il greco, lingua studiata in giovane et\u00e0 ma non amata, mentre la conoscenza del punico \u00e8 stata messa in discussione da taluni studiosi. Il padre, orgoglioso del successo di suo figlio nelle scuole di Tagaste e Madaura, decise di mandarlo a Cartagine per prepararlo alla carriera forense, ma ci vollero molti mesi per raccogliere il denaro necessario, e Agostino pass\u00f2 il suo sedicesimo anno a Tagaste, in un ozio in cui si scaten\u00f2 una grande crisi intellettuale e morale. Egli stesso avrebbe in seguito narrato come, dominato da una profonda inquietudine, venisse risucchiato in un vortice di passioni, e provasse quasi attrazione per il peccato, come avvenne per esempio in occasione del celebre \"furto delle pere\", che Agostino organizz\u00f2 insieme ad alcuni coetanei:\n\"Crisi\" cartaginese.\nQuando all'et\u00e0 di diciassette anni giunse a Cartagine, verso la fine del 370, ogni situazione che gli capitava lo portava a deviare sempre di pi\u00f9 dall'antico corso della sua vita: le molte seduzioni della grande citt\u00e0 che era ancora per met\u00e0 pagana, la licenziosit\u00e0 degli altri studenti, i teatri, l'ebbrezza del suo successo letterario e uno smisurato desiderio di essere sempre il primo, anche nel peccato. In questa citt\u00e0, appassionandosi di filosofia, inizi\u00f2 a studiare la maggior parte dei testi principali della cultura ellenistico-latina. Dotato di un forte senso critico e animato da un desiderio bramoso di verit\u00e0, pass\u00f2 gli anni della sua giovent\u00f9 nella ricerca insaziabile del senso della vita. Non molto tempo dopo essere giunto a Cartagine, per\u00f2, Agostino fu costretto a confessare a sua madre Monica di avere una relazione con una donna, che gli aveva dato un figlio, Adeodato (372), e con la quale visse in concubinato per quindici anni. Si separarono nel 386, quando ella lo lasci\u00f2 a Milano per recarsi in Numidia con la promessa che sarebbe tornata. Agostino non ne riporta il nome in alcun testo.\nEsistono pareri contrastanti nella valutazione di questa crisi adolescenziale. Alcuni, come Theodor Mommsen, la evidenziano, altri come Friedrich Loofs rimproverano a Mommsen questa conclusione o si dimostrano clementi verso Agostino, quando affermano che, a quei tempi, la Chiesa permetteva il concubinato. Agostino mantenne comunque una certa dignit\u00e0 e, fin dall'et\u00e0 di diciannove anni, mostr\u00f2 un genuino desiderio di uscire da quella condotta dissoluta: nel 373, la lettura dell\"'Hortensius\" di Marco Tullio Cicerone, testo protrettico oggi andato perduto, provoc\u00f2 un cambiamento di direzione nella sua vita. Si imbevve dell'amore per la saggezza che Cicerone cos\u00ec eloquentemente encomiava e, da quel momento, Agostino consider\u00f2 la retorica soltanto una professione, da esercitare in qualit\u00e0 di insegnante. Il suo cuore si era completamente volto alla filosofia.\nApprodo al Manicheismo.\nNel 373 la sua ansia per la ricerca dell'assoluto lo fece approdare al Manicheismo, di cui, insieme al suo amico Onorato, divenne uno dei massimi esponenti e divulgatori. Agostino stesso narra che fu attratto dalle promesse di una filosofia libera dai vincoli della fede, dalle vanterie dei manichei che affermavano di aver scoperto delle contraddizioni nelle Sacre Scritture e, soprattutto, dalla speranza di trovare nella loro dottrina una spiegazione scientifica della natura e dei suoi fenomeni pi\u00f9 misteriosi. La mente indagatrice di Agostino era entusiasta per le scienze naturali e i Manichei dichiaravano che la natura non aveva segreti per Fausto di Milevi, il loro dottore. Tale adesione tuttavia non fu scevra da dubbi: essendo torturato dal problema dell'origine del male, Agostino, nell'attesa di risolverlo, diede credito alla tesi manichea di un perenne conflitto tra due princ\u00ecpi, il bene e il male. C'era, inoltre, un fascino molto potente nell'irresponsabilit\u00e0 morale derivante da una dottrina che negava la libert\u00e0 ed attribuiva l'imputabilit\u00e0 dei crimini ad un principio esterno.\nUna volta unitosi a questo gruppo, Agostino gli si dedic\u00f2 con tutto l'ardore del suo carattere; ne lesse tutti i libri, adott\u00f2 e difese tutte le sue idee. Il suo attivissimo proselitismo convinse anche i suoi amici Alipio e Romaniano, i suoi mecenati di Tagaste, gli amici di suo padre che stavano sostenendo le spese dei suoi studi.\nFu durante questo periodo manicheo che le facolt\u00e0 letterarie di Agostino giunsero al loro pieno sviluppo, quando era ancora un semplice studente di Cartagine.\nInsegnamento.\nAl termine dei suoi studi sarebbe dovuto entrare nel \"forum litigiosum\", ma prefer\u00ec la carriera letteraria. Possidio narra che torn\u00f2 a Tagaste per \"insegnare la grammatica\". Il giovane professore incant\u00f2 i suoi alunni, uno dei quali, Alipio, appena pi\u00f9 giovane del suo maestro, per non lasciarlo dopo averlo seguito tra i Manichei, fu in seguito battezzato insieme a lui a Milano, per poi, probabilmente, diventare vescovo di Tagaste, la sua citt\u00e0 natale.\nMonica era profondamente dispiaciuta per l'eresia di Agostino e non l'avrebbe neanche ricevuto in casa o fatto sedere alla sua tavola, se non fosse stata consigliata da un vescovo che dichiar\u00f2 che \"il figlio di cos\u00ec tante lacrime e preghiere non poteva perire\". Poco tempo dopo Agostino torn\u00f2 a Cartagine, dove continu\u00f2 ad insegnare retorica. I suoi talenti gli furono anche di maggiore vantaggio su questo palcoscenico pi\u00f9 grande e, attraverso un'infaticabile ricerca delle arti liberali il suo intelletto raggiunse la piena maturit\u00e0. Qui vinse un torneo di poesia ed il proconsole Vindiciano gli confer\u00ec pubblicamente la \"corona agonistica\".\nFu in questo momento di ebbrezza letteraria, quando aveva appena completato il suo primo lavoro sull'estetica (ora perso) che Agostino cominci\u00f2 a ripudiare il Manicheismo. Anche quando era nel suo massimo entusiasmo, tuttavia, gli insegnamenti di Mani erano stati lontani dal calmare la sua inquietudine. Nonostante fosse stato accusato di essere diventato un prete della \"setta\", non fu mai iniziato o enumerato fra gli \"eletti\", ma rimase un \"uditore\", il grado pi\u00f9 basso nella gerarchia. Egli stesso forn\u00ec le ragioni del suo disincanto: prima di tutto l'inclinazione della filosofia manichea - \"Distruggono tutto e non costruiscono nulla\" -; poi la loro immoralit\u00e0 in contrasto con la loro apparente virt\u00f9; quindi la debolezza delle loro argomentazioni nella controversia con i \"cattolici\", ai cui precetti basati sulle Scritture la loro unica replica era: \"Le Sacre Scritture sono state falsificate\".\nMa la ragione principale fu che tra loro non trov\u00f2 la scienza a cui anelava, ossia quella conoscenza della natura e delle sue leggi che gli avevano promesso. Quando li interrogava sui movimenti delle stelle, nessuno di loro era in grado di rispondergli, invitandolo ad attendere le spiegazioni esaustive di Fausto di Milevi, il celebre vescovo manicheo. Finalmente, nel 383, costui giunse a Cartagine: Agostino gli fece visita e lo interrog\u00f2, ma scopr\u00ec nelle sue risposte solo volgare retorica, assolutamente estranea a qualsiasi cultura astronomica e matematica. L'incantesimo si ruppe e, anche se Agostino non abbandon\u00f2 immediatamente il gruppo, il suo animo deluso inizi\u00f2 a respingere le dottrine manichee.\nIncontro con Ambrogio.\nNel 383 Agostino, all'et\u00e0 di 29 anni, cedette all'irresistibile attrazione che l'Italia aveva per lui; a causa della riluttanza della madre a separarsi da lui, dovette ricorrere a un sotterfugio e imbarcarsi con la copertura della notte. Non appena giunto a Roma, dove continu\u00f2 a frequentare la comunit\u00e0 manichea, si ammal\u00f2 gravemente. Quando guar\u00ec apr\u00ec una scuola di retorica ma, disgustato dai trucchi dei suoi alunni, che lo defraudavano spudoratamente delle loro tasse d'istruzione, fece domanda per un posto vacante come professore a Milano. Il \"praefectus urbi\" Quinto Aurelio Simmaco l'aiut\u00f2 a ottenere il posto con l'intento di contrastare la fama del vescovo Ambrogio. Dopo aver fatto visita al vescovo, per\u00f2, si sent\u00ec attratto dai suoi discorsi e inizi\u00f2 a seguire regolarmente le sue predicazioni.\nNeoplatonismo e Cristianesimo.\nAgostino tuttavia fu travagliato da tre ulteriori anni di dubbi, durante i quali la sua mente pass\u00f2 attraverso varie fasi. In un primo tempo si volse verso la filosofia degli Accademici, attratto dal loro scetticismo pessimistico, deluso com'era dal manicheismo e diffidando ormai di ogni forma di credenza religiosa. Lo tormentava pi\u00f9 di tutti il problema del male: se Dio esiste ed \u00e8 onnipotente, perch\u00e9 non riesce ad annientarlo?\nMa fu poi decisivo l'incontro con la filosofia neo-platonica, dalla quale rimase entusiasmato: l'attenta lettura delle opere di Platone e di Plotino riaccese nuovamente in lui la speranza di trovare la verit\u00e0. Ancora una volta Agostino cominci\u00f2 a sognare che lui e i suoi amici avrebbero potuto condurre una vita dedicata alla ricerca di essa, rinunciando a tutte le aspirazioni terrene come onori, ricchezza, o piacere, e con il celibato come regola. Ma era solo un sogno; le sue passioni lo rendevano ancora schiavo.\nMonica intanto, che aveva raggiunto suo figlio a Milano, lo convinse a fidanzarsi, ma la sua promessa sposa era troppo giovane, e anche se Agostino salut\u00f2 la madre di Adeodato, il suo posto fu presto preso da un'altra. Dovette cos\u00ec attraversare un ultimo periodo di lotta e di angoscia, durante il quale la sua volont\u00e0 di convertirsi non riusciva a prevalere del tutto sull'idea dei piaceri a cui avrebbe dovuto rinunciare. Finch\u00e9, anche grazie ai preziosi contributi del vescovo Ambrogio, intu\u00ec come la verit\u00e0, tema centrale del suo itinerario filosofico, non sia un semplice fatto in s\u00e9 da possedere, quale egli la percepiva nei tribunali dell'impero romano, ma che da essa si viene posseduti, perch\u00e9 \u00e8 qualcosa di assoluto, totale e universale. Comprendendo come essa non sia un oggetto ma un Soggetto, cio\u00e8 un'entit\u00e0 viva e Personale, proprio come viene presentata nei Vangeli, ebbe la certezza che Ges\u00f9 fosse l'unica via per giungervi, e che alla Verit\u00e0 l'uomo aderisce innanzitutto con il suo modo di vivere.\nFu un colloquio con Simpliciano, futuro successore di Ambrogio, che raccont\u00f2 ad Agostino la storia della conversione del celebre retore neo-platonico Vittorino, a preparare la strada per la conversione. Questa sarebbe avvenuta all'et\u00e0 di 32 anni nel settembre 386, in un giardino di Milano, dove - come racconta lo stesso Agostino - sent\u00ec la voce di una bimba o un bimbo che canterellava \"tolle lege\", ossia \u00abprendi e leggi\u00bb, invito che egli rifer\u00ec alla Bibbia, che a quel punto apr\u00ec a caso cadendo su un passaggio di Paolo di Tarso.\nAlcuni giorni pi\u00f9 tardi, Agostino, mentre era malato, sfruttando le vacanze autunnali, si dimise dal suo lavoro di insegnante, and\u00f2 con Monica, Adeodato, e i suoi amici a Cassiciacum, residenza di campagna di Verecondo. L\u00ec si dedic\u00f2 alla ricerca della vera filosofia che, per lui, ormai era inseparabile dal Cristianesimo.\nDalla conversione all'episcopato (386-396).\nAgostino, gradualmente, conobbe la dottrina cristiana e, nella sua mente, iniziarono a fondersi la filosofia platonica e i dogmi rivelati. La solitudine di Cassiciacum gli permise di realizzare un sogno a lungo inseguito: nei suoi libri \"Contra academicos\", Agostino descrisse la serenit\u00e0 ideale di questa esistenza, animata solamente dalla passione per la verit\u00e0. Inoltre complet\u00f2 l'istruzione dei suoi giovani amici, ora con letture in comune, ora con conferenze filosofiche alle quali, qualche volta, invitava anche la madre, e i cui racconti, trascritti da un segretario, furono la base dei \"Dialoghi\". Licenzio avrebbe ricordato in seguito nelle sue \"Lettere\" le mattinate e le serate di filosofia durante le quali Agostino era solito intraprendere disquisizioni che si elevavano molto al di sopra dei luoghi comuni. I temi favoriti di queste conferenze erano la verit\u00e0, la certezza (\"Contra academicos\"), la vera felicit\u00e0 nella filosofia (\"De beata vita\"), l'ordine provvidenziale del mondo e la sua perfezione matematica (\"De Musica\"), il problema del male (\"De ordine\") ed infine Dio e l'anima (\"Soliloquia\", \"De immortalitate animae\").\nVerso l'inizio della quaresima del 387, Agostino si rec\u00f2 a Milano dove, con Adeodato e Alipio, prese posto fra i \"competentes\" per essere battezzato da Ambrogio nella Veglia pasquale.Fu a questo punto che Agostino, Alipio, ed Evodio decisero di ritirarsi nella solitudine dell'Africa. Agostino rimase a Milano fino all'estate, continuando i suoi lavori (\"De immortalitate animae\" e \"De Musica\"). Poi, mentre era in procinto di imbarcarsi ad Ostia, Monica mor\u00ec. Agostino, allora, rimase per molti mesi a Roma occupandosi principalmente della confutazione del Manicheismo. Torn\u00f2 in Africa solo dopo la morte dell'usurpatore Magno Massimo (agosto 388) e, dopo un breve soggiorno a Cartagine, ritorn\u00f2 a Tagaste.\nSubito dopo il suo arrivo, decise di iniziare a seguire il suo ideale di vita perfetta, dedicata a quel Dio che era giunto ad amare in et\u00e0 adulta:\nCominci\u00f2 vendendo tutti i suoi beni e dando il ricavato ai poveri. Poi lui e i suoi amici si ritirarono nel suo appezzamento di terreno, che gi\u00e0 era stato alienato, per condurre una vita comune in povert\u00e0, in preghiera, e nello studio della letteratura sacra. Il libro \"De diversis quaestionibus octoginta tribus\" \u00e8 il frutto delle riunioni tenute durante questo ritiro, nel quale scrisse anche il \"De Genesi contra Manicheos\", il \"De magistro\" ed il \"De vera religione\".\nAgostino non pensava di diventare sacerdote e, per paura dell'episcopato, scappava anche dalle citt\u00e0 nelle quali era necessaria un'elezione. Un giorno, essendo stato chiamato a Ippona da un amico, stava pregando in una chiesa quando un gruppo di persone improvvisamente lo circond\u00f2. Costoro lo consolarono e implorarono Valerio, il vescovo, di elevarlo al sacerdozio; nonostante i suoi timori, Agostino fu ordinato nel 391. Il novello sacerdote consider\u00f2 la sua ordinazione come una ragione in pi\u00f9 per riprendere la vita religiosa a Tagaste e Valerio approv\u00f2 cos\u00ec entusiasticamente che gli mise a disposizione delle propriet\u00e0 della chiesa, autorizzandolo a fondare un monastero.\nIl suo ministero sacerdotale durato cinque anni fu molto fruttifero: Valerio l'autorizz\u00f2 a predicare nonostante l'uso africano che riservava quel ministero ai soli vescovi; combatt\u00e9 l'eresia, specialmente quella manichea e il suo successo fu notevole. Fortunato, uno dei loro grandi dottori, che Agostino aveva sfidato in pubblico, fu cos\u00ec umiliato dalla sconfitta che fugg\u00ec da Ippona. Egli abol\u00ec anche l'uso di tenere banchetti nelle cappelle dei martiri. L'8 ottobre 393 prese parte al Concilio Plenario d'Africa presieduto da Aurelio, vescovo di Cartagine, dove, dietro richiesta dei vescovi, fu obbligato a comporre una dissertazione che, nella sua forma completa, in seguito, divenne il trattato \"De fide et symbolo\".\nVescovo di Ippona (395-430).\nIndebolito dall'et\u00e0 ormai avanzata, Valerio, vescovo di Ippona, ottenne da Aurelio, Primate d'Africa, che Agostino fosse associato alla sua sede in qualit\u00e0 di vescovo coadiutore. Pertanto Agostino si dovette rassegnare alla consacrazione dalle mani di Megalio, Primate di Numidia. Aveva quarantadue anni, e avrebbe occupato la sede di Ippona per i successivi 34. Il nuovo vescovo comprese bene come combinare l'esercizio dei suoi doveri pastorali con l'austerit\u00e0 della vita religiosa e, sebbene avesse lasciato il suo monastero, la sua residenza episcopale divenne un monastero dove visse una vita di comunit\u00e0 con il suo clero, che osservava una religiosa povert\u00e0. La casa episcopale di Ippona divenne un vero vivaio per i nuovi fondatori di monasteri che presto si diffusero in tutta l'Africa e per i vescovi che occupavano le sedi vicine. Possidio elenc\u00f2 dieci amici e discepoli del santo che furono elevati all'episcopato. In questo modo Agostino si guadagn\u00f2 il titolo di patriarca dei religiosi e rinnovatore della vita ecclesiastica in Africa.\nLe sue attivit\u00e0 dottrinali, l'influenza delle quali era destinata a durare molto a lungo, furono molteplici: predicava frequentemente, a volte per cinque giorni consecutivi; scrisse lettere che trasmisero a tutto il mondo conosciuto la sua soluzione per i problemi dell'epoca; lasci\u00f2 la sua impronta su tutti i concili africani ai quali partecip\u00f2, per esempio quelli di Cartagine del 398, 401, 407, 419 e di Milevi del 416 e 418; infine, lott\u00f2 infaticabilmente contro tutte le eresie.\nControversia manichea ed il \"problema del male\".\nDopo che Agostino divenne vescovo, lo zelo che, fin dai tempi del suo battesimo, manifestava nel portare i suoi ex correligionari all'interno della Chiesa, assunse una forma pi\u00f9 paterna senza per\u00f2 perdere il suo antico ardore. Fra gli eventi pi\u00f9 memorabili che avvennero durante questa controversia \u00e8 da ricordare la grande vittoria del 404 su Felice, un \"eletto\" e grande dottore manicheo. Questi stava predicando ad Ippona e Agostino lo invit\u00f2 ad una disputa pubblica, al termine della quale Felice si dichiar\u00f2 vinto, si convert\u00ec e, insieme ad Agostino, sottoscrisse gli atti della disputa.\nNelle sue opere Agostino confut\u00f2 successivamente: Mani (397), Fausto di Milevi (400), Secondino (405) e (intorno al 415) i Priscillianisti, di cui gli aveva parlato Paolo Orosio. Queste opere contengono le sue opinioni sul \"problema del male\", opinioni basate sull'ottimismo derivante dall'idea che ogni opera di Dio \u00e8 buona e che l'unica fonte del male \u00e8 la libert\u00e0 delle creature. Agostino difese il libero arbitrio, anche nell'uomo, con tale ardore che i suoi lavori contro i Manichei sono una ricca fonte di argomentazioni per questo problema.\nAgostino oper\u00f2 una prima distinzione fra il male fisico del corpo e il male morale dell'anima, legato al peccato. In questo modo super\u00f2 una convinzione diffusa nel periodo precedente, che concepiva la malattia e il dolore come una conseguenza e una sorta di punizione divina delle azioni umane. Agostino escluse questa possibilit\u00e0 poich\u00e9 \"Dio \u00e8 Amore\", e un'eventuale espiazione dei peccati si colloca in una vita ultraterrena. Dolore, fame, malattia e peccato hanno per\u00f2 la stessa origine metafisica, ontologica, sono mancanza di essere, nell'anima e nel corpo, cos\u00ec come teorizzava la filosofia classica. Il male non \u00e8 concepibile da parte di Dio, mentre lo \u00e8 da parte dell'uomo, che pu\u00f2 attuarlo poich\u00e9 \u00e8 creato libero, \"a immagine e somiglianza di Dio\", come afferma la Genesi. In questo senso l'uomo pu\u00f2 fare il male, mentre Dio no. Ci\u00f2 non significa che l'uomo \u00e8 pi\u00f9 libero, o che la divinit\u00e0 cristiana non \u00e8 onnipotente, ma che l'uomo, errando, pu\u00f2 commettere atti che lo rendono imperfetto e infelice. Non commettere il male non \u00e8 un limite, ma un segno di perfezione.\nAgostino, come Socrate, sostenne l'intellettualismo etico, ossia che il male si manifesta per ignoranza, ed esclude nuovamente il male dalla natura divina perch\u00e9 questa \u00e8 onnisciente. In altre parole, Dio non pu\u00f2 fare il male per un motivo ontologico, perch\u00e9 il male \u00e8 mancanza di essere, mentre lui \u00e8 \"Essenza\", che non ha nulla fuori di s\u00e9, e per uno gnoseologico-etico, per il quale chi ha la conoscenza ed \u00e8 veramente libero non commette atti legati all'ignoranza del proprio bene, e che negano la propria libert\u00e0. L'uomo \u00e8 libero al punto di negare la propria libert\u00e0 innata, compiendo il male; la fonte dell'essere e della conoscenza sono la medesima, e da entrambe deriva l'esclusione di una deviazione etica in un essere perfetto.\nLa controversia donatista e la teoria della Chiesa.\nLo scisma donatista fu l'ultimo episodio delle controversie montaniste e novazianiste che agitavano la Chiesa dal II secolo. Mentre l'oriente stava investigando sotto vari aspetti il problema divino e cristologico della \"Parola\", l'occidente, indubbiamente a causa della sua vocazione pi\u00f9 pratica, si poneva il problema morale del peccato in tutte le sue forme. Il problema principale era la santit\u00e0 della Chiesa; il peccatore avrebbe potuto essere perdonato e rimanere al suo interno? In Africa la questione riguardava in particolar modo la santit\u00e0 della gerarchia. I vescovi di Numidia che, nel 312, avevano rifiutato di accettare come valida la consacrazione di Ceciliano alla sede di Cartagine da parte di un traditore, avevano dato il via ad uno scisma che aveva posto queste gravi questioni: i poteri gerarchici dipendono dalla dignit\u00e0 morale del presbitero? Come pu\u00f2 l'indegnit\u00e0 dei suoi ministri essere compatibile con la santit\u00e0 della Chiesa?\nEssendo stato identificato con un movimento politico, forse con un movimento nazionale contro la dominazione romana, al tempo dell'arrivo di Agostino ad Ippona, lo scisma aveva raggiunto proporzioni immense. Comunque, al suo interno \u00e8 facile scoprire una tendenza di vendetta antisociale che gli imperatori dovevano combattere con leggi severe. La setta nota come \"Soldati di Cristo\", e chiamata dai cattolici \"Circoncellioni\" (\"briganti\", \"vagabondi\"), associata agli scismatici, fu caratterizzata da fanatica distruttivit\u00e0, causando una severa legislazione da parte degli imperatori.\nLa storia delle lotte di Agostino con i Donatisti \u00e8 anche quella del suo cambio di opinione sull'utilizzo di misure rigide contro gli eretici. Anche la Chiesa d'Africa, dei cui concili era stato l'anima, lo segu\u00ec in questo cambio. Agostino, inizialmente, tent\u00f2 di ritrovare l'unit\u00e0 attraverso conferenze e controversie amichevoli. Nei concili africani ispir\u00f2 varie misure conciliatrici, sped\u00ec ambasciatori presso i Donatisti per invitarli a rientrare nella Chiesa o, almeno, esortarli ad inviare deputati ad una conferenza (403). I Donatisti accolsero questi inviti dapprima col silenzio, poi con insulti e infine con tale violenza che Possidio, vescovo di Calama e amico di Agostino, sfugg\u00ec alla morte per puro caso, il vescovo di Baga\u00efa fu lasciato ricoperto di orribili ferite e la vita del vescovo di Ippona sub\u00ec vari attentati. Questa violenza dei Circoncellioni richiese una dura repressione, e Agostino, apprendendo delle molte conversioni che ne seguirono, da allora approv\u00f2 l'impiego di leggi rigide, pur non volendo mai che l'eresia fosse punibile con la morte.\nNonostante ci\u00f2, i vescovi erano ancora favorevoli ad una conferenza con gli scismatici e, nel 410, un editto promulgato dall'imperatore Onorio pose fine al rifiuto dei Donatisti. Nel giugno 411, alla presenza di 286 vescovi cattolici e 279 vescovi donatisti, fu organizzato a Cartagine un solenne Concilio. I portavoce dei Donatisti erano Petiliano di Costantina, Primiano di Cartagine e Emerito di Cesarea, gli oratori cattolici Aurelio di Cartagine e Agostino. Alla questione storica in discussione, il vescovo di Ippona prov\u00f2 l'innocenza di Ceciliano e del suo consacratore Felice, sostenendo, nel dibattito dogmatico, la tesi cattolica che la Chiesa, finch\u00e9 esiste sulla terra, pu\u00f2, senza perdere la sua santit\u00e0, tollerare i peccatori al suo interno nell'interesse della loro conversione. A nome dell'imperatore il proconsole Marcellino sanzion\u00f2 la vittoria dei cattolici su tutti i punti in discussione.\nControversia pelagiana.\nLa fine della controversia donatista coincise pressappoco con l'inizio di una nuova disputa teologica che impegn\u00f2 Agostino fino alla sua morte. L'Africa, dove Pelagio e il suo discepolo Celestio si erano rifugiati dopo il sacco di Roma da parte di Alarico, era diventato il principale centro di diffusione del movimento pelagiano. Gi\u00e0 nel 412 un concilio tenuto a Cartagine aveva condannato i Pelagiani per le loro opinioni sulla dottrina del peccato originale, ma, grazie all'attivismo di Agostino, la condanna dei Pelagiani, che avevano avuto il sopravvento in un sinodo tenuto a Diospolis in Palestina, fu reiterata dai successivi concili tenuti a Cartagine e a Milevi, e confermata da papa Innocenzo I nel 417. Un secondo periodo di attivismo pelagiano si svilupp\u00f2 a Roma; papa Zosimo fu inizialmente convinto da Celestio ma, dopo essere stato convinto da Agostino, nel 418 pronunci\u00f2 una solenne condanna contro i Pelagiani. In seguito la disputa fu proseguita per iscritto contro Giuliano di Eclano, che aveva assunto la guida del gruppo ed attaccava violentemente Agostino.\nVerso il 426 nacque il movimento dei Semipelagiani, i cui primi membri furono i monaci di Hadrumetum, in Africa, seguiti da quelli di Marsiglia guidati da Giovanni Cassiano, abate di San Vittore. Essi cercarono di mediare tra Agostino e Pelagio sostenendo che la grazia dovesse essere concessa solo a coloro che la meritano e negata agli altri. Informato delle loro opinioni da Prospero d'Aquitania, il santo scrisse il \"De praedestinatione sanctorum\", nel quale spiegava che qualsiasi desiderio di salvezza era dovuto alla \"Grazia di Dio\" che, perci\u00f2, controllava completamente la nostra predestinazione.\nControversia ariana e ultimi anni.\nNel 426, all'et\u00e0 di 72 anni, desiderando risparmiare alla sua citt\u00e0 il tumulto di un'elezione episcopale dopo la sua morte, Agostino spinse sia il clero sia il popolo ad acclamare come suo ausiliare e successore il diacono Eraclio.\nIn quegli anni l'Africa fu sconvolta dalla rivolta del \"comes\" Bonifacio (427); i Visigoti inviati dall'imperatrice Galla Placidia per contrastare Bonifacio e i Vandali che questi aveva chiamato in suo aiuto erano tutti Ariani e, al seguito delle truppe imperiali, entr\u00f2 ad Ippona Massimino, un vescovo ariano. Agostino difese la propria fede in una conferenza pubblica (428) e con vari scritti. Essendo profondamente addolorato per la devastazione dell'Africa, lavor\u00f2 per una riconciliazione tra il \"comes\" Bonifacio e l'imperatrice; la pace fu ristabilita, ma non con Genserico, il re vandalo. Bonifacio, cacciato da Cartagine, cerc\u00f2 rifugio a Ippona, dove molti vescovi si erano gi\u00e0 rifugiati per cercare protezione in questa citt\u00e0 ben fortificata, ma i Vandali l'assediarono per ben diciotto mesi. Cercando di controllare la sua angoscia, Agostino continu\u00f2 a confutare Giuliano di Eclano, ma, all'inizio dell'assedio, fu colpito da una malattia fatale e, dopo tre mesi, il 28 agosto 430, mor\u00ec all'et\u00e0 di 75 anni.\nNel 718 il suo feretro, venerato per secoli a Cagliari dove era stato portato da esuli fuggiti all'invasione vandala del Nordafrica, fu fatto trasportare dalla Sardegna a Pavia, a opera del re longobardo Liutprando.\nDa allora le sue spoglie sono custodite nella basilica di San Pietro in Ciel d'Oro.\nOpere.\nAgostino fu un autore molto prolifico, notevole per la variet\u00e0 dei soggetti che produsse, come scritti autobiografici, filosofici, apologetici, dogmatici, polemici, morali, esegetici, raccolte di lettere, di sermoni e di opere in poesia (scritte in metrica non classica, bens\u00ec accentuativa, per facilitare la memorizzazione da parte delle persone incolte). Bardenhewer ne lodava la straordinaria variet\u00e0 di espressione ed il dono di descrivere gli avvenimenti interiori, di dipingere i vari stati dell'anima e gli avvenimenti del mondo spirituale. In generale, il suo stile \u00e8 nobile e casto; ma, diceva lo stesso autore, \"nei suoi sermoni e negli altri scritti destinati al popolo, intenzionalmente, il tono scendeva ad un livello popolare\".\nScritti filosofici.\nQueste opere, in gran parte composte nella villa di Cassiciacum, dalla conversione al battesimo (388-387), continuano l'autobiografia di Agostino iniziando il lettore alle ricerche ed alle esitazioni platoniche della sua mente. Sono saggi letterari, la cui semplicit\u00e0 rappresenta il culmine dell'arte e dell'eleganza. In nessun'altra opera lo stile di Agostino \u00e8 cos\u00ec castigato e la sua lingua cos\u00ec pura. La loro forma dialogica dimostra che erano di ispirazione platonica e ciceroniana. Le principali sono:\nScritti apologetici.\nLe sue opere apologetiche rendono Agostino il grande teorico della fede, e delle sue relazioni con la ragione. \u00abLui \u00e8 il primo dei Padri\u00bb - affermava Adolf von Harnack (\"Dogmengeschichte\", III 97) - \u00abche sent\u00ec il bisogno di costringere la sua fede a ragionare\u00bb.\nScritti esegetici.\nI pi\u00f9 notevoli dei suoi lavori biblici illustrano o una teoria dell'esegesi (generalmente approvata) che si diletta nel trovare interpretazioni mistiche ed allegoriche, o lo stile della predicazione che si fonda su quei punti di vista. La sua produzione strettamente esegetica \u00e8 ben lontana, tuttavia, dall'eguagliare il valore scientifico di quella di Girolamo: la sua conoscenza delle lingue bibliche era insufficiente. Da giovane comprendeva il greco con qualche difficolt\u00e0 e, per quanto riguarda l'ebraico, tutto ci\u00f2 che si pu\u00f2 desumere dagli studi di Martin Schanz e Odilo Rottmanner \u00e8 che aveva familiarit\u00e0 con il punico, una lingua simile all'ebraico. Inoltre, le due grandi qualit\u00e0 del suo genio, la prodigiosa sottigliezza e l'ardente sensibilit\u00e0, lo portarono a destreggiarsi tra interpretazioni che a volte erano pi\u00f9 ingegnose che realistiche. Tra le sue opere vanno ricordate:\n\"De doctrina Christiana\".\nDa quando Agostino fu ordinato sacerdote cominci\u00f2 seriamente a interessarsi all'esegesi delle Sacre Scritture. Quest'opera, redatta in quattro libri, raccoglie la sua esperienza di commentatore biblico: i primi tre libri trattano della comprensione dei contenuti (\"res\") e delle parole (\"signa\"), il quarto discorre della corretta esposizione dei contenuti (\"proferre\").\nIl commentatore dei testi sacri, in questo caso della Bibbia, deve ponderare bene le proprie ipotesi e obbligatoriamente valutarle alla luce della \"gemina caritas\" (\"duplice carit\u00e0\") cristiana, presente in ogni parte della Sacra Scrittura: questo duplice amore, quello per Dio e quello per il prossimo, ne rappresenta il valore portante. Il lettore deve inoltre prestare molta attenzione alla comprensione delle parole che possono risultare sconosciute, spiegabili attraverso il confronto con le lingue greco-ebraiche, oppure quelle ambigue, che possono essere veramente comprese ricorrendo al testo originale o in alternativa consultando altre traduzioni a disposizione. Agostino dimostra qui uno spirito filologico di sensibilit\u00e0 molto elevata, ed elabora concetti di scientificit\u00e0 basilari per l'approccio alla comprensione di un testo.\nPer quanto riguarda il \"proferre\", l'autore ammette, a differenza di altri autori cristiani, l'uso della retorica classica purch\u00e9 miri alla creazione di una nuova retorica cristiana, che per essere tale deve essere esercitata da uomini meritevoli e integerrimi, ricordando il pensiero di Catone (un buon cittadino \u00e8 un ottimo oratore).\nAll'interno del componimento si trovano molte riflessioni interessanti, come la differenza tra \"frui\" (\"godere\") e \"uti\" (\"usare\"), basata su una concezione che vede l'uomo bearsi di tutto ci\u00f2 che provoca diletto ed usa ogni mezzo che \u00e8 necessario per raggiungere tale piacere. Nel sistema del godimento creato da Agostino, Dio naturalmente occupa il posto massimo, dunque l'uomo per raggiungere tale letizia deve impiegare gli strumenti che possiede, ossia l'anima e il corpo. L'altra riflessione che emerge \u00e8 di carattere linguistico-culturale e consiste nella differenza tra \"res\" (la cosa in s\u00e9) e \"signum\" (ci\u00f2 che rimanda ad altro). La parola \u00e8 sicuramente un segno, afferma Agostino, pertanto la teoria platonica di un linguaggio naturale viene sostituita da quella di un linguaggio convenzionale, ossia frutto di un accordo comune tra gli uomini. Il filosofo chiude l'opera esprimendo la sua idea di nuova retorica cristiana: un'opera non dev'essere giudicata attraverso canoni prefissati (cio\u00e8 quelli della retorica classica) ma, pi\u00f9 propriamente, in base a ci\u00f2 che essa realmente contiene.\nPastorali e predicazioni.\nOltre alle omelie sulle Scritture, i Benedettini hanno raccolto 364 sermoni di provata autenticit\u00e0; la loro brevit\u00e0 suggerisce che siano resoconti redatti da discepoli, spesso revisionati da Agostino stesso. Se il Dottore che era in lui predominava sull'oratore, aveva meno colore, meno opulenza, meno attualit\u00e0 e meno fascino orientale di Giovanni Crisostomo, ma, d'altra parte, dimostrava una logica pi\u00f9 nervosa, paragoni pi\u00f9 arditi, maggiore elevazione e maggiore profondit\u00e0 di pensiero e, a volte, nei suoi scoppi d'emozione e nelle sue cadute nella forma dialogica, raggiungeva il potere irresistibile dell'oratore greco. Tra queste opere:\nCulto.\nAgostino \u00e8 venerato come santo dalla Chiesa cristiana sin da tempi remoti, e tradizionalmente rappresentato con la mitra e il pastorale come suoi tipici paramenti vescovili. Altre immagini di lui, tra cui la pi\u00f9 antica risalente al VI secolo, lo raffigurano invece seduto ad uno scrittoio con un libro aperto.\nNel 1298 fu annoverato fra i primi quattro dottori della Chiesa.\nIn occasione del XV centenario della morte papa Pio XI ne commemor\u00f2 la figura nell'enciclica \"Ad Salutem Humani\" del 20 aprile 1930. In occasione del XVI anniversario della conversione, papa Giovanni Paolo II pubblic\u00f2 la lettera apostolica \"Augustinum Hipponensem\", del 28 agosto 1986.\nIl 22 aprile 2007 papa Benedetto XVI si rec\u00f2 a Pavia, nella basilica di San Pietro in Ciel d'Oro, a pregare presso la tomba del santo.\nSant'Agostino \u00e8 santo patrono delle seguenti citt\u00e0:\n\u00c8 santo compatrono di Pavia (a partire dal 16 settembre 2007, dal decreto stipulato il 28 agosto 2007).\n\u00c8 anche patrono secondario della Sardegna (ricorrenza liturgica il giorno 11 ottobre in memoria della Traslazione delle sue spoglie nell'Isola). In Sardegna esistono inoltre chiese ed altri edifici religiosi intitolati al santo, ad esempio: Chiesa di Sant'Agostino (Sassari), Cripta di Sant'Agostino e Chiesa di Sant'Agostino (Cagliari) e Chiesa di Sant'Agostino (Abbasanta).\nOrdini religiosi ispirati ad Agostino.\nAd Agostino si deve la nascita delle varie regole del primo monachesimo, come la \"Regula Magistri\" e la Regola di San Benedetto. Cesario d'Arles, infatti, si ispir\u00f2 alle sue idee sia per le sue prediche che per la fondazione di alcuni ordini monastici. A lui si ispirarono anche i papi che proposero le regole di vita dei Canonici Regolari di Sant'Agostino.\nSuccessivamente, alla sua Regola di vita si rifecero numerose forme di vita religiosa, tra i quali l'Ordine di Sant'Agostino (OSA), chiamato degli Agostiniani: diffusi in tutto il mondo, insieme agli Agostiniani scalzi (OAD) e agli Agostiniani Recolletti (OAR), costituiscono nella Chiesa cattolica la principale eredit\u00e0 spirituale del santo di Ippona.\nIn Grecia, a Trikorfo (regione della Focide, nei pressi di Lepanto) opera un grande monastero Greco-Ortodosso dedicato a Sant'Agostino di Ippona e San Serafino di Sarov. In questo monastero maschile (\u00e8 noto che nella Chiesa Ortodossa esiste un unico \u03bc\u03bf\u03bd\u03b1\u03c7\u03b9\u03ba\u03cc \u03c4\u03ac\u03b3\u03bc\u03b1, o \"ordine\" monastico) risiedono oltre 30 giovani monaci, impegnati nella trasmissione del messaggio del Santo di Ippona.\nAlcune Chiese scismatiche africane, fenomeni a met\u00e0 tra le cosiddette \"Piccole Chiese\" ed il sincretismo (in particolare quelle fornite di successione apostolica), sorte nel corso del XIX e del XX secolo, si sono auto-definite \"Agostiniste\", in considerazione dell'origine africana del santo."}
{"id": "307737", "revid": "198277", "url": "https://it.wikipedia.org/wiki?curid=307737", "title": "Trofeo Luigi Berlusconi", "text": "Il Trofeo Luigi Berlusconi \u00e8 un torneo calcistico amichevole che si tiene con cadenza pressoch\u00e9 annuale dal 1991.\nStoricamente organizzato dal quale societ\u00e0 ospitante, \u00e8 stato sospeso nel 2015 e successivamente ripreso dal 2021 con il , quale nuova squadra organizzatrice.\nStoria.\nL'idea originaria del trofeo, istituito dall'allora proprietario del , Silvio Berlusconi, in memoria del padre Luigi oltrech\u00e9 per \u00abcreare un prodotto televisivo accattivante\u00bb nel periodo estivo, prevedeva che in ogni edizione, con sede fissa allo stadio Giuseppe Meazza di Milano, la squadra rossonera, organizzatrice della manifestazione, avrebbe affrontato una diversa formazione che, nel corso della propria storia, avesse vinto almeno una Coppa dei Campioni/Champions League oppure il suo equivalente sudamericano, la Coppa Libertadores. \nNonostante gli intenti iniziali, gi\u00e0 dall'edizione inaugurale del 1991 e poi ininterrottamente dal 1995 al 2012, l'avversaria pressoch\u00e9 fissa del Milan \u00e8 stata la , grazie all'interesse mediatico esercitato da questa \"classica\" del calcio italiano: la sfida tra rossoneri e bianconeri \u00e8 infatti andata in scena in ben diciannove delle ventiquattro edizioni complessive.\nNella sua fare originaria, a due edizioni (1992 e 2015) ha preso parte l' mentre solo in tre casi hanno partecipato squadre non italiane: gli spagnoli del (1993), i tedeschi del (1994) e, unico club non europeo, gli argentini del (2014).\nLa sfida ha fatto parte quasi sempre del precampionato estivo, disputandosi nel mese di agosto; hanno fatto eccezione l'edizione 2006, posticipata al gennaio 2007, e quelle del biennio 2014-2015, disputatesi in autunno. Nel 2013, invece, per la prima volta il trofeo non si era disputato a causa della difficolt\u00e0 nel reperire in calendario una data utile al suo svolgimento.\nNonostante il suo carattere amichevole, fin dagli esordi il Trofeo Luigi Berlusconi riusc\u00ec a godere di una immediata e notevole rilevanza presso media e tifosi, assurgendo all'\u00abappuntamento \"clou\" del calcio d'estate\u00bb degli anni Novanta e Duemila, oltrech\u00e9 il simbolico avvio della stagione sportiva italiana. Dopo un ventennio di gloria, con gli anni Duemiladieci la manifestazione cominci\u00f2 inesorabilmente a passare in secondo piano, snobbato sia dai club avversari sia dallo stesso Milan; ci\u00f2 ha contribuito a una prima soppressione della competizione nel 2016, contemporaneamente al sopraggiunto disimpegno di Berlusconi nella gestione della societ\u00e0 rossonera, concretizzatosi nella cessione della stessa nel medesimo anno.\nCon Berlusconi nel frattempo impegnatosi in una nuova avventura calcistica con il , nel 2021 \u00e8 avvenuta la ripresa del torneo, stavolta allo stadio Brianteo di Monza, tra i padroni di casa e nuovamente la Juventus.\nFormula.\nIl regolamento prevede una singola partita che, in caso di parit\u00e0 al termine dei tempi regolamentari, viene decisa mediante il ricorso diretto ai tiri di rigore.\nStatistiche.\n, e sono le uniche tre squadre a essersi aggiudicate il trofeo. L'allenatore ad aver vinto pi\u00f9 volte il trofeo \u00e8 Carlo Ancelotti con sette successi, cinque coi rossoneri e due coi bianconeri, seguito da Fabio Capello a quota cinque, quattro coi milanesi e uno coi torinesi, e Marcello Lippi a quota quattro, tutti coi piemontesi. Il capocannoniere assoluto della competizione \u00e8 Filippo Inzaghi che ha realizzato sette reti, quattro con la maglia rossonera e tre con quella bianconera, davanti ad Alessandro Del Piero che ne ha messe a segno quattro, tutte con la casacca juventina.\nPer sei volte la sfida si \u00e8 decisa ai tiri di rigore, sempre tra Juventus e Milan: in quattro occasioni hanno prevalso i piemontesi, nelle restanti due i lombardi. Del Milan \u00e8 la miglior striscia positiva, con cinque successi consecutivi dal 2005 al 2009, mentre la Juventus si \u00e8 fermata a quattro nel periodo che va dal 1998 al 2001. Ancora a favore dei rossoneri \u00e8 il risultato pi\u00f9 netto, col successo sui bianconeri per 4-1 nell'edizione del 2008.\nSede.\nL'evento \u00e8 stato ospitato, nel corso delle 25 edizioni, da due sedi diverse:\nClassifica marcatori.\nDal Trofeo Luigi Berlusconi 1991, vengono inseriti nella classifica marcatori i giocatori che hanno messo a segno almeno due reti in una o pi\u00f9 edizioni.\n\"Aggiornata all'edizione 2021.\"\nRiconoscimento per gli allenatori.\nDall'edizione del 2010 a quella del 2012 \u00e8 stato premiato anche l'allenatore della squadra vincente con un trofeo offerto da uno sponsor; la coppa, nata come \"Mediaset Premium Cup\", \u00e8 stata sostituita nell'ultima edizione dalla \"MSC Crociere Cup\"."}
{"id": "307738", "revid": "78273", "url": "https://it.wikipedia.org/wiki?curid=307738", "title": "GNU Linux", "text": ""}
{"id": "307742", "revid": "256896", "url": "https://it.wikipedia.org/wiki?curid=307742", "title": "Servizio Emergenza Radio", "text": ""}
{"id": "307749", "revid": "767487", "url": "https://it.wikipedia.org/wiki?curid=307749", "title": "Rebecca - La prima moglie (film)", "text": "Rebecca - La prima moglie (\"Rebecca\") \u00e8 un film del 1940 diretto da Alfred Hitchcock, tratto dal romanzo \"Rebecca, la prima moglie\" di Daphne du Maurier, vincitore di due Premi Oscar, tra cui quello per il miglior film. Il film \u00e8 stato distribuito in Italia anche con i titoli La prima moglie (Rebecca) e Rebecca.\nScelto come film di apertura al primo Festival internazionale del cinema di Berlino nel 1951, nel 1940 il National Board of Review of Motion Pictures l'ha inserito nella lista dei migliori dieci film dell'anno.\nTrama.\nA Monte Carlo una giovane dama di compagnia, di cui non conosceremo mai il nome, incontra e sposa il ricco e aristocratico Massimo de Winter. Questi \u00e8 vedovo della prima moglie, Rebecca, con cui ha vissuto nel castello di Manderley, in Inghilterra, un sontuoso maniero a strapiombo su una costa rocciosa.\nRebecca era morta nell'affondamento del suo \"yacht\", il marito aveva riconosciuto il cadavere e la donna era stata seppellita nella cappella di famiglia.\nMassimo e la nuova moglie, giovane, timorosa e ingenua, giungono al castello, dove la governante, la signora Danvers, una donna dal volto duro e inquietante, nutre ancora un'ammirazione incondizionata nei confronti della precedente datrice di lavoro e il ricordo ossessionante di lei conduce la nuova moglie alla gelosia e all'esasperazione. Danvers in effetti manifesta un affetto maniacale per la defunta Rebecca, mantenendo atteggiamenti distaccati. La seconda signora de Winter si sente inferiore per natali, cultura e bellezza, inoltre sente che lo spettro di Rebecca \u00e8 incombente, sia nella casa che nei pensieri del marito.\nUn giorno un vascello affonda casualmente, cozzando su insidiosi scogli, davanti al castello di Manderley. I palombari, chiamati per il recupero degli oggetti del vascello, trovano accanto a questo il relitto dello \"yacht\" affondato di Rebecca. Durante le ispezioni si scopre che il corpo della donna \u00e8 ancora nel relitto in una cabina chiusa, che le paratie sono state sfondate dall'interno e che le valvole di sicurezza sono state aperte, in un evidente tentativo di danneggiare e far affondare lo \"yacht\".\nMassimo \u00e8 cos\u00ec costretto ad affrontare un nuovo processo. Prima di recarsi in tribunale confessa per\u00f2, solo alla moglie, la verit\u00e0. Rebecca era morta accidentalmente di fronte a lui. Infatti, un giorno in cui i due erano nel capanno di famiglia, sul mare, dove abitualmente la donna incontrava i suoi numerosi amanti, lei gli aveva annunciato d'essere incinta di un altro sperando che il marito, in uno scatto d'ira, l'uccidesse. Al contrario ella poggiandosi su una porta non ben chiusa accidentalmente cadde e battendo violentemente la testa contro una carrucola mor\u00ec. Massimo nel timore di essere accusato di omicidio, affond\u00f2 poi il proprio \"yacht\" con all'interno il corpo della moglie simulando il riconoscimento del cadavere di una sconosciuta. La giovane sposa crede nella buona fede di Massimo ed \u00e8 pronta a difenderlo.\nDurante il processo Massimo ribadisce che la morte di Rebecca fu una disgrazia, ma il colonnello Julyan incaricato dell'indagine vuole approfondire le circostanze della morte della donna chiamando dei testimoni.\nIl matrimonio dei De Winter, in apparenza perfetto, celava un rapporto fatto di odio. Rebecca infatti non amava il marito e, pochi giorni dopo il matrimonio, aveva raccontato a questi tutte le sue vicende sentimentali e sessuali, senza pudore. Per questo Massimo la odiava, sopportando la situazione per evitare uno scandalo nella piccola Contea.\nJack Favell, cugino e amante di Rebecca, credendo che la donna aspettasse un figlio da lui, cerca di ricattare Massimo, convinto che l'uomo abbia assassinato la donna. Quando le indagini portano per\u00f2 alla rivelazione che Rebecca era in realt\u00e0 malata terminale di cancro e non era in stato di gravidanza, il giudice chiude il caso come un suicidio.\nMentre Massimo torna in auto a Manderley, felice di dare la buona notizia alla moglie, Jack telefona a Danvers, comunicandole che l'uomo \u00e8 stato scagionato e che i due sposi ora potranno vivere felici nel castello di Manderley.\nLa signora Danvers, ormai in preda alla pazzia, appicca fuoco a Manderley, morendo nell'incendio che distrugge per sempre il castello, di fronte a Massimo e alla moglie, ormai uniti per sempre.\nProduzione.\nSi tratta del primo film girato negli USA da Hitchcock per il produttore David O. Selznick.\nSoggetto.\nLa storia narrata nel film segue abbastanza fedelmente l'omonimo romanzo di Daphne du Maurier, differendone solo lievemente per qualche dettaglio. Per esempio Hitchcock, per rispettare il Codice Hays, ha dovuto modificare il racconto della morte di Rebecca: nel libro Max afferma di averle sparato, nel film invece dice di averla colpita e fatta cadere accidentalmente su una carrucola.\nUno dei tratti salienti dell'opera che \u00e8 stato mantenuto nella trasposizione della pellicola \u00e8 il fatto che il personaggio centrale della giovane de Winter, interpretata da Joan Fontaine, non ha un nome, e questo ne enfatizza il contrasto con la signora de Winter, l'unica possibile per Miss Danvers. L'assenza del nome per la seconda moglie rappresent\u00f2 per\u00f2 un problema in fase di scrittura della sceneggiatura.\nSceneggiatura.\nCollaborarono alla sceneggiatura lo scrittore Michael Hogan, Joan Harrison, segretaria e sceneggiatrice del regista, e Robert Sherwood, che oper\u00f2 sulla parte finale. Ai dialoghi lavor\u00f2 Philip MacDonald.\nCast.\nIl cast \u00e8 quasi completamente inglese. Tra le attrici che si presentarono al provino per il ruolo della signora De Winter, vanno ricordate Loretta Young, Margaret Sullavan, Vivien Leigh e Anne Baxter. Fu scelta Joan Fontaine, allora ventiduenne, che si rivel\u00f2 perfetta in quella parte: dolce e intelligente, modesta e timida, spaventata e insicura, innamorata e tenace; Hitchcock la volle anche come protagonista nel film \"Il sospetto\".\nIl protagonista maschile fu Laurence Olivier, anch'egli molto indovinato nel ruolo di un personaggio complesso e misterioso, elegante e melanconico, autoritario e tormentato.\nNella parte della signora Danvers, la spietata e folle governante, fu scelta Judith Anderson: gelida, rigida, un viso senza espressione, l'attrice riesce a trasformarsi in una presenza terrificante.\nNel ruolo di Jack Favell, l'amante-cugino della prima moglie Rebecca, recita George Sanders, che interpreter\u00e0 nel film successivo di Hitchcock, \"Il prigioniero di Amsterdam\", il giornalista Scott Folliott.\nRiprese.\nLe riprese iniziarono nel settembre del 1939, proprio mentre in Europa la Polonia era invasa dall'esercito tedesco e scoppiava la seconda guerra mondiale.\nCosti.\nIl film cost\u00f2 pi\u00f9 di un milione di dollari e fu il pi\u00f9 costoso girato dal regista fino ad allora, avendo in compenso un grande riscontro negli incassi.\nCameo.\nCome da tradizione il regista appare in un cameo: lo si pu\u00f2 individuare dietro la cabina telefonica dove c'\u00e8 Jack Favell.\nDistribuzione.\nLa prima ebbe luogo il 12 aprile 1940.\nPromozione.\nPer l'Italia i manifesti del film furono realizzati nel 1940 dal pittore cartellonista Sergio Gargiulo.\nAccoglienza.\nIl film, che venne scelto come film di apertura al primo Festival internazionale del cinema di Berlino nel 1951, ebbe un grande successo di pubblico e di critica, come dimostrano i riconoscimenti ottenuti.\nCritica.\nFiaba.\nFran\u00e7ois Truffaut, nella celebre e fondamentale intervista fatta al regista, afferma: \u00ab... \u00e8 il primo dei suoi film che faccia pensare a una fiaba\u00bb e che \u00ab... la storia di \"Rebecca\" \u00e8 molto simile a quella di \"Cenerentola\"\u00bb. Hitchcock conferma e aggiunge \u00ab... la protagonista \u00e8 \"Cenerentola\" e la signora Danvers \u00e8 una delle sorelle cattive\u00bb. Questa interpretazione \u00e8 stata ripresa pi\u00f9 volte dai critici successivi.\nGiallo.\n\u00abUn giallo fiabesco, moderno ed inquietante\u00bb lo definiscono \u00c9ric Rohmer e Claude Chabrol.\nHorror, mel\u00f2 e sciarada.\n\u00abCi si accosta a questa trasposizione dell'altrettanto celebre romanzo di Daphne Du Maurier subito coinvolti in un'atmosfera da favola gotica, si sfiora l\"'horror,\" si costeggia il \"mel\u00f2\" e si precipita in un rebus di cristallina coerenza poetica.\u00bb\nStruttura del film.\nLa struttura del film segue una geometria rigorosa :\nA = Prologo: il sogno;\nB = Sviluppo in tre atti:\nC = Epilogo: l'incendio e la distruzione del castello.\nIl sogno.\nIl film inizia esattamente come il libro di Daphne du Maurier. Nel prologo la voce fuori campo della protagonista racconta un sogno. Lo spettatore \u00e8 trasportato in un'atmosfera incantata. Dell'immaginario del Romanticismo ci sono parecchi elementi: un notturno, il chiaro di luna, un sentiero tortuoso e interrotto da una selva intricata e infestante, un cancello in ferro battuto chiuso con la catena attraversato per una \"soprannaturale potenza\", le rovine di un castello abbandonato. Il gioco di luci e ombre pare rianimare la vita fra quelle mura misteriose ma \u00e8 un'illusione. Una nube nasconde la luna piena, \"per un istante aleggi\u00f2 sulla faccia come una mano oscura\" e il miraggio svanisce.\nIl sogno riporta indietro, nel passato, tutto il film \u00e8 un \"flashback\", un unico lungo ricordo.\nIl mare.\nIl mare \u00e8 l'immagine simbolo che accompagna Rebecca e che tormenta Max De Winter. Nella sequenza che racconta il casuale incontro fra i due protagonisti, immediatamente successiva a quella del sogno, l'immagine del mare s'accompagna a quella della vertigine. Nella prima inquadratura onde gonfie e spumeggianti sbattono contro le rocce, un movimento della macchina da presa percorre dal basso verso l'alto il pendio scosceso della rupe, un uomo \u00e8 pericolosamente in bilico sullo strapiombo. La successiva inquadratura dell'uomo di spalle e il dettaglio dei piedi, instabilmente poggiati al suolo, rinforzano l'effetto di pericolo. Le immagini contengono gi\u00e0 la verit\u00e0 del personaggio, pur riuscendo, per il momento, misteriose e indecifrabili per lo spettatore.\nIl castello di Manderley.\nHitchcock ebbe a dichiarare: \u00abil film \u00e8 la storia di una casa; si pu\u00f2 dire che la casa \u00e8 uno dei tre personaggi principali del film\u00bb.\nIn realt\u00e0 la casa \u2013 quando la si vede per intero \u2013 era un modellino, cos\u00ec come il vialetto che ci arriva.\nHitchcock gir\u00f2 l'opera ad Hollywood; Daphne du Maurier s'ispirava ai luoghi della sua infanzia a Fowey e in et\u00e0 adulta in quei luoghi affitt\u00f2 il maniero di Menabilly.\nPersonaggi femminili.\nIl film \u00e8 stato oggetto di analisi condotte da studiose americane interessate a problematiche legate alla femminilit\u00e0 e alla psicanalisi.\nSecondo questi studi Hitchcock traccia, nel personaggio della protagonista, un ritratto femminile molto moderno, complesso e profondo, anche alla luce delle teorie psicanalitiche. Presenta una figura di donna alla ricerca della propria identit\u00e0, che conquista faticosamente, sottraendosi alla dipendenza ed alla conflittualit\u00e0 con le altre tre figure femminili: Mrs. Van Hopper, Mrs. Danvers e Rebecca. Il rapporto d'amore con Max \u00e8 un percorso di conoscenza e di presa di coscienza di s\u00e9 stessa.\nIl regista sa descrivere ogni mutamento d'umore ed ogni stato d'animo: la soggezione, la dignit\u00e0, la fantasia, l'audacia, la gelosia e lo scoramento.\nGli altri personaggi femminili.\nLa signora Van Hopper.\nRicca vedova in vacanza a Monte Carlo, funge nei confronti della giovane dama di compagnia da vice-madre, fintamente protettiva. pettegola, sfrontata e invadente, \u00e8 stupefatta della proposta di matrimonio ricevuta dalla sua protetta e reagisce poco generosamente insinuando giudizi maliziosi: \u00abLe acque chete hanno un fondo turbolento... dite un po', non avrete fatto nulla di sconveniente?\u00bb. E poi sferra il colpo basso, la battuta velenosa: \u00abNon v'illuderete che sia innamorato!\u00bb\nRebecca.\nProprio dalla sua invisibilit\u00e0, il personaggio acquista una grande forza. La sua presenza \u00e8 ovunque: nei discorsi di chi l'ha conosciuta, negli oggetti, eleganti e raffinati, che le sono appartenuti (la carta da lettere intestata, il prezioso Cupido di porcellana, il fazzoletto con le iniziali ricamate, la biancheria, la pelliccia), nelle stanze e nell'arredamento del castello, nelle consuetudini della casa. Giganteggia soprattutto nell'immaginario della protagonista, ossessionata dal suo senso di inadeguatezza e dalla paura di non essere amata.\nLa signora Danvers.\n\u00c8 la governante di Rebecca, custode devota della casa-reliquiario, implacabile nel celebrare la defunta padrona. Incarna l'ambiguo rapporto d'identificazione fra servo e padrone. Intollerante della nuova moglie del padrone, fa di tutto per farla sentire un'intrusa, un'ospite sgradita. Punta ad annientarla e distruggerla psicologicamente. Sottile, vestita di nero, appare all'improvviso e silenziosamente, in piedi, immobile. \u00abLa signora Danvers quasi non camminava, non la si vedeva mai muoversi da un posto all'altro [...] Veder camminare la signora Danvers l'avrebbe umanizzata.\u00bb\nNella sua ostinata difesa del passato si oppone al rinnovarsi della vita e d\u00e0 fuoco al castello: \u00ab...ma, se pu\u00f2 servire solo le forze del passato, vivendo materialmente nel passato, ella riesce a distruggere nient'altro che il passato\u00bb..\nIl gioco degli inganni.\nHitchcock propone una visione della realt\u00e0 che si modifica continuamente, in una specie di gioco di parvenze ingannevoli. La stessa Du Maurier nel suo romanzo fa del suo meglio (veramente il meglio), per mantenere l'ambiguit\u00e0 e il mistero, anche se non pu\u00f2, oggettivamente, cambiare di capitolo in capitolo la realt\u00e0 scritta nero su bianco. Hitchcock, grazie al mezzo visivo, pu\u00f2 invece avere piena libert\u00e0 di passare dalla storia alle memorie alle visioni. Lo studioso Robert J. Yanal nel libro \"Hitchcock as Philosopher\", analizzando il film, approfondisce il tema della conoscenza e della verit\u00e0.\nTecnica cinematografica.\nSoggettiva.\nHitchcock racconta una storia filtrata dalla soggettivit\u00e0 della persona che la vive. \u00c8 attraverso i suoi occhi, le sue reazioni, il suo punto di vista che lo spettatore entra nella storia e interpreta gli eventi. Questa tecnica non permette allo spettatore di essere neutrale, costringendolo a essere emotivamente coinvolto. Significativamente, in questo che \u00e8 forse il suo primo grande film, gli occhi con cui guarda sono quelli di una donna, come avverr\u00e0 nella grande maggioranza dei suoi film.\nSuspense.\nFin dal prologo il regista accende la curiosit\u00e0 dello spettatore sul misterioso castello del sogno: che cosa \u00e8 accaduto in quel luogo? Continuamente, lungo tutto il film, il regista tiene tesa l'attenzione e la partecipazione di chi guarda: crea situazioni il cui esito incerto mette ansia, inserisce imprevisti che interrompono il fluido svolgersi degli avvenimenti, allude a segreti che incombono, fino all'ultimo spettacolare colpo di scena dell'incendio.\nMessa in scena e lavoro della cinepresa.\nSoprattutto nelle sequenze girate dentro il castello di Manderley il lavoro della cinepresa contribuisce, insieme alla sceneggiatura, a esprimere il senso d'inadeguatezza della protagonista. I corridoi, le finestre, le scale, i saloni sono inquadrati dalla cinepresa in modo che appaiano un labirinto in cui \u00ab...la bella intrusa sembra bloccata, schiacciata, incarcerata dai numerosi primissimi piani che popolano il film di dettagli, di particolari, di sguardi.\u00bb\nCollegamenti ad altri film di Hitchcock.\nHitchcock torn\u00f2 sul tema del condizionamento del passato e del complesso di colpa nel 1949 con \"Il peccato di Lady Considine\" (\"Under Capricorn\") e nel 1958 con \"La donna che visse due volte\" (\"Vertigo\").\nRemake.\nNel 1979 fu prodotto un rifacimento del film dalla BBC Television con interpreti Jeremy Brett e la sua ex moglie Anna Massey.\nNel 2008 la RAI ha realizzato una versione diretta da Riccardo Milani e interpretata da Cristiana Capotondi, Alessio Boni e Mariangela Melato.\nIl 21 ottobre 2020 la piattaforma streaming Netflix rende disponibile una nuova versione del film interpretata da Lily James, Kristin Scott Thomas e Armie Hammer per la regia di Ben Wheatley.\nRiconoscimenti.\nNel 2018 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "307750", "revid": "1226", "url": "https://it.wikipedia.org/wiki?curid=307750", "title": "Gioco di ruolo (storia)", "text": ""}
{"id": "307757", "revid": "226458", "url": "https://it.wikipedia.org/wiki?curid=307757", "title": "El-Lisht", "text": "El-Lisht \u00e8 il nome moderno di una localit\u00e0 dell'Egitto, posta a circa 60\u00a0km a sud del Cairo e dove \u00e8 stata ritrovata un'importante necropoli, con complessi piramidali e mastabe risalenti al periodo detto Medio Regno nella sua fase di massima importanza.\nNel sito di El-Lisht vi \u00e8 la necropoli dell'antica citt\u00e0 di Ity Tawy V15:t-A24-N17:N17:N23*N23-O49\n\"\u1ec9\u1e6f\u1ec9 t3wy\" ovvero \"Dominatrice delle Due Terre\"\ndove durante la dinastia XII il sovrano Amenemhat I vi trasfer\u00ec, da Tebe, la capitale.\nCitt\u00e0.\nDi Iti Tawy restano solo qualche blocco di pietra e le fondamenta di qualche edificio, ritrovati da Perring lungo il canale Mahit del Nilo, tra le odierne citt\u00e0 di El-Lisht e Bahma.\nNecropoli.\nLa necropoli \u00e8 principalmente costituita da due complessi piramidali del Medio Regno, che distano tra loro circa 1\u00a0km. e separati da un profondo Uadi: la Piramide di Amenemhat I, a nord, e quella di Sesostri I con una Piramide satellite, a sud. Vi sono poi altri complessi piramidali secondari appartenenti ai nobili ed altre sepolture.\nI complessi piramidali erano provvisti di cortile perimetrale, Luogo di culto a nord, Tempio funerario, Rampa processionale, e di Tempio a valle e furono esplorati per la prima volta nelle campagne di scavo di Gaston Maspero nel 1884 - 1885.\nLa necropoli in cui abbiamo sepolture fin dall'Antico Regno, per l'importanza della sua citt\u00e0 Iti Tawy, continu\u00f2 ad essere attiva per tutto il periodo storico egizio. A causa del notevole degrado delle strutture, dovuto all'infiltrazioni d'acqua nel sottosuolo, quasi tutti gli ambienti della necropoli risultano allagati e ne risulta quindi difficoltoso lo studio da parte della comunit\u00e0 scientifica."}
{"id": "307758", "revid": "512653", "url": "https://it.wikipedia.org/wiki?curid=307758", "title": "Storia degli Stati Uniti d'America (1789-1849)", "text": "Dopo l'elezione di George Washington come primo Presidente degli Stati Uniti d'America nel 1789, il Congresso approv\u00f2 la prima di molte leggi che organizzavano il governo, e adott\u00f2 la \"carta dei diritti\", nella forma di dieci emendamenti alla nuova costituzione \u2014 la Carta dei Diritti degli Stati Uniti d'America.\nGeorge Washington, noto eroe della guerra d'indipendenza americana, comandante dell'esercito continentale e presidente della convenzione costituzionale, forse la pi\u00f9 popolare figura politica dell'epoca negli Stati Uniti, venne proclamato \"Padre della Nazione\" e vinse le elezioni praticamente senza opposizione. Washington si mosse per istituire il ramo esecutivo del governo federale degli Stati Uniti. Il Congresso approv\u00f2 il Judiciary Act del 1789, che istituiva l'intero sistema giudiziario federale, compresa la Corte Suprema.\nL'acquisto della Louisiana, nel 1803, diede ai contadini dell'ovest accesso alle acque del Mississippi, rimosse la presenza francese dal confine occidentale degli USA, forn\u00ec nuove distese di terra e port\u00f2 avanti la visione dei leader americani, di creazione di una \"Grande Nazione\".\nLa Guerra del 1812 contro il Regno Unito stabil\u00ec gli USA come nazione sovrana, pienamente in grado di gestire i propri affari senza interferenze da parte dei britannici. Con la fine dell'alleanza del tempo di guerra tra i britannici e i nativi americani ad est del Mississippi, i coloni bianchi procedettero a colonizzare anche le terre indigene a ovest di tale fiume. Negli anni 1830 il governo federale deport\u00f2 forzosamente le trib\u00f9 sud-orientali in territori meno fertili ad ovest.\nGli americani non misero in discussione il loro diritto di colonizzare grandi distese del Nord America, al di l\u00e0 dei propri confini nazionali. A met\u00e0 degli anni 1840 l'espansionismo statunitense veniva espresso in termini di \"destino manifesto\". Nel maggio 1846 il Congresso dichiar\u00f2 guerra al Messico, il quale, dopo la sconfitta, con il Trattato di Guadalupe Hidalgo del 1848, cedette il Texas (con il confine del Rio Grande), la California, e il Nuovo Messico agli Stati Uniti.\nNei trent'anni successivi il desiderio dei territori occidentali di diventare stati degli USA, divenne il punto focale delle tensioni tra Nord e Sud sull'espansione della schiavit\u00f9.\nLa corsa all'oro della California del 1849 port\u00f2 in primo piano le questioni sollevate dalla Clausola Wilmot. L'ammissione della California nell'Unione venne stabilita dal Compromesso del 1850 mentre lo status dei restanti territori acquisiti dalla Guerra Messicano-Americana venne determinato dalla sovranit\u00e0 popolare. I dibattiti sulla legge sugli schiavi fuggitivi e sul sezionalismo, dominarono il periodo.\nNel 1854, la proposizione del \"Kansas-Nebraska Act\" abrog\u00f2 il Compromesso del Missouri, prevedendo che ogni nuovo Stato dell'Unione avrebbe deciso la sua posizione sulla schiavit\u00f9. La colonizzazione del Kansas da parte di fazioni pro e contro lo schiavismo e la vittoria finale del campo anti-schiavista, venne infiammata dalle convinzioni segnalate dalla nascita del Partito Repubblicano. Nel 1861, l'ammissione del Kansas nell'Unione segnal\u00f2 una rottura nell'equilibrio di potere. Diede inoltre il via a una variet\u00e0 di movimenti che gener\u00f2 molti sentimenti anti-abolizionisti e pro-schiavit\u00f9 che ancora oggi esistono.\nDopo l'elezione di Abraham Lincoln, undici stati del sud secedettero dall'Unione tra la fine del 1860 e il 1861, stabilendo un governo ribelle, gli Stati Confederati d'America, il 9 febbraio 1861. La guerra civile inizi\u00f2 quando il generale confederato Pierre Gustave Toutant Beauregard apr\u00ec il fuoco su Fort Sumter.\nI quattro anni seguenti furono i pi\u00f9 bui della storia americana, mentre la nazione si lacerava sulle lunghe e aspre questioni riguardanti la schiavit\u00f9 e i diritti dei singoli stati. Gli Stati del nord, sempre pi\u00f9 inurbati e industrializzati (l'Unione), alla fine sconfissero gli Stati del sud prevalentemente rurali e agricoli (la Confederazione), ma circa 6-700.000 americani di ambo le parti persero la vita e gran parte delle terre del sud venne devastata. Alla fine, comunque, la schiavit\u00f9 venne abolita e l'Unione ripristinata.\nGeorge Washington - Primo presidente.\nGeorge Washington, noto eroe della Guerra d'indipendenza americana, comandante dell'esercito continentale e presidente della Convenzione costituzionale, divenne il primo Presidente degli Stati Uniti in base alla costituzione.\nProbabilmente la pi\u00f9 popolare figura della storia politica statunitense dell'epoca, Washington venne proclamato \"Padre della Patria\" e vinse le \nelezioni presidenziali praticamente senza opposizione. Ottenne un voto elettorale unanime, cosa che non si sarebbe mai pi\u00f9 verificata.\nNel 1790, durante la presidenza Washington, si svolse il primo censimento degli USA, soddisfacendo quanto richiesto dalla Sezione II del primo articolo della costituzione. Il censimento determin\u00f2 il numero di \"distretti congressionali\" di ogni stato: da ogni distretto veniva eletto un deputato della Camera dei Rappresentanti.\nIl congresso approv\u00f2 anche il Judiciary Act of 1789, che defin\u00ec l'intero sistema giudiziario federale. All'epoca, tale atto previde una Corte Suprema di sei giudici, tre \"circuit court\", e 13 \"corti distrettuali\". Cre\u00f2 inoltre gli uffici dello U.S. Marshal, del Deputy Marshal, e del procuratore distrettuale. Inoltre, istitu\u00ec la Corte Suprema come mediatore di tutte le dispute tra gli stati e il governo federale, riguardanti i conflitti tra leggi statali e federali.\nLa Ribellione del Whiskey del 1794, quando i coloni della Monongahela Valley, nella Pennsylvania Occidentale, protestarono contro una tassa federale su liquori e distillati, fu la prima prova seria del governo federale. Washington ordin\u00f2 ai Marshal federali di far valere gli ordini della corte, richiedendo ai protestanti di apparire nelle corti federali distrettuali. Nell'agosto 1794, le proteste si avvicinarono pericolosamente alla ribellione aperta e, il 7 agosto, diverse migliaia di coloni armati si radunarono nei pressi di Pittsburgh (Pennsylvania). Washington invoc\u00f2 quindi la Militia Law del 1792 per chiamare le milizie di diversi stati. Venne organizzata una forza di 13.000 uomini, all'incirca le dimensioni dell'intero esercito della guerra d'indipendenza. Sotto il comando personale di Washington, Hamilton, e dell'eroe della guerra d'indipendenza Henry \"Lighthorse Harry\" Lee, l'esercito marci\u00f2 sulla Pennsylvania Occidentale e soppresse rapidamente la rivolta. Due capi dei rivoltosi vennero condannati per tradimento, ma graziati da Washington. Questa risposta segno la prima volta in cui, sotto la nuova costituzione, il governo federale us\u00f2 la forza militare per esercitare l'autorit\u00e0 sui cittadini della nazione. Fu anche una delle uniche due volte che un presidente in carica comand\u00f2 personalmente l'esercito sul campo; l'altra fu dopo che il presidente James Madison scapp\u00f2 dalla Casa Bianca in fiamme durante la Guerra del 1812. La tassa sul whiskey venne abrogata nel 1802, non essendo mai stata riscossa con molto successo.\nMolte altre importanti politiche e decisioni prese da Washington nei suoi due mandati coinvolsero due membri del suo gabinetto \u2014il Segretario del Tesoro Alexander Hamilton e il Segretario di Stato Thomas Jefferson\u2014 le cui differenti ideologie corrisposero alla formazione del Partito Federalista e del Partito Democratico-Repubblicano rispettivamente. Anche se Washington mise in guardia verso i partiti politici nel suo discorso di addio, molti pensano che alla fine del suo mandato egli fosse un federalista. La sua soppressione della ribellione del whiskey sembra indicarlo.\nNonostante un desiderio da parte di Washington di seguire una politica di neutralit\u00e0, gli Stati Uniti avrebbero in seguito avuto una ricca storia diplomatica.\nJohn Adams - Federalista.\nWashington si ritir\u00f2 nel 1797, rifiutando fermamente di servire per pi\u00f9 di otto anni come capo della nazione. Il suo vice presidente, John Adams del Massachusetts, venne eletto come nuovo presidente. Anche prima di salire alla presidenza, Adams aveva litigato con Alexander Hamilton\u2014e quindi venne svantaggiato da un partito federalista diviso.\nA queste difficolt\u00e0 interne si unirono delle complicazioni internazionali. La Francia, irritata dal recente trattato di John Jay con i britannici, us\u00f2 strumentalmente l'argomento britannico per cui scorte di cibo, materiali per la manutenzione navale e materiale bellico destinati ai porti nemici, erano soggetti a sequestro da parte della stessa marina francese. Entro il 1797, la Francia aveva catturato 300 navi americane e aveva rotto le relazioni diplomatiche con gli Stati Uniti. Quando Adams invi\u00f2 altri tre commissari a Parigi per negoziare, agenti del ministro degli esteri francese Charles Maurice de Talleyrand (che Adams etichett\u00f2 come \"X, Y e Z\" nel suo rapporto al Congresso), informarono gli americani che i negoziati potevano iniziare solo se gli USA avessero prestato alla Francia 12 milioni di dollari e corrotto degli ufficiali del governo francese. L'ostilit\u00e0 americana nei confronti della Francia raggiunse un picco di eccezionale livello. Il cosiddetto \"affare XYZ\", port\u00f2 all'arruolamento di truppe e al rafforzamento dell'ancor giovane U.S. Navy.\nNel 1799, dopo una serie di scontri navali con i francesi (note come la quasi-guerra), il conflitto sembrava inevitabile. In questa crisi, Adams ignor\u00f2 il suggerimento di Hamilton di entrare in guerra e invi\u00f2 invece tre nuovi commissari in Francia. Napoleone, che aveva appena preso il potere, li ricevette cordialmente e il rischio di conflitto scomparve con la negoziazione della Convenzione del 1800, la quale liberava formalmente gli Stati Uniti dalla loro alleanza del tempo di guerra con la Francia (1778). Comunque, riconducendosi alla debolezza militare americana, la Francia si rifiut\u00f2 di pagare 20 milioni di dollari come compensazione per le navi americane catturate dalla marina francese.\nL'ostilit\u00e0 verso la Francia e verso gli oppositori politici interni port\u00f2 il Congresso guidato dai federalisti ad approvare, e Adams a firmare, gli Alien and Sedition Acts, che ebbero gravi ripercussioni per le libert\u00e0 civili americane. Il Naturalization Act, che cambi\u00f2 i requisiti di residenza per la cittadinanza, portandoli da 5 a 14 anni, era indirizzato verso gli immigrati irlandesi e francesi sospettati di sostenere i Democratico-Repubblicani. L'Alien Act, operativo da soli due anni, diede al presidente il potere di espellere o imprigionare gli stranieri in tempo di guerra. Il Sedition Act vietava scritti, discorsi o pubblicazioni che avessero una natura \"falsa, scandalosa o maliziosa\" nei confronti del presidente e del Congresso. Le poche condanne ottenute in base al Sedition Act crearono solo martiri per la causa delle libert\u00e0 civili e aumentarono il sostegno ai Democratico-Repubblicani.\nQueste leggi incontrarono una certa resistenza: Jefferson e Madison sostennero l'approvazione delle Risoluzioni del Kentucky e della Virginia da parte dei parlamenti dei due stati, nel novembre e dicembre 1798. Secondo queste risoluzioni, gli stati potevano \"interporre\" le loro visioni sulle azioni federali e \"nullificarle\". La dottrina della nullificazione sarebbe stata usata in seguito dagli Stati del sud per la difesa dei loro interessi sulla questione delle tariffe doganali e, pi\u00f9 minacciosamente, sulla schiavit\u00f9.\nThomas Jefferson, Democratico-Repubblicano.\nNel 1800 gli americani erano pronti per un cambiamento. Sotto Washington e Adams i federalisti avevano impostato un governo forte, ma che talvolta non onorava il principio per cui il governo americano doveva essere reattivo al volere del popolo, seguendo politiche che avevano alienato ampi gruppi di americani. Ad esempio, nel 1798, per pagare il debito pubblico e un esercito e una marina militare, Adams e i federalisti avevano fatto entrare in vigore una tassa sulle case, i terreni e gli schiavi, che colpiva ogni proprietario della nazione. Ancor peggio, dopo un singolo caso di rivolta fiscale (una folla aveva liberato di prigione due evasori), Adams ordin\u00f2 all'esercito di raccogliere le tasse. Mentre l'esercito non trov\u00f2 nessuno da combattere, i Democratico-Repubblicani presero questa azione come un altro esempio di tirannia federalista.\nJefferson aveva stabilmente raccolto dietro di s\u00e9 una grande massa di piccoli agricoltori, negozianti e altri lavoratori, che si imposero come Democratico-Repubblicani nelle elezioni del 1800. Jefferson godette di uno straordinario favore a causa del suo appellarsi all'idealismo americano. Nel suo discorso inaugurale, il primo di questi discorsi nella nuova capitale di Washington DC, promise \"un governo saggio e frugale\" per mantenere l'ordine tra gli abitanti ma li avrebbe \"lasciati liberi di regolare le proprie imprese di industria e miglioramento.\"\nLa semplice presenza di Jefferson alla Casa Bianca incoraggi\u00f2 le procedure democratiche. Egli insegn\u00f2 ai suoi subordinati a considerarsi come semplici fiduciari del popolo. Pi\u00f9 importante, mentre una ondata di Jeffersonianismo spazzava la nazione, uno Stato dopo l'altro abol\u00ec le qualifiche di propriet\u00e0 per il voto e approv\u00f2 leggi pi\u00f9 umane per debitori e criminali.\nJefferson incoraggi\u00f2 l'agricoltura e l'espansione verso ovest, soprattutto con l'acquisto della Louisiana e la successiva Spedizione di Lewis e Clark. Ritenendo l'America un approdo per gli oppressi, Jefferson riport\u00f2 i requisiti di residenza per la naturalizzazione a 5 anni.\nAlla fine del suo secondo mandato, Jefferson e il suo segretario del tesoro Albert Gallatin, avevano ridotto il debito nazionale a meno di 560 milioni di dollari. Ci\u00f2 venne ottenuto riducendo il numero di impiegati pubblici e di ufficiali e truppa di esercito e marina, e in generale tagliando in altro modo le spese governative e militari.\nPer proteggere i propri interessi mercantili oltremare, gli USA combatterono la prima guerra barbaresca (1801-1805) in Nordafrica, cui segu\u00ec nel 1815 la seconda guerra barbaresca.\nEspansione ad ovest e Guerra del 1812.\nL'acquisto della Louisiana nel 1803 diede agli agricoltori dell'ovest l'accesso alle importanti acque del Mississippi, rimosse la presenza francese sul confine occidentale degli USA e forn\u00ec ai coloni un vasto potenziale per l'espansione.\nPoche settimane dopo scoppi\u00f2 la guerra tra il Regno Unito e la Francia napoleonica. Gli USA, che dipendevano dai ricavi dell'esportazione di beni agricoli in Europa, cercarono di esportare cibo e materie prime a entrambe le potenze in guerra e di trarre profitto dal trasporto di beni tra i loro mercati domestici e le colonie dei Caraibi. Entrambe le nazioni in guerra permisero questo commercio quando ne beneficiavano, ma si opposero quando non tornava a loro vantaggio.\nA seguito della distruzione della marina francese nella Battaglia di Trafalgar (1805), i britannici cercarono di imporre una stretta sui legami commerciali francesi oltremare. Quindi, in rappresaglia contro le pratiche commerciali statunitensi, il Regno Unito impose un embargo leggero sulla costa.\nCredendo che il Regno Unito non potesse fare affidamento su altre fonti di cibo oltre agli USA, il Congresso e il presidente Jefferson sospesero tutti i commerci statunitensi con le nazioni straniere, grazie all'Embargo Act del 1807, sperando di far s\u00ec che i britannici ponessero fine al loro embargo della costa americana. L'Embargo Act, comunque, danneggi\u00f2 le esportazioni agricole statunitensi, e indebol\u00ec i porti americani, mentre il Regno Unito trov\u00f2 altre fonti di cibo.\nJames Madison vinse le elezioni presidenziali del 1808, in gran parte per via della sua forza e abilit\u00e0 negli affari esteri in un periodo in cui Regno Unito e Francia erano entrambe sull'orlo della guerra con gli USA. Egli fu lesto ad abrogare l'Embargo Act, aiutando i porti marittimi americani.\nIn risposta alla continua interferenza britannica con i trasporti mercantili statunitensi (compresa la pratica di arruolare a forza i marinai americani nella marina britannica), e all'aiuto britannico verso gli indiani americani nel Vecchio Nordovest, il XII Congresso\u2014guidato da Jeffersoniani del sud e dell'ovest\u2014nel 1812 dichiar\u00f2 guerra al Regno Unito. Quelli del sud e dell'ovest erano i pi\u00f9 ardenti sostenitori della guerra, date le loro preoccupazioni sulla difesa e l'espansione degli insediamenti occidentali e sull'aver accesso ai mercati mondiali per i loro prodotti agricoli. I federalisti del New England si opposero alla guerra, e la loro reputazione ne avrebbe sofferto dopo l'esito della stessa, causando la scomparsa del partito.\nStati Uniti e Regno Unito chiusero in parit\u00e0 la guerra del 1812, dopo aspri combattimenti che durarono fino all'8 gennaio del 1815. Il Trattato di Gand pose ufficialmente fine alla guerra, ed essenzialmente risult\u00f2 nel mantenimento dello 'status quo ante bellum'; ma, punto cruciale per gli USA, vide la fine dell'alleanza britannica con i nativi americani.\nLa Battaglia di New Orleans (che si svolse dopo la firma del trattato, a causa delle lente comunicazioni attraverso l'Atlantico) fu una vittoria per gli Stati Uniti, dando alla nazione una spinta psicologica e dando ad uno dei suoi comandanti, Andrew Jackson, popolarit\u00e0 politica.\nL'\"Et\u00e0 dei buoni sentimenti\".\nInternamente, la presidenza di James Monroe (1817\u20131825) venne battezzata l'\"Et\u00e0 dei buoni sentimenti\", a causa del declino delle politiche partigiane. In un senso, questo termine distingue un periodo di vigorosi conflitti trasversali e tra fazioni; nell'altro, la frase riconosce il trionfo politico del Partito Democratico-Repubblicano su quello Federalista, che scomparve come forza nazionale.\nMonroe \u00e8 probabilmente meglio noto per la \"Dottrina Monroe\", che enunci\u00f2 nel suo messaggio al Congresso del 2 ottobre 1823. In esso egli proclamava che le Americhe dovevano essere libere dalla futura colonizzazione europea e dall'interferenza europea nelle questioni delle nazioni sovrane. Dichiarava inoltre l'intenzione degli Stati Uniti di rimanere neutrali nelle guerre tra potenze europee e le loro colonie, ma di considerare qualsiasi nuova colonia o interferenza con nazioni indipendenti nelle Americhe, come un atto ostile nei confronti degli USA.\nIl declino dei federalisti port\u00f2 disordine nel sistema di scelta dei presidenti e alla fine dell'\"Et\u00e0 dei buoni sentimenti\". All'epoca le legislature di stato potevano nominare dei candidati. Nelle presidenziali del 1824, Tennessee e Pennsylvania scelsero Andrew Jackson, con il senatore della Carolina del Sud John C. Calhoun come suo compagno di corsa. Il Kentucky scelse il portavoce della camera Henry Clay; il Massachusetts il segretario di stato John Quincy Adams; e un gruppo di congressisti il segretario del tesoro William H. Crawford.\nIl ritorno delle fazioni e dei partiti politici.\nAlleanze personali e tra fazioni giocarono un ruolo importante nel determinare il risultato dell'elezione. Adams vinse voti elettorali dal New England e da gran parte di New York; Clay vinse in Kentucky, Ohio e Missouri; Jackson vinse il Sud-Est, Illinois, Indiana, Carolina del Nord e del Sud, Pennsylvania, Maryland e New Jersey; infine Crawford vinse Virginia, Georgia e Delaware. Nessun candidato ottenne una maggioranza nel collegio elettorale, cos\u00ec, in base a quanto previsto dalla Costituzione, l'elezione venne demandata alla Camera dei rappresentanti, dove Clay era la figura pi\u00f9 influente. In cambio del suo supporto, che essenzialmente gli valse la presidenza, John Quincy Adams nomin\u00f2 Clay come suo segretario di Stato, in quello che divenne noto come l'\"Affare Corrotto\".\nDurante l'amministrazione Adams apparirono nuovi schieramenti partitici. I seguaci di Adams presero il nome di \"Repubblicani Nazionali\", che in seguito cambi\u00f2 in \"Whig\". Anche se govern\u00f2 in modo efficiente e onesto, Adams non fu un presidente popolare, e la sua amministrazione venne segnata dalle frustrazioni. Adams fall\u00ec nel suo tentativo di istituire un sistema nazionale di strade e canali, noto come Sistema Americano. I suoi anni di mandato apparvero essere una lunga campagna di rielezione, e il suo temperamento freddamente intellettuale non gli fece guadagnare amici.\nAndrew Jackson, per contro, ebbe un enorme fascino popolare, in particolare tra i suoi seguaci dell'appena battezzato Partito Democratico che emerse dai Democratico-Repubblicani, le cui radici risalivano a Jefferson, Madison e Monroe. Nelle elezioni del 1828, Jackson sconfisse Adams con una maggioranza schiacciante.\nAndrew Jackson, Democratico.\nAndrew Jackson, eponimo dell'era della Democrazia jacksoniana, fu il fondatore del Partito Democratico. I suoi due mandati presidenziali videro vasti cambiamenti nel panorama politico, sociale ed economico statunitense.\nDemocrazia jacksoniana.\nAndrew Jackson trasse il suo supporto dai piccoli agricoltori dell'ovest, e dai lavoratori, artigiani e piccoli commercianti dell'est, che cercarono di usare il loro voto per resistere ai crescenti interessi commerciali e manifatturieri associati alla rivoluzione industriale.\nLe elezioni del 1828 furono un importante punto di riferimento nella tendenza che andava verso una pi\u00f9 ampia partecipazione al voto. Il Vermont aveva il suffragio universale maschile fin dalla sua entrata nell'Unione e il Tennessee permetteva il suffragio per la stragrande maggioranza dei contribuenti. New Jersey, Maryland e Carolina del Sud, abolirono tutti i requisiti di propriet\u00e0 e contribuzione tra il 1807 e il 1810. Gli stati che entrarono nell'Unione dopo il 1815 avevano o il suffragio universale maschile o bassi requisiti sul limite di contribuzione alle tasse. Dal 1815 al 1821, Connecticut, Massachusetts e New York abolirono tutti i requisiti di propriet\u00e0. Nel 1824, i membri del collegio elettorale erano ancora scelti da sei legislature di stato. Nel 1828 gli elettori presidenziali venivano scelti per voto popolare in ogni stato eccetto Delaware e Carolina del Sud. Niente raccont\u00f2 questo sentimento democratico come l'elezione di Andrew Jackson.\n\"Il sentiero di lacrime\".\nNel 1830, il Congresso approv\u00f2 l'Indian Removal Act, che autorizzava il presidente a negoziare trattati che scambiavano territori tribali indiani negli Stati dell'est per terre ad ovest del Mississippi. Nel 1834, un \"territorio indiano\" speciale venne stabilito in quella che oggi \u00e8 la parte orientale dello Stato dell'Oklahoma. Complessivamente, le trib\u00f9 native americane firmarono 94 trattati durante i due mandati di Jackson, cedendo migliaia di chilometri quadrati al governo federale.\nI Cherokee, le cui terre nella parte occidentale della Carolina del Nord e nella Georgia erano garantite da trattati fin dal 1791, affrontarono l'espulsione dai loro territori quando una fazione dei Cherokee firm\u00f2 il trattato di New Echota nel 1835, ottenendo soldi in cambio della loro terra. Nonostante le proteste del governo Cherokee eletto e di molti sostenitori bianchi, i Cherokee furono costretti a compiere un lungo e crudele viaggio verso il \"territorio indiano\" nel 1838. Molti morirono per malattie e privazioni in quello che divenne noto come il \"Sentiero delle lacrime\".\nCrisi della nullificazione.\nVerso la fine del suo primo mandato, Jackson fu costretto a confrontarsi con lo Stato della Carolina del Sud sulla questione dei dazi doganali protezionistici. I dazi protezionistici approvati dal Congresso e firmati da Jackson nel 1832 erano pi\u00f9 miti di quelli del 1828, ma amareggiarono ulteriormente molti nello Stato. In risposta, diversi cittadini della Carolina del Sud sostennero il principio di \"nullificazione\" dei \"diritti degli stati\", che venne enunciato da John C. Calhoun, vice presidente di Jackson fino al 1832, nel suo \"South Carolina Exposition and Protest\" (1828). La Carolina del Sud si occup\u00f2 dei dazi adottando un'Ordinanza di Nullificazione, che dichiarava nulli i dazi del 1828 e del 1832 all'interno dei confini dello Stato.\nLa nullificazione era solo la pi\u00f9 recente di una serie di sfide degli stati all'autorit\u00e0 del governo federale. In risposta alla minaccia della Carolina del Sud, Jackson invi\u00f2 sette piccoli vascelli e una nave da guerra a Charleston nel novembre 1832. Il 10 dicembre, Jackson emise un incredibile proclama contro i nullificatori. La Carolina del Sud dichiar\u00f2 che il presidente si trovava \"sull'orlo dell'insurrezione e del tradimento\" ed egli si appell\u00f2 alla popolazione dello Stato perch\u00e9 riasserisse la sua lealt\u00e0 all'Unione per cui i loro antenati avevano combattuto.\nIl senatore Henry Clay, bench\u00e9 sostenitore della protezione e rivale politico di Jackson, pilot\u00f2 al congresso una misura di compromesso. Il dazio di compromesso di Clay (1833), specificava che tutte le tasse in eccesso del 20% del valore dei beni importati dovevano essere ridotte gradualmente, cos\u00ec che entro il 1842, i dazi su tutti gli articoli avrebbero raggiunto il livello dei dazi moderati del 1816.\nIl resto degli Stati del sud dichiar\u00f2 la condotta della Carolina del Sud poco saggia e incostituzionale. Alla fine la Carolina del Sud desistette dalle sue azioni. Jackson aveva impegnato il governo federale al principio della supremazia dell'Unione. Ma la Carolina del Sud aveva ottenuto soddisfazione a molte delle sue richieste e aveva dimostrato che un singolo Stato poteva forzare il volere del Congresso.\nLa battaglia delle banche.\nAncor prima che la questione della nullificazione venisse appianata, un'altra controversia sorse a sfidare la leadership di Jackson. Riguardava la reistituzione della Second Bank of the United States. La First Bank of the United States era stata fondata nel 1791, sotto la guida di Alexander Hamilton, ed era stata istituita per un periodo di 20 anni. Anche se il governo deteneva alcune delle sue azioni, non si trattava di una banca governativa; piuttosto, la banca era un'azienda privata che distribuiva profitti ai suoi azionisti. Era stata progettata per stabilizzare la valuta e stimolare il commercio; ma non era apprezzata dalla gente dell'ovest e dai lavoratori, che credevano fosse un \"mostro\" che garantiva favori particolari a pochi uomini potenti. Quando nel 1811 il suo statuto scadde, non venne rinnovato.\nNei pochi anni seguenti, il mondo delle banche fu nelle mani di banche statali, che emettevano valuta in quantit\u00e0 eccessive, creando molta confusione e alimentando l'inflazione e la preoccupazione che le banche di stato non potessero fornire alla nazione una valuta uniforme. Nel 1816, una Second Bank of the United States, simile alla prima, venne nuovamente istituita per 20 anni.\nFin dall'inizio, la \"Second Bank\" fu impopolare nei nuovi stati e territori, e ovunque tra i meno abbienti. I suoi oppositori sostenevano che la banca possedeva un monopolio virtuale sul credito e la valuta della nazione, e ribadirono che rappresentava gli interessi di pochi ricchi. Jackson, eletto come campione popolare contro di essa, pose il veto su una proposta di legge per prolungare la validit\u00e0 dello statuto. Nel suo messaggio al Congresso, egli denunci\u00f2 il monopolio e gli speciali privilegi, dicendo che \"i nostri ricchi non sono stati contenti della pari protezione e dei pari benefici, ma hanno cercato di far s\u00ec che li rendessimo pi\u00f9 ricchi per atto del Congresso\". Il tentativo di scavalcare il veto fall\u00ec.\nNella campagna elettorale che segu\u00ec, la questione della banca provoc\u00f2 una divisione fondamentale tra gli interessi mercantili, manufatturieri e finanziari (generalmente creditori che favorivano poca moneta in circolazione e alti tassi di interesse, e i settori operai e agrari, che erano spesso indebitati con le banche e quindi preferivano una maggior quantit\u00e0 di denaro circolante e bassi tassi di interesse). Il risultato fu un entusiastico sostegno del \"Jacksonismo\". Jackson vide la sua rielezione del 1832 come un mandato popolare per demolire irrevocabilmente la banca\u2014e trov\u00f2 un'arma gi\u00e0 pronta, in una clausola dello statuto che autorizzava la rimozione dei finanziamenti pubblici.\nNel settembre 1833, Jackson ordin\u00f2 che nessun denaro del governo venisse pi\u00f9 depositato nella banca, e che i soldi gi\u00e0 in sua custodia venissero gradualmente ritirati, nel corso dell'ordinaria attivit\u00e0 di pagamento delle spese del governo. Banche di stato attentamente selezionate e ristrette, vennero fornite come sostituto. Nella generazione seguente, gli Stati Uniti sarebbero andati avanti con un sistema di banche statali relativamente non regolato, che aiut\u00f2 ad alimentare l'espansione ad ovest attraverso un credito meno costoso, ma che rese la nazione vulnerabile a panici periodici. Fu solo con la guerra civile che gli USA istituirono nuovamente una banca nazionale.\nL'espansione ad ovest e la Guerra messicano-statunitense.\nNel 1815, dopo la sconfitta di Napoleone e il Congresso di Vienna, inizi\u00f2 in Europa un periodo di relativa stabilit\u00e0. I leader statunitensi prestarono meno attenzione al commercio con il vecchio continente e di pi\u00f9 allo sviluppo interno del Nord America. Con la fine dell'alleanza del tempi di guerra tra britannici e nativi americani ad est del Mississippi, i coloni bianchi erano determinati a colonizzare le terre indigene oltre tale fiume. Negli anni 1830 il governo federale deport\u00f2 forzatamente le trib\u00f9 sud-orientali, nelle terre meno fertili dell'ovest.\nL'espansione ad occidente per atto ufficiale del governo statunitense, venne accompagnata da movimenti verso ovest (e verso nord nel caso del New England) dei coloni sulla frontiera e oltre. Daniel Boone fu uno degli uomini di frontiera, pioniere della colonizzazione del Kentucky. Questo percorso venne seguito in tutto il West, mentre i cacciatori e i trapper americani commerciavano con gli indiani ed esploravano il territorio. Abili lottatori e cacciatori, questi \"uomini di montagna\" cacciavano i castori in piccoli gruppi lungo tutte le Montagne Rocciose. Dopo la fine del commercio delle pellicce, essi fondarono delle basi commerciali in tutto il West, continuarono a commerciare con gli indiani e funsero da guide e da cacciatori per la migrazione di coloni verso Utah, Oregon e California.\nGli americani non mettevano in dubbio il loro diritto di colonizzare vaste distese di territorio del Nord America, oltre i loro confini nazionali; in particolare in Oregon, California, e Texas. A met\u00e0 degli anni 1840 l'espansionismo statunitense veniva articolato nei termini dell'ideologia del \"Destino Manifesto\".\nNel maggio 1846 il Congresso dichiar\u00f2 guerra al Messico, che non fu in grado di reggere l'assalto dell'artiglieria statunitense, era carente di risorse e piagato dalle divisioni interne al suo comando. Con il Trattato di Guadalupe Hidalgo, del 1848, il Messico cedette il Texas (con il confine del Rio Grande), la California, e il Nuovo Messico agli USA. Nei tredici anni successivi, i territori ceduti divennero il punto focale di tensioni trasversali sull'espansione della schiavit\u00f9.\nEventi importanti nel movimento a ovest della popolazione statunitense furono l'Homestead Act, una legge secondo cui, ad un prezzo nominale, un colono aveva titolo a 160 acri di terra da coltivare; l'apertura del Territorio del nord-ovest all'insediamento; la Rivoluzione texana; l'apertura dell'Oregon Trail; l'emigrazione dei mormoni nello Utah nel 1846\u20137; la corsa all'oro della California del 1849; la corsa all'oro del Colorado nel 1859; e il completamento della prima ferrovia transcontinentale, il 10 maggio 1869.\nBibliografia.\nStudi sul decennio 1810-1820:\nStoria culturale e intellettuale:\nStoria sociale e culturale:\nPanoramiche dalla costituzione alla guerra civile:\nPanoramica sullo spirito dei tempi:\nIndagine aneddotica:\nDal punto di vista giuridico:"}
{"id": "307762", "revid": "736476", "url": "https://it.wikipedia.org/wiki?curid=307762", "title": "Ross the Boss", "text": "Carriera.\nRoss Friedman, anche noto come Ross Funicello (come \u00e8 accreditato sugli LP dei Dictators e sul primo dei Manowar) nacque nel quartiere Bronx di New York. Appassionato di musica, incominci\u00f2 a suonare la chitarra e fond\u00f2 i The Dictators.\nSuccessivamente pass\u00f2 al gruppo glam degli Shakin Street. Proprio durante un \"tour\" di supporto ai Black Sabbath e ai Blue \u00d6yster Cult, conobbe il \"roadie\" Joey DeMaio, con il quale decise di formare un nuovo gruppo di musica pi\u00f9 dura rispetto a quella che stava suonando in quel momento: nacquero cos\u00ec i Manowar. Ross fu assunto dai Manowar fino al \"Kings of Metal Tour\" del 1988-1989, dopo il quale decise di lasciare per dedicarsi a differenti progetti musicali. Ritorn\u00f2 cos\u00ec con i suoi amici in una band chiamata \"Manitoba's Wild Kingdom\", che ripresero in seguito il nome di The Dictators.\nAttualmente Ross ha avviato un progetto solista con cui ha prodotto 2 album, \"New Metal Leader\" e \"Hailstorm\". Nel passato ha lavorato anche con Manitoba's Wild Kingdom, Heyday, Spinatras, Blacklace, The Hellacopters, David Roter Method, To Helen with Love, The Nomads, \"Majesty\", Wotan, The Brain Surgeons e DawnRider."}
{"id": "307765", "revid": "1632387", "url": "https://it.wikipedia.org/wiki?curid=307765", "title": "Beuta", "text": "La beuta \u00e8 un recipiente (generalmente graduato) con base tronco-conica e collo cilindrico, usato frequentemente nei laboratori chimici. \nEsistono vari tipi e dimensioni di beute; solitamente si utilizzano capacit\u00e0 da 10 ml a 1 l, anche se \u00e8 possibile ottenerne di pi\u00f9 capienti.\nPropriet\u00e0.\nLa forma tronco conica serve a ricondensare i vapori di solvente contenuti nella beuta stessa, minimizzandone le perdite per evaporazione. La forma e il collo stretto permette di agitarne il contenuto senza spanderlo, caratteristica che la rende di uso ottimale nell'ambito delle titolazioni. In microbiologia sono utilizzate nella produzione di colture microbiche. Le beute possono essere comodamente tappate utilizzando una pellicola Parafilm o un tappo di gomma o plastica.\nGeneralmente \u00e8 prodotta in vetro chiaro, ma ne esistono anche in vetro scuro o materiale plastico. Le beute in vetro Pyrex possono essere poste a riscaldare in contatto con la fiamma di un becco Bunsen, utilizzando un treppiede. \nVarianti della beuta classica sono: la beuta da vuoto (o beuta codata), che possiede un attacco laterale per un tubo da vuoto, utilizzata nella filtrazione con filtro B\u00fcchner o per altre filtrazioni sottovuoto; la beuta con tappo a smeriglio.\nStoria.\nLa prima beuta fu originariamente ideata da Emil Erlenmeyer nel 1861. Per questo motivo le beute sono denominate anche matracci di Erlenmeyer."}
{"id": "307769", "revid": "56588", "url": "https://it.wikipedia.org/wiki?curid=307769", "title": "Angelo Jelmini", "text": ""}
{"id": "307770", "revid": "697352", "url": "https://it.wikipedia.org/wiki?curid=307770", "title": "The Dandy Warhols", "text": "The Dandy Warhols \u00e8 un gruppo alternative rock formato a Portland in Oregon. La band era in origine composta da Courtney Taylor-Taylor (all'anagrafe Courtney Taylor, voce e chitarra), Zia McCabe (tastiere), Peter Holmstr\u00f6m (chitarra) e Eric Hedford (batteria); Hedford lasci\u00f2 nel 1998 e fu sostituito dal cugino di Taylor-Taylor, Brent De Boer. Il nome del gruppo gioca sul nome dell'artista pop Andy Warhol.\nStoria del gruppo.\nI Dandy Warhols sono stati fortemente influenzati dalla musica dei Velvet Underground, dei Beach Boys, di Simon and Garfunkel, dei Beatles, degli Shadows, dei Rolling Stones, ma soprattutto dei Brian Jonestown Massacre, il cui rapporto di amore e odio \u00e8 raccontato nel documentario Dig!. Il front man Courtney Taylor descrive gli inizi della band come un gruppo di amici assetati di musica. Dopo essersi fatti le ossa in giro per i locali di Portland, finalmente riescono a pubblicare il loro primo album Dandys Rule OK nel 1995 per l'etichetta di Tim Kerr. Il successo del disco permetter\u00e0 loro di firmare un contratto con la Capitol Records, con cui incidono il loro secondo album \"The Dandy Warhols Come Down\" nel 1997, e ottengono molto seguito sia in Europa che in Australia.\nSegue l'uscita dell'album \"Thirteen Tales From Urban Bohemia\" nel 2000, e una delle canzoni contenute nell'album, \"Solid\", viene usata come sigla del telefilm \"Undeclared\". La traccia \"Nietzsche\" viene utilizzata nel film S.Y.N.A.P.S.E. - Pericolo in rete. I Dandy Warhols ottengono un disco di platino in Gran Bretagna, Grecia e altri paesi europei grazie alle vendite dell'album, ma \u00e8 solo quando la compagnia telefonica Vodafone utilizza il loro nuovo singolo \"Bohemian Like You\" per il suo spot internazionale che la popolarit\u00e0 del gruppo arriva alle stelle. Con i soli compensi della pubblicit\u00e0 della Vodafone, i membri del gruppo sono in grado di comprare un appartamento a Portland, la loro citt\u00e0 natale. Bohemian Like You \u00e8 stato utilizzato anche come musica nel video del videogioco della 24 Ore di Le Mans pubblicato da Infogrames.\nWelcome to the Monkey House, pubblicato nel 2003, coprodotto da Nick Rhodes dei Duran Duran, prende il titolo dal nome di una raccolta di novelle di Kurt Vonnegut, e ottiene critiche molto positive per il rinnovamento stilistico avuto dal gruppo. Una delle tracce del disco \"We Used to Be Friends\" viene usata come sigla del popolare telefilm \"Veronica Mars\" e come traccia nella colonna sonora del videogioco Fifa 04, oltre che in un episodio di \"The O.C.\" e in uno di \"Wonderfalls\"."}
{"id": "307774", "revid": "6923", "url": "https://it.wikipedia.org/wiki?curid=307774", "title": "Gabry Ponte", "text": "\u00c8 membro degli Eiffel 65, con i quali ha venduto oltre dieci milioni di dischi nel mondo. Ha fondato e tuttora dirige una casa discografica indipendente, Dance and Love. Ha collaborato con artisti quali Zucchero Fornaciari, Edoardo Bennato, J-Ax, Subsonica, Jovanotti, Thomas, Amii Stewart, Shaggy, Marracash e Elisa.\nBiografia.\nInizio carriera (1993 - 1999).\nNel 1993 entra a far parte della BlissCo., un'azienda italiana che stava aprendo i battenti proprio in quel periodo; Gabry, a 20 anni, diventa cos\u00ec dj producer. Il primo gruppo con cui collabora in qualit\u00e0 di remixer \u00e8 quello dei Da Blitz, i cui singoli per alcuni anni scaleranno ripetutamente le classifiche dance italiane.\nGabry incomincia a lavorare in alcuni dei locali di Torino e si sposta spesso anche in Liguria, Veneto e Friuli, dove diventa prima DJ resident, poi direttore artistico e infine titolare di un locale della riviera adriatica, l\"Aqua\" di Lignano Sabbiadoro.\nGli Eiffel 65 e carriera da solista (1999 - oggi).\nDopo alcuni anni di lavoro in studio comincia la sua collaborazione con Maurizio Lobina e Jeffrey Jey (Gianfranco Randone), e nascono gli Eiffel 65. \u00c8 il 1999 e il singolo \"Blue (Da Ba Dee)\" raggiunge la vetta delle classifiche in 24 paesi per un totale di oltre 10 milioni di CD venduti. Successivamente i tre saranno impegnati in una tourn\u00e9e promozionale di oltre due anni per il loro primo album Europop, per un totale di oltre 500 concerti in giro per tutto il mondo, in cui l'album vince un triplice disco di platino per pi\u00f9 di tre milioni di dischi venduti. Ottengono una nomina per il Grammy Awards come \"migliori artisti dance dell'anno\" e inoltre vincono premi europei di musica a Monte Carlo come \"il miglior artista italiano nel mondo\".\nNel settembre del 2001, terminata la lavorazione di Contact!, il secondo album con gli Eiffel 65, Ponte pubblica il suo primo singolo da artista solista: \"Got to Get\", raggiungendo il primo posto della classifica di vendita dei singoli dance (Musica e Dischi) e i primi posti di tutte le classifiche delle radio italiane. Passano appena due mesi e il secondo singolo pubblicato, \"Time to Rock\" (Estate 2002; prodotto usando il giro di note di \"Euro 2000\" di Roberto Molinaro, suo collega), supera il successo del primo permanendo per diverse settimane al numero uno di tutte le classifiche dance (Airplay e Vendita).\nAd inizio 2002 collabora con Zucchero Fornaciari per il remix del singolo \"Sento le campane\", estratto dall'album Shake. Nell'ottobre del 2002 esce \"Geordie\", remix di un classico di Fabrizio De Andr\u00e9, a sua volta versione italiana di un'antica ballata inglese del XVI secolo, che, con oltre 25.000 copie vendute, viene premiato con il disco d'oro. Qualche mese dopo uscir\u00e0 anche il suo primo album da solista, Gabry Ponte, che contiene oltre ai precedenti singoli anche nuove tracce come \"De Musica Tonante \" e \"The Man In The Moon\". Nello stesso periodo Ponte entra a far parte anche dello staff di Radio Deejay.\nNel marzo 2003 partecipa insieme agli Eiffel 65 al festival di Sanremo, presentando il singolo \"Quelli che non hanno et\u00e0\" a cui seguir\u00e0 il loro terzo album: Eiffel 65; questa volta interamente cantato in italiano e da cui saranno estratti anche i due singoli \"Una notte e forse mai pi\u00f9\" e \"Viaggia insieme a me\" con cui il gruppo sar\u00e0 ospite al Festivalbar per la quinta estate consecutiva. A settembre dello stesso anno esce il suo nuovo singolo: \"La danza delle streghe\". Ponte si afferma sulla scena dance italiana anche come remixer di successo, avendo firmato canzoni come Dj Lhasa - \"Giulia\", Haiducii - \"Dragostea din tei\" e molti altri.\nNell'aprile 2004 esce \"Dottor. Jekyll &amp; Mister DJ\", il secondo album da solista di Ponte, che contiene il singolo \"Figli di Pitagora\": un'allegoria che descrive le caratteristiche salienti, non sempre positive, del Belpaese, avvalendosi della voce dalla celebre rockstar degli anni sessanta e settanta Little Tony. Nell'ottobre del 2004 collabora a un esperimento R&amp;B commerciale, la canzone dal titolo \"Sin Pararse\" di Ye Man. Nel 2005 viene pubblicata la compilation \"DJ Set\", selezionata da Ponte. Nel frattempo comincia il \"Gabry Ponte Video Show:\" il primo spettacolo audio video portato in giro da Gabry nelle principali discoteche europee. Nello stesso anno ha composto la sigla della serie animata \"Tartarughe Ninja\", intitolata \"Con Noi\" e cantata da 'Robi Garruto' con The Ninjas.\nNell'ottobre 2006 comincia a collaborare con m2o, emittente radiofonica italiana interamente orientata verso la musica dance e house, con il programma \"Gabry2o\" e successivamente nel 2010 conduce il nuovo programma \"Dance And Love\", che va in onda il sabato sera. Contemporaneamente riprende il lavoro di studio, vengono pubblicate \"Elektromuzik Is Back\" e \"U.N.D.E.R.G.R.O.U.N.D\", contenute nell'EP \"Modern Tech Noises According To Gabry Ponte\".\nNel 2007 pubblica un nuovo EP: \"Love Song In The Digital Age According To Gabry Ponte\", contenente 4 versioni della traccia \"The Point Of No Return\" e sulla base della Bufalo &amp; D-Deck edit \u00e8 stato prodotto un video disponibile su YouTube. Nello stesso anno Gabry Ponte lascia la Bliss corporation e fonda la sua casa discografica: la Danceandlove.\nNel giugno del 2008 presenta l'uscita del primo cd dedicato al programma in radio \"Gabry2o\", che contiene tutti i nuovi lavori del dj torinese pi\u00f9 canzoni dei suoi colleghi-amici Giorgio Prezioso e Roberto Molinaro. Nello stesso periodo produce per i Paps'N'Skar il singolo estivo \"Bambina\".\nNell'agosto dello stesso anno, con la collaborazione di Dj Paki realizza il remix di \"Badabum Cha Cha\" singolo d'esordio del rapper Marracash. L'anno si chiude con l'uscita di \"Ocean Whispers 2K9,\" prodotta dallo stesso Ponte insieme a Paki. La traccia inoltre viene inserita nella M2O Xmas Box. A circa un anno di distanza dalla compilation \"Gabry2o\", il 15 maggio 2009 esce \"Gabry2o Vol. II\", che raggiunge dopo due settimane dall'uscita la quarta posizione nella classifica F.I.M.I. (Federazione Industria Musicale Italiana) delle compilation. Il 30 luglio 2009, insieme alla collaborazione di Dj Paki, Gabry produce un tributo per la pop star Michael Jackson; \u00e8 disponibile anche un video su YouTube.\nNei primi di febbraio del 2010 \u00e8 stato pubblicato il suo nuovo singolo realizzato insieme a Cristian Marchi, Sergio D'Angelo e con la voce di Andrea Love. Il brano \u00e8 \"Don't Let Me Be Misunderstood\" ed \u00e8 disponibile su cd e nei digital store nelle seguenti versioni: Gabry Ponte Vintage Mix, Cristian Marchi Perfect Mix, Nicola Fasano &amp; Steve Forest Remix, Sergio D'Angelo &amp; Andy Gix Remix e l'Acappella. Il 25 gennaio \u00e8 stato pubblicato anche il video ufficiale. Il 12 febbraio dopo le uscite di Gabry2o e Gabry2o Vol. II, compilation che hanno preso il nome del programma che lo stesso Gabry conduce su m2o, viene pubblicata la Dance and Love Selection Vol. I, il nuovo programma che conduce sempre su m2o. Dopo la pubblicazione di \"Stereo Love: The Italian Remixes\", tormentone autunnale del produttore Edward Maya, l'8 febbraio esce \"Stereo Love: The Definitive DJ Deluxe Edition\", il nuovo cd che contiene nuovi remix del singolo, tra cui quello di Gabry Ponte.\nIl 23 aprile il dj torinese, per effettuare le riprese del suo nuovo singolo estivo \"Love To Party\", ha organizzato un raduno danzante in costume da bagno per le vie di Torino. Le adesioni sono state oltre 3.000, grazie anche a gruppi di persone venute dalla Repubblica Ceca, dal Belgio e dall'Austria. In un'intervista concessa sul quotidiano \"La Stampa\", Gabry ha annunciato: \"Con il mio flash mob Torino come Ibiza\".\nIl 25 maggio pubblica il nuovo album (seconda compilation) di \"Dance And Love Selection\". A settembre di quell'anno decide di lasciare momentaneamente la radio m2o per concentrarsi sulle sue nuove produzioni anche insieme agli Eiffel 65. Il 26 ottobre 2010 esce \"Dance And Love Selection Vol. 3\", che contiene il nuovo singolo del dj piemontese \"Sexy DJ (In Da Club)\" con il featuring di Maya Days pubblicato anche sotto grandi etichette internazionali come la Ministry of Sound UK, la Blanco y Negro e la Ultra Records US. Successivamente ha realizzato una lunga catena di mash-up e remix, alcuni dei mash-up pi\u00f9 noti sono: Vip in Trip (Bootleg) e Tranne te (vs. Barbra Streisand), rispettivamente i primi due singoli dell'album Controcultura del rapper Fabri Fibra. A questi due mash-up Fabri Fibra ha \"dedicato\" un jingle al Dj torinese; infatti \u00e8 possibile sentire in entrambi i pezzi la citazione \"Gabry Ponte \u00e8 tanta roba\", espressione che fa riferimento a \"Vip In Trip\", che si apre con l'espressione \"Fabri Fibra \u00e8 tanta roba\". Il mash-up di \"Tranne te\" ha riscosso un notevole successo, occupando ottime posizioni in diverse radio italiane e no. Realizza poi il remix di \"Tutto l'amore che ho\" di Jovanotti.\nSempre nel maggio dello stesso anno esce poi il singolo intitolato \"Que Pasa\" in collaborazione con i Djs From Mars e con Bellani &amp; Spada, il singolo riprende a tratti lo stile con bassi potenti che lo ha reso noto nei primi anni della carriera da solista e utilizza come voce un campionamento di un cantato di Jeffrey Jey presente in una canzone dei Djs From Mars intitolata \"Open Sesame\"; \u00e8 inoltre contenuto nel quarto capitolo delle Dance And Love Selection: Dance and Love Selection Vol. 4.\nNel giugno 2011 pubblica il suo remix ufficiale su etichetta EGO della mega-hit \"Mr. Saxobeat\" di Alexandra Stan. Il 1\u00ba luglio esce nelle radio il suo nuovo singolo \"Skyride\", prodotto dal team CAHILL (composto da Lady Gaga, Chris Brown, Enrique Iglesias, Inna, Agnes...) e seguito dal suo videoclip uscito il 15 luglio. Nel febbraio 2012 esce la sua collaborazione con Dorotea Mele: \"Lovely on my hand\", che scala le classifiche di vendita in Italia, in Austria in Spagna e in Svizzera la release del brano in questione include il remix di Alexandra Damiani. Sempre nel 2012, il 7 marzo, esce il suo singolo in collaborazione con il rapper Pitbull e Sophia del Carmen dal titolo \"Beat on my drum\", che ben presto ottiene numerosi consensi in ambito internazionale, tali da far arrivare il singolo in vetta alle classifiche di vendita in molti paesi dell'Europa.\nNello stesso periodo Ponte firma e produce per la sua etichetta la band Tacabro. Il loro singolo d'esordio \"Tacat\u00e0\" ottiene il multi-platino e raggiunge i vertici delle classifiche di quasi tutti i paesi del mondo. L'8 settembre del 2012 Gabry Ponte pubblica un nuovo singolo, frutto della collaborazione con il duo tedesco Darius &amp; Finlay, \"Tattaratta\". Il 20 settembre dello stesso anno Ponte e gli Eiffel 65 si riuniscono per una breve tourn\u00e9e in Australia (il New Planet tour). Al ritorno dalla tourn\u00e9e produce una nuova canzone, \"Imaginate\", un featuring con La Familia Loca. Sul finire dell'anno produce anche alcuni remix. Il primo della canzone \"Tensione evolutiva\" di Jovanotti, mentre il secondo e il terzo sono della canzone \"The Final Countdown\" degli Europe, uno come solista e l'altro assieme ai DJ Paki e Francesco Esse.\nIl 7 gennaio 2013 pubblica \"Dragostea Din Tei 2K13\", un pezzo realizzato con la collaborazione di Haiducii e Jeffrey Jey, riprendendo, a dieci anni di distanza dall'uscita del brano, una parte del testo di questa canzone degli O-Zone \"Dragostea Din Tei\", portato in auge proprio dalla cantante rumena nel 2004. Sempre nel 2013 \u00e8 stato scelto come giudice del serale della dodicesima edizione di Amici di Maria De Filippi su Canale 5. Il 7 maggio dello stesso anno Ponte pubblica una doppia compilation dal titolo \"Gabry Ponte Selection\", composto da due cd; il primo \u00e8 una selezione di alcuni brani presi da un suo DJ set, mentre il secondo \u00e8 una raccolta dei suoi brani pi\u00f9 belli, da \"Blue (Da Ba Dee)\" con gli Eiffel 65 a \"La danza delle streghe\", \"Geordie\", \"Time to rock\" e molti altri. Il 12 aprile pubblica su YouTube una sua esibizione in cui mixa 25 canzoni in 3 minuti, riscuotendo un ulteriore successo.\nIl 15 maggio dello stesso anno \u00e8 la volta di \"Sexy Swag\", in collaborazione con Shaggy. Nel mese di giugno compare in uno spot pubblicitario della Hyundai un suo nuovo remix, quello di \"I Will Survive\" di Gloria Gaynor. Inoltre sar\u00e0 giudice degli Hyundai Music Awards. A luglio dello stesso anno fa uscire sotto la sua etichetta, la Dance and Love, una collaborazione con il duo Pio &amp; Amedeo de Le Iene intitolato \"You Porn\". Nel mese di settembre pubblica \"Sunshine Girl\", in collaborazione con Amii Stewart. Sul finire di novembre esce la sua collaborazione con DJ Spyne, Pippo Palmieri, Kenny Ray e DJ Matrix, remixata da Denny Berland, chiamata \"Before The End\". Sempre in collaborazione con DJ Matrix, pubblica anche il singolo tratto dall'album di quest'ultimo, Beyond Da Eyes, chiamato \"Fall In Love\", realizzato grazie anche al contributo di Paki.\nComincia il 2014 producendo \"Scream\", in collaborazione con Emanuel Nava. Il 10 aprile esce \"La Fine Del Mondo\" ft. Two Fingerz, che riscuote molto successo con oltre 9 milioni di visualizzazioni. Dopo due mesi esce \"Buonanotte Giorno\", il singolo scritto e cantato dallo stesso DJ. Anche questo Viene riproposto assieme a Luca Argentero e Sabrina Ferilli come giudice della tredicesima edizione di \"Amici di Maria De Filippi\". Nello stesso anno viene inserito nella top 100 DJ stilata da djmag.com classificandosi al 61\u00ba posto al mondo.\nNel marzo 2015 \u00e8 in tour in Asia. Il 12 giugno dello stesso anno pubblica il singolo \"Showdown\", cantato da Mr C e nato dalla collaborazione con Vic Palminteri, Daniele Autore, Nicol\u00f2 Arquilla e l'americano Mr Shammi. Della canzone ne hanno eseguito una rivisitazione Vic Palminteri e Roberto Molinaro. Dal 2016 iniziano le sue collaborazioni con vari youtuber italiani. Il 15 luglio, invece, \u00e8 uscito il singolo \"Che ne sanno i 2000\", in collaborazione con il rapper Danti. A fine anno pubblica anche il remix \"Fanno Bam\" singolo di DJ Matrix, brano che riprende musicalit\u00e0 italo-dance in chiave moderna.\nIl 3 aprile 2017 \u00e8 uscito il singolo \"Tu sei\", di nuovo in collaborazione con il rapper Danti. Il 20 ottobre, sempre dello stesso anno, \u00e8 uscito il singolo \"In The Town\", in collaborazione con il cantante statunitense Sergio Sylvestre, vincitore di Amici 2016; nel videoclip compaiono tra gli altri anche Lodovica Comello, Paolo Ruffini e Melissa Satta. A Capodanno il Dj presenta per il 2018, il suo nuovo singolo assieme al rapper Junior Cally, al quale segue il videoclip nel mese di febbraio.\nIl 29 marzo 2019 esce in tutte le radio il nuovo singolo intitolato \"Il calabrone\" con la collaborazione di Edoardo Bennato e Thomas Bocchimpani, il cui testo \u00e8 stato scritto dallo stesso Dj con Jacopo Ettore. Il Dj sta lavorando a un suo nuovo album da solista il cui titolo sar\u00e0 \"Discoteca italiana\" e includer\u00e0 varie collaborazioni di Gabry Ponte con vari artisti. Il 19 aprile esce \"Monster\", sua collaborazione col dj emergente Lumix, che diventa una tra le canzoni pi\u00f9 ascoltate su Spotify. Nel 2020 ritorna come giudice nella diciannovesima edizione di \"Amici di Maria De Filippi\", insieme a Vanessa Incontrada e Loredana Bert\u00e8.\nVita privata.\nNel gennaio del 2021 \u00e8 costretto a fermarsi per un po\u2019 poich\u00e9 viene sottoposto a un\u2019operazione al cuore all\u2019Ospedale Molinette di Torino; a giugno nasce sua figlia Alice."}
{"id": "307776", "revid": "3886734", "url": "https://it.wikipedia.org/wiki?curid=307776", "title": "Cemento-amianto", "text": ""}
{"id": "307782", "revid": "73843", "url": "https://it.wikipedia.org/wiki?curid=307782", "title": "Ovomaltina", "text": "L'Ovomaltina (varianti Ovomaltine e Ovaltine) \u00e8 una bevanda svizzera a base di estratto di malto d'orzo, latte scremato, cacao e lievito. \n\u00c8 prodotta dalla \"Wander AG\", una filiale della \"Associated British Foods\" a Neuenegg vicino a Berna. Il nome originale in tedesco e francese \u00e8 \"Ovomaltine\", ma nei paesi di lingua inglese \u00e8 conosciuta come \"Ovaltine\", a causa di un errore nella trascrizione del nome ai tempi della prima esportazione del prodotto. Questa bevanda \u00e8 talmente diffusa in Svizzera che \u00e8 praticamente entrata di diritto nella categoria di bevande nazionali elvetiche.\nIl prodotto originale - del 1865, ma messo in commercio solo nel 1904 - \u00e8 una polvere che, se mischiata con del latte caldo o freddo, d\u00e0 come risultato una bevanda al gusto di cioccolato leggermente tonificante. Molti alimenti sono stati in seguito prodotti sulla base di questa ricetta: barre di cioccolato, di cereali o bevande energetiche. Il nome Ovomaltine deriva dalla parola latino \"ovum\", uovo e \"malt\", malto, che in origine era uno degli ingredienti principali.\nDa fine maggio 2011 \u00e8 vietata in Danimarca assieme alla Vegemite e alla Marmite perch\u00e9 l'autorizzazione alla messa in commercio, necessaria per alimenti addizionati con vitamine, non era stata richiesta e di conseguenza concessa dalle autorit\u00e0 competenti danesi."}
{"id": "307793", "revid": "1791", "url": "https://it.wikipedia.org/wiki?curid=307793", "title": "Walter Brattain", "text": ""}
{"id": "307797", "revid": "1942768", "url": "https://it.wikipedia.org/wiki?curid=307797", "title": "Cacciatore di taglie", "text": "Un cacciatore di taglie (in lingua inglese bounty hunter) \u00e8 una persona che svolge un'attivit\u00e0 consistente nell'assicurazione di un soggetto all'autorit\u00e0 giudiziaria, finalizzata alla riscossione di una ricompensa detta \"taglia\". \nUn bounty killer \u00e8 invece colui che elimina fisicamente la persona sulla quale la taglia \u00e8 stata posta. Non \u00e8 la stessa cosa di un \"killer\" su commissione poich\u00e9 la ricompensa, in questo caso, \u00e8 finanziata dalla legge. In alcuni Stati del mondo \u00e8 una professione a tutti gli effetti, in quanto prevista e disciplinata dalla legge; attualmente \u00e8 regolamentata solo negli Stati Uniti d'America e nelle Filippine.\nStoria.\nAi cacciatori di taglie la legge affidava la cattura dei \"wanted\", e cio\u00e8 dei criminali che erano sfuggiti alle maglie della giustizia senza aver espiato le loro colpe. I \"Bounty Hunters\" erano uomini pagati dallo Stato per ammazzare delinquenti che lo stesso Stato, per sua inefficienza, non era in grado d'incarcerare. Nonostante che i \"bounty-hunters\" avessero la possibilit\u00e0 di scegliere se prendere il loro uomo \"vivo o morto\" (il \"dead or alive\" degli avvisi sulla taglia), era quasi scontato propendere per la seconda ipotesi, perch\u00e9 un cadavere d\u00e0 sicuramente meno problemi di trasporto e, in ogni caso, cessa per sempre di costituire un pericolo. Chi si dedicava a questo mestiere, se sopravviveva, era sicuro di poter racimolare una certa cifra. Questa attivit\u00e0 fu particolarmente comune nell'America del XIX secolo, ma sembra essere stata praticata in tutto il mondo.\nNel mondo.\nStati Uniti d'America.\nNegli Stati Uniti d'America \u00e8 una professione regolamentata da una sentenza della Corte suprema degli Stati Uniti d'America del 1873, la \"Taylor v. Taintor\". I cacciatori possono anche lavorare per i garanti per le cauzioni (i cosiddetti \"bail bondsmen\"), questi ultimi possono ingaggiarli al fine di recuperare la cauzione versata in attesa che un imputato si presenti in un processo.\nSebbene in alcuni Stati federati degli Stati Uniti l'attivit\u00e0 sia vietata - come in Oregon, Wisconsin, Kentucky e Illinois - ogni componente della federazione ha una propria disciplina; si stima che su tutto il territorio statunitense vi siano circa 20.000 agenzie specializzate in tale attivit\u00e0. La disciplina varia da stato a stato: a Tucson, in Arizona, opera il \"National Institute of Bail Enforcement\", che a fronte di un corso della durata di 23 ore, offre apposito diploma abilitante. In Arizona e California \u00e8 richiesta anche una fedina penale pulita, mentre nel Texas non possono portare alcuna arma da fuoco.\nQueste sono agenzie che, a fronte di pegni e forti interessi, pagano le cauzioni ai prigionieri (esclusi assassini, pericoli per la societ\u00e0 e stranieri). Quando qualcuno di questi scappa senza pagare la somma anticipatagli, i cacciatori si mettono in azione, con il permesso di arrestare gli inquisiti facendo ricorso ad ogni mezzo disponibile. Il loro guadagno \u00e8 il 10% della cauzione. A partire dal 2000 l'utilizzo di tali figure ha avuto una grande diffusione, soprattutto in tema di lotta all'evasione fiscale, dietro pagamento di un compenso che varia dal 15% al 30% per le somme effettivamente recuperate dal fisco grazie alla loro denuncia all'Internal Revenue Service (l'agenzia governativa USA che si occupa della riscossione delle imposte), per ogni singolo caso. Essa deve essere superiore a 2 milioni di dollari e interessare un soggetto che abbia un reddito superiore a 200.000 dollari all'anno.\nNel cinema e nella televisione.\nDiverse trasmissioni televisive sono state prodotte sull'attivit\u00e0 dei cacciatori, come ad esempio quella trasmessa sull'emittente televisiva statunitense A&amp;E Network, denominata \"Dog the Bounty Hunter\": un \"reality show\", andato in onda nel 2007, che seguiva le vicende di Duane Chapman.\nNel cinema vi \u00e8 il film \"Prima di mezzanotte\", nel quale Robert De Niro interpreta la parte di un cacciatore di taglie, incaricato da un'agenzia di cauzioni, che aveva pagato la cauzione per la libert\u00e0 provvisoria di un grande truffatore (interpretato da Charles Grodin), che si era reso irreperibile.\nSu Netflix nel 2020 \u00e8 uscita \"Teenage Bounty Hunters\". Lo show racconta la storia di due sorelle, Sterling e Blair, che uniscono le forze con un cacciatore di taglie molto esperto e si addentrano nel mondo della ricerca e dei tentativi di catturare i cattivi mentre affrontano i rischi della vita da teenager.\nNell'arte e nella cultura.\nNel genere western il cacciatore di taglie si identificava con la figura del \"bounty killer\", pi\u00f9 volte tratteggiata nel genere, che lo presenta come eroe romantico, o come mercenario ben armato e pericoloso, che inseguiva e catturava (e spesso uccideva) chiunque avesse una taglia (in lingua inglese \"bounty\") sulla propria testa. Il principio del \"vivo o morto\" (\"dead or alive\" nell'originale inglese) fa s\u00ec che il compenso della taglia sia versabile non tanto all'avvenuto arresto del ricercato (vivo), quanto alla generica eliminazione del problema sociale che esso rappresenta, venendo a rendere inconsistente il fondamentale principio della presunzione d'innocenza. Per tal motivo il \"bounty killer\" dei film \u00e8 solitamente presentato come un pistolero con pochi scrupoli che vive all\u2019avventura, ai margini della societ\u00e0 e della legge, o un sicario legalizzato al soldo di qualche signorotto locale.\nLa professione di cacciatore di taglie ricorre di frequente anche nel \"franchise\" di \"Guerre stellari\"."}
{"id": "307798", "revid": "116440411", "url": "https://it.wikipedia.org/wiki?curid=307798", "title": "Raffaello Lambruschini", "text": "Biografia.\nI primi anni.\nNato a Genova il 14 agosto del 1788 da Luigi Lambruschini e Antonietta Levrero.\nInizia gli studi nella citt\u00e0 natale, proseguendoli successivamente a Livorno, dove il padre si era trasferito con la famiglia a causa del suo commercio ed anche per il rientro al governo dei francesi dopo la battaglia di Marengo.\nSuccessivamente, per assecondare il desiderio della sua famiglia, Raffaello si trasfer\u00ec a Roma per seguire gli studi teologici e la carriera ecclesiastica, sotto la sorveglianza dei due zii paterni, Mons. Giovanni Battista ed il sacerdote paolino Luigi Lambruschini (futuro cardinale e Segretario di Stato). Termin\u00f2 la sua preparazione al sacerdozio sotto la guida dei Gesuiti nel seminario Diocesano d'Orvieto. Qui miglior\u00f2 non solo la sua formazione classica, indispensabile per chi voleva intraprendere una rapida e brillante carriera prelatizia, ma aveva potuto anche confrontarsi con le nuove idee di libert\u00e0, giustizia ed eguaglianza, portate da numerosi fuoriusciti napoletani. Il contatto con questi esuli ha influito sulla sua formazione civile e politica, aprendosi verso istanze pi\u00f9 egualitarie e umanitarie, specie nel campo dell'educazione e della formazione dei giovani, definendo i principi morali e civili che dovranno essere sviluppati nei giovani attraverso l'educazione.\nIl 18 febbraio 1812 venne arrestato e deportato in esilio in Corsica, durante il quale tenne corrispondenza con Angelo Mai e lesse numerose opere, tra le quali possiamo citare la \"Th\u00e9orie \u00e9l\u00e9mentaire de la botanique\", che in futuro gli avrebbe aperto gli occhi sull'astrattezza dei procedimenti delle scienze teologiche e morali avviandolo ad un modo pi\u00f9 sperimentale e critico di porsi di fronte ai problemi, al fine di applicare i progressi raggiunti dalle scienze per attuare una cultura nuova.\nQuesto periodo di esilio venne denominato pi\u00f9 tardi dallo stesso Lambruschini come \u201cla sua vera rigenerazione spirituale\u201d.\nIl sacerdozio e la formazione culturale.\nLiberato nel 1814, entrava l'anno dopo nella carriera prelatizia delle Congregazioni Romane; ma non approvando il nuovo indirizzo della Chiesa, \u201cche non cercava pi\u00f9 di cattivare gli uomini, ma di sottometterli\u201d, se ne ritrasse presto e, nel 1816, fiss\u00f2 la sua dimora a Figline Valdarno, nella tenuta paterna di San Cerbone.\nIl Valdarno gli permise un'introspezione psicologica ed un'osservazione empirica dettagliata dei vari problemi che agivano sulla coscienza italiana ed europea del tempo, riuscendo a cogliere le questioni basilari nella loro evoluzione storica. Tutto ci\u00f2 era favorito dalla cultura toscana dell'epoca che, influenzata dal pensiero galileiano, si orientava verso il sensismo e il realismo, disinteressandosi della pura speculazione filosofica.\nLa direzione della vasta tenuta di San Cerbone assorbiva molte ore della giornata: arava, zappava, potava...; aveva abbandonato la speculazione teorica per studiare i vari aspetti del sistema produttivo.\nDi tanto in tanto si recava a Firenze per ascoltare le lezioni di botanica del Prof. Carlo Passerini e del Prof. Ottaviano Targioni, per approfondire le sue conoscenze sull'agricoltura, animato com'era dal desiderio di apportare innovazioni anche in questo campo.\nNel 1823-1824 Lambruschini cominci\u00f2 a frequentare l'Accademia dei Georgofili per trovare una soluzione al problema agricolo che secondo lui era risolvibile attraverso un migliore e pi\u00f9 razionale sfruttamento della terra, attraverso l'adozione di nuove tecniche, gi\u00e0 sperimentate altrove, e l'introduzione di nuovi tipi di produzione. Fu lo stesso Passerini che lo introdusse nella redazione del Giornale Agrario; cos\u00ec ebbe la possibilit\u00e0 di incontrare e conoscere Giovan Pietro Vieusseux e tutti gli intellettuali affiliati al Gabinetto: Gino Capponi, Cosimo Ridolfi, Bettino Ricasoli, Niccol\u00f2 Tommaseo, Vincenzo Salvagnoli. Insieme a loro il Lambruschini si orienta al miglioramento delle condizioni del popolo e a destare lo spirito pubblico attraverso l'istituzione di scuole di mutuo insegnamento, d'arti e mestieri, di casse di risparmio, di asili infantili e rivista di stampa periodica.\nTutte queste iniziative avevano lo scopo di stimolare un processo di crescita nazionale, dove l'equilibrio sociale e la formazione degli individui sono il cardine ultimo di tutto il pensiero del gruppo liberal-cattolico.\nL'opera pedagogica.\nIl Lambruschini segu\u00ec con interesse l'evoluzione in Italia del metodo reciproco, tanto che il suo interessamento alla parte teorica, didattica e pedagogica del movimento, gli port\u00f2 notevoli meriti. In quello stesso periodo vennero fondate in Toscana numerose scuole di questo genere, poich\u00e9 considerate non solo efficaci, ma, soprattutto, a basso costo. Fiorirono inoltre, sull'esempio dell'esperienza aportiana, molti asili infantili e venne incoraggiata, mediante pubblici concorsi, una pi\u00f9 ricca produzione letteraria per l'infanzia.\nInizialmente l'istruzione popolare in Toscana venne affidata dal Granduca Leopoldo II alle iniziative di privati, mossi da una sensibilit\u00e0 in campo sociale. Fu perci\u00f2 il Gabinetto Vieusseux, attraverso le iniziative del Capponi, del Ridolfi, del Ricasoli e dello stesso Lambruschini che iniziarono quel processo di istruzione del popolo, attraverso l'offerta di istruzione tecnica e morale che avrebbe portato di conseguenza ad un'elevazione della consapevolezza sociale delle classi agricole toscane.\nIn questo clima il Lambruschini fonda nel 1827, con Cosimo Ridolfi, Lapo de' Ricci e Gino Capponi, il Giornale Agrario Toscano, con lo scopo di istruire il popolo intorno ai processi e progressi agrari, di migliorare le condizioni di vita, di diffondere i principi dell'economia pubblica e di agronomia che erano propugnati dall'Accademia dei Georgofili.\nNel 1830 l'educatore toscano accetta di istruire ed educare il pi\u00f9 grande dei nipoti del Vieusseux, Paolino, e, pi\u00f9 tardi, il minore, Emilio. Con loro nasce, nella villa di San Cerbone, un Istituto, che inizia ad accogliere fanciulli di famiglie agiate, ma mai pi\u00f9 di dodici allievi. Questo istituto era improntato sullo stesso spirito e sulle nuove metodiche che ispiravano l'istituto di Vernier, diretto dal suo grande amico Francesco Naville.\nL'istituto di San Cerbone accoglieva sia i figli dei ceti agiati, che pagavano una retta mensile determinante per la sopravvivenza dell'Istituto stesso, sia i figli dei contadini, che provvedevano economicamente con offerte volontarie. Entrambi facevano gli stessi studi e ricevevano la stessa educazione, con l'unica differenza di abitare in parti diverse della villa.\nIl frutto di questa esperienza compare nella \"Guida dell'educatore\", giornale fondato e diretto dal Lambruschini tra il 1836 ed il 1845 \u201c...quanto di meglio aveva Firenze e la Toscana\u201d, che per fortuna ebbe diffusione in ogni parte d'Italia, allo scopo di accostare al problema educativo genitori e maestri e attraverso il quale il Lambruschini pensava di coagulare il pensiero liberal-cattolico e moderato intorno alla problematica dell'educazione e della formazione del popolo.\nTuttavia in Toscana, come d'altra parte anche nel resto d'Italia (con l'eccezione della Lombardia), a causa delle risibili cifre destinate dai Governi all'istruzione pubblica, era complicato istituire e mantenere scuole, in particolare nelle zone agricole. Anche per questo motivo, nel 1847 il sacerdote toscano scioglie il suo istituto di San Cerbone, lascia gli studi di agronomia e si trasferisce a Firenze. Qui dirige, tra il 1847 ed il 1849, con Bettino Ricasoli e Vincenzo Salvagnoli, il giornale La Patria, di tendenze moderate con l'idea di preparare l'unit\u00e0 d'Italia. Tuttavia il giornale venne chiuso ed il Lambruschini fu costretto a riparare nella sua tenuta.\nCollabora in seguito prima al giornale Nazionale e, dal 1849 al 1851 allo Statuto, scrivendo una serie di articoli politico-educativi. Scrive anche sull\u2019\"Autorit\u00e0 e sulla Libert\u00e0\", sugli \"uffizi del clero\", sull\u2019\"emancipazione degli ebrei e sulla liberazione della Polonia\".\nIl Lambruschini in questi anni s'impegna politicamente, aderendo al neoguelfismo e coltivando la speranza di una conciliazione del papato con le aspirazioni liberali e nazionali italiane, seguendo le tesi di Vincenzo Gioberti sul \u201cPrimato\u201d tra le nazioni d'Europa che l'Italia avrebbe ritrovato quando la Chiesa, rinnovata e rinvigorita, avesse ripreso la sua funzione universale; perci\u00f2 auspicava un'unificazione nazionale attraverso una formula federativa di Stati sotto la presidenza del Pontefice, salvaguardando allo stesso tempo le singole dinastie regnanti.\nI lavori nel parlamento toscano.\nScoppiata la rivoluzione nel 1848, il Lambruschini sedette nel giugno 1848 Consiglio generale toscano con i moderati liberali, come il Salvagnoli ed il Ricasoli, proponendo per la risoluzione del problema dell'Unit\u00e0 nazionale l'idea del Gioberti di una Federazione. Tuttavia il fallimento della proposta neo-guelfa, dovuto al ritiro dell'appoggio di papa Pio IX alla guerra, apr\u00ec la via all'egemonia piemontese, destinata successivamente a realizzare l'unit\u00e0 nazionale. Venne eletto Vicepresidente. Rieletto nel Parlamento toscano nel novembre dello stesso anno, non approvando il ministero Giuseppe Montanelli \u2013 Francesco Domenico Guerrazzi, succeduto al ministero Capponi, ne rimase in disparte e non si ricandid\u00f2 nel marzo 1849.\nNel 1849 la fuga del Papa e quella del Granduca portarono il Lambruschini ad assumere una posizione marginale nella politica del tempo. Si rifugi\u00f2 di nuovo a S.Cerbone dove venne assalito dai livornesi che cercavano il \u201cpretaccio\u201d.\nIn questo periodo riordin\u00f2 e corresse tutto ci\u00f2 che aveva pubblicato nella Guida dell'educatore. Frutto di questo studio fu, nel 1849, il trattato \"Dell'Educazione e dell'Istruzione\".\nIl 27 aprile 1859 Leopoldo II, in seguito alla guerra vittoriosa dei franco-piemontesi ed a rivolte popolari, lascia definitivamente la Toscana.\nLa nuova situazione permise al Lambruschini di ritornare alla politica; divenne vicepresidente della Consulta di Stato e venne rieletto nell'ottobre 1859 Deputato dell'Assemblea Toscana e nominato Ispettore generale delle scuole, gli furono compagni Gerolamo Buonazia, Augusto Conti e Aurelio Gotti.\nIl 15 marzo 1860 la regione vot\u00f2 l'annessione alla monarchia di Vittorio Emanuele II e pochi giorni dopo le truppe piemontesi entrarono in Firenze.\nSenatore del Regno.\nNel 1860, insieme a Conti e Gotti, istitu\u00ec il giornale \"La famiglia e la scuola\", che ottenne notevole successo e contenne interventi sia di carattere pedagogico, che politico, didattico ed organizzativo. A questo giornale tenne dietro \"La giovent\u00f9\", dove torna ad esporre e perfeziona le sue idee sull'insegnamento del leggere, rinnovando cos\u00ec quel fecondo contatto fra i particolari problemi della didattica e i problemi pi\u00f9 generali della pedagogia, che era stato la caratteristica fondamentale del suo pensiero educativo.\nSignificativi i suoi interventi sulla \"questione della lingua\" intorno alla quale si intrecciavano questioni di antropologia, sostenere la radice comune di tutte le lingue era un modo per sostenere l'unit\u00e0 del genere umano, e questioni di politica linguistica quali l'uso didattico della lingua materna e dei dialetti.\nCon l'annessione della Toscana al Piemonte \u00e8 nominato senatore del Regno di Sardegna il 23 marzo 1860; la nomina verr\u00e0 poi convalidata in data 6 luglio 1860, e giur\u00f2 come senatore del Regno d'Italia solo il 20 aprile 1861..\nNel frattempo venne eletto alla Camera dei deputati del Regno d'Italia all'elezioni politiche del 3 febbraio 1861 nel collegio di Cagli (Pesaro e Urbino), con voti 153 su 157 votanti, ma l'elezione decadde il 1\u00ba marzo 1861 in quanto gi\u00e0 nominato senatore.\nGli ultimi anni.\nDopo la morte di Cosimo Ridolfi, nel 1865, venne eletto Presidente dell'Accademia dei Georgofili; nel 1867, Professore di Pedagogia e Antropologia all'Istituto di Studi Superiori e sovrintendente nel medesimo istituto e, nel 1869, Arciconsole all'Accademia della Crusca. Tuttavia gli affari pubblici non gli impedirono di dedicarsi agli studi: si occupava di alcuni problemi di metodo, pubblicava sillabari e libri per fanciulli.\nNel 1871 pubblic\u00f2 \"Dell'Istruzione\", nel 1872 \"Delle virt\u00f9 e dei vizi\" e nel 1873 \"Elogi e Biografie\".\nL'8 marzo 1873 mor\u00ec, colto da paralisi, all'et\u00e0 di 85 anni, nella sua villa di S. Cerbone. Fu sepolto nella cappella di famiglia, nel cimitero di Figline Valdarno."}
{"id": "307799", "revid": "404449", "url": "https://it.wikipedia.org/wiki?curid=307799", "title": "Cellena", "text": "Cellena \u00e8 una frazione del comune italiano di Semproniano, nella provincia di Grosseto, in Toscana.\nGeografia fisica.\nIl borgo di Cellena \u00e8 situato alle pendici dell'omonima ripa che con i suoi 881\u00a0m s.l.m. costituisce il rilievo principale dell'intero territorio comunale. Dalla cima del paese si scorge un vasto panorama: la vista spazia dalla valle del Fiora al monte Civitella, che sovrasta l'abitato di Selvena. Girando lo sguardo si risale l'alto corso del Fiora fino al monte Amiata e al monte Labbro. Dalla parte opposta il continuo del monte Civitella fino al Pitiglianese.\nStoria.\nCellena compare come contrada in un documento del 6 dicembre 1046 dove Ildebrando V Aldobrandeschi rinuncia a favore di San Salvatore al Monte Amiata a varie propriet\u00e0, tra cui beni che \"teneva malo ordine a Cellina\": il nome riconduce ad un tenimento dipendente da un minuscolo cenobio (piccola cella) alle dipendenze dell'abbazia madre. Nella festa della Santissima Trinit\u00e0 del giugno 1114, quando ormai il luogo fa parte dei domini Aldobrandeschi di Santa Fiora, la contessa Adalasia, vedova del conte Ranieri, i figli e le mogli donano \"case con masserizie, terre, vigne e selve poste in Cellena\" a Berta, badessa dell'abbazia di Sant'Ambrogio di Montecelso (Siena), insieme alla terra sulla quale \u00e8 eretta la chiesa della Santissima Trinit\u00e0 del Monte Calvo e l'annesso monastero consacrati quello stesso giorno. Della donazione fa parte il podere Berta, oggi in uso civico alla famiglia Mancini, che della destinataria conserverebbe ancora il nome. Nel 1439 Cellena passa dagli Aldobrandeschi agli Sforza. Dal XVI secolo al 1787 costituisce comunello entro il distretto castrense di Santa Fiora con terra di esclusiva propriet\u00e0 comitale concessa ai \"terrazzani\" a mezzo terratico. Dopo tale data, pur rimanendo di propriet\u00e0 degli Sforza Cesarini fino al 1898, il comunello \u00e8 assorbito nella Comunit\u00e0 di Santa Fiora e di essa fa parte fino al 1963, quando passa al nuovo comune di Semproniano.\nCellena ha sempre basato la sua economia sulle risorse della campagna. Nel 1925 i \"terrazzani\", escluso il podere Cellena, possiedono 105 bovini e 1190 ovini e caprini. Un carico di bestiame non sostenibile dall'ambiente, secondo i periti Piccioli-Bellini. Al 30 settembre 1934 gli abitanti risultano 378. L'abitato, composto dall'accentramento dei caseggiati \"Cellena\", \"Case Leoni\", \"Case Perugini\" e dal pi\u00f9 distaccato \"Case Pietrini\" subisce un certo incremento nel 1787, quando \u00e8 abbandonato Grossetello e i suoi abitanti si trasferiscono qui insieme alla parrocchia; al catasto del 1824 l'abitato, anche se pi\u00f9 ridotto per numero di abitazioni, risulta molto simile all'attuale.\nMonumenti e luoghi d'interesse.\nA Cellena si trova la chiesa della Santissima Annunziata, consacrata il 4 ottobre 1958, con all'interno due piccole cappelle dedicate a Sant'Antonio da Padova e al Sacro Cuore di Ges\u00f9.\nLa leggenda narra che a Cellena esistesse un castello situato sulla sommit\u00e0 della ripa. Intorno ad esso si trovavano le abitazioni dei sudditi e della plebe. In una notte, nella sala principale del castello, si festeggiava il fidanzamento della giovane castellana cellenese con il conte di Calegiano (attuale Calizzano). Erano intervenuti anche i castellani di Selvena (Rocca Silvana). Nel mezzo della festa un improvviso e funesto terremoto squass\u00f2 la ripa, aprendo una grandiosa frana: il castello, le case e tutte le persone furono inghiottite dalla voragine. Ancora oggi la ripa mostra la sua enorme ferita, sferzata dal vento come in quella notte fatale.\nA tutt'oggi i resti del castello non sono stati trovati, ma negli anni sessanta, quando era in funzione la cava, ogni tanto venivano alla luce materiali in terracotta, teschi umani e ossa.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Cellena. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione."}
{"id": "307800", "revid": "712828", "url": "https://it.wikipedia.org/wiki?curid=307800", "title": "Terentatek", "text": ""}
{"id": "307802", "revid": "466539", "url": "https://it.wikipedia.org/wiki?curid=307802", "title": "Omnis comparatio claudicat", "text": "Omnis comparatio claudicat \u00e8 un motto latino dal significato letterale di: \u00ab\"Tutti gli esempi zoppicano\"\u00bb.\nSpesso usato da avvocati o giuristi in forma di brocardo, sottolinea come l'illustrazione di un ragionamento tramite un esempio non risulta essere abbastanza convincente e completa."}
{"id": "307803", "revid": "22475", "url": "https://it.wikipedia.org/wiki?curid=307803", "title": "Controversia sul nome GNU Linux", "text": ""}
{"id": "307804", "revid": "28530", "url": "https://it.wikipedia.org/wiki?curid=307804", "title": "Operazione Forza Alleata", "text": ""}
{"id": "307810", "revid": "1983214", "url": "https://it.wikipedia.org/wiki?curid=307810", "title": "Manipolo", "text": ""}
{"id": "307830", "revid": "329581", "url": "https://it.wikipedia.org/wiki?curid=307830", "title": "Gruppo elettrogeno", "text": "In ingegneria meccanica ed elettrica il gruppo elettrogeno \u00e8 una macchina costituita da un motore termico accoppiato ad un generatore elettrico (alternatore). \u00c8 atta a produrre energia elettrica a partire da energia termica di combustione tramite due conversioni in cascata: da energia termica ad energia meccanica e da energia meccanica ad energia elettrica.\nCaratteristiche.\nEsistono due tipi di gruppi elettrogeni: marini e terrestri. I primi si distinguono per la loro applicazione su imbarcazioni di piccole medie e grandi dimensioni, poich\u00e9 dotati di sistemi di raffreddamento costituiti da scambiatore di calore acqua/aria e da trattamenti anticorrosione in tutte le loro parti.\nI gruppi elettrogeni pi\u00f9 comuni producono C.A. a bassa tensione, monofase o trifase, con tensioni di uscita generalmente di 230 Volt o di 400 Volt.\nLa gamma di potenze prodotte \u00e8 ampia, variando dal kVA o meno dei piccoli gruppi elettrogeni di uso casalingo, alle migliaia di kVA dei gruppi per uso industriale.\nSi possono classificare 2 tipi di potenze:\nUn tipo particolare di gruppo elettrogeno senza parti in movimento, definito pertanto statico, \u00e8 il gruppo di continuit\u00e0.\n\u00c8 caratterizzato da un sistema di batterie tampone normalmente alimentate e caricate dalla rete elettrica, che tramite un inverter (dispositivo che trasforma corrente continua in alternata) alimentano il carico interessato.\nI gruppo elettrogeni possono lavorare in servizio continuo o in emergenza, a seconda dell'utilizzo (a servizio continuo \u00e8 il gruppo da cantiere, a servizio in emergenza \u00e8 il gruppo per le sale operatorie, utilizzato in caso di mancanza di corrente di rete).\nNormative.\nIn generale, per i gruppi elettrogeni di potenza &gt; 1\u00a0kW \u00e8 prescritto il possesso della licenza di esercizio ed il pagamento dei tributi sull'energia elettrica (tramite canone annuale o mensile). Per dettagli su questi obblighi fiscali si rimanda al D.Lgs. 26/10/1995 n.504 (artt. dal 52 al 60).\nL'attivit\u00e0 antincendio era la 64 dell'allegato al DM 16.02.1982 fino a novembre 2011. Nel DPR n. 151/11 risulta al numero 49 (cat. A da 25 a 350\u00a0kW, cat. B da oltre 350 a 700\u00a0kW, cat. C oltre 700\u00a0kW)\nPer i gruppi elettrogeni di potenza superiore a 200\u00a0kW la Legge italiana prevede alcuni obblighi:\nProduttori.\nAlcuni produttori di motori e alternatori per gruppi elettrogeni sono:\nIsotta Fraschini, Cummins, Deutz, Iveco, Volvo, Lombardini, Perkins, Ruggerini, Guidetti - Condor, MWM, Same, John Deere, Caterpillar per i motori, Linz Electric S.p.A. (produzione italiana), Stamford (produzione Inglese / Cinese), Meccalte (produzione Italiana / Inglese / Cinese / Indiana) e Marelli (Produzione Malese / Italiana), Sincro (produzione Italiana), per gli alternatori.\nAltra applicazione interessante e sicuramente pi\u00f9 vantaggiosa dal punto di vista economico, \u00e8 lo sviluppo in agricoltura di alternatori da accoppiare direttamente all'uscita del cardano. La necessit\u00e0 di corrente elettrica, e la necessit\u00e0 di abbattere i costi hanno dato adito a questo sviluppo.\nIl futuro dei gruppi elettrogeni sembra essere rivolto verso le turbine a gas, sistema sempre pi\u00f9 diffuso."}
{"id": "307834", "revid": "21079", "url": "https://it.wikipedia.org/wiki?curid=307834", "title": "Calcolo algebrico", "text": ""}
{"id": "307842", "revid": "123835361", "url": "https://it.wikipedia.org/wiki?curid=307842", "title": "Pinco Pallino", "text": "Pinco Pallino (detto anche Pinco Palla o Pinco Pallo) \u00e8 un nome di pura fantasia di uso popolare e comune col quale si indica una persona o un'entit\u00e0 presa ad esempio, della quale non \u00e8 necessario conoscere caratteristiche specifiche. Talvolta assume carattere spregiativo o ironico: si dice \"un pincopallino\", per intendere un perfetto sconosciuto e irrilevante. \u00c8 spesso usato come sinonimo di \"qualcuno\".\nEsso ha la stessa funzione di Tizio (a volte unito con Caio e Sempronio), Tal dei Tali e Signor Nessuno.\nLocuzioni comuni.\nAlcune locuzioni contestualizzanti d'esempio:"}
{"id": "307859", "revid": "110157", "url": "https://it.wikipedia.org/wiki?curid=307859", "title": "Oberburg", "text": "Oberburg (toponimo tedesco) \u00e8 un comune svizzero di 2\u00a0917 abitanti del Canton Berna, nella regione dell'Emmental-Alta Argovia (circondario dell'Emmental).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "307860", "revid": "123156094", "url": "https://it.wikipedia.org/wiki?curid=307860", "title": "Selvavetere", "text": "Selvavetere, talvolta indicata anche come Selva Vetere, \u00e8 una frazione del comune laziale di Fondi, in Provincia di Latina.\nStoria.\nIl territorio su cui sorge la frazione fu abitato sin dall'antichit\u00e0, tramite la costruzione di palafitte, e corrisponde in parte a quello dove sorgeva Amyclae (in greco \u0391\u03bc\u03cd\u03ba\u03bb\u03b1\u03b9), antica citt\u00e0 colonia della Magna Grecia. Originariamente piccola localit\u00e0 agricola situata a circa 500 metri dal mare, Selvavetere conosce una discreta urbanizzazione, espandendosi verso la costa, tra gli anni '60 e '70 del XX secolo, principalmente a causa del settore turistico balneare in espansione.\nGeografia.\nParte della Piana di Fondi, Selvavetere si estende per circa 2 km lungo il litorale tirrenico, tra la contigua Salto di Fondi e Sperlonga (6 km a sud-est). L'abitato si sviluppa anche all'interno, fin quasi alla propaggine sudorientale del Lago di Fondi, nel cui parco naturale \u00e8 parzialmente ricompreso; ed \u00e8 litoralmente limitato dai due rami del Canale Sant'Anastasia.\nLa frazione, situata a pochi km ad ovest dei laghi costieri Lungo e San Puoto, e dal Monte Rotondo; dista 11 km da Fondi, 12 da Terracina, 16 da Monte San Biagio, ed \u00e8 grossomodo equidistante da Roma (112 km a nord) e Napoli (115 km a sud).\nEconomia.\nOltre al settore agricolo, il settore economico principale di Selvavetere \u00e8 quello turistico. La localit\u00e0 \u00e8 piuttosto recettiva sia per il turismo balneare, per via dell'estensione costiera e delle strutture alberghiere presenti; che per quello naturalistico, data la vicinanza col parco naturale del Lago di Fondi, e con le aree lacustri di San Puoto e Lago Lungo, presso il confine con Sperlonga.\nInfrastrutture e trasporti.\nSelvavetere \u00e8 attraversata dalla Strada statale 213 Via Flacca, che collega Terracina con Gaeta e Formia e, tramite l'allaccio con la Strada statale 7 Via Appia presso Terracina, ha un collegamento piuttosto celere anche con Latina. La Strada provinciale 102 la collega sia con Fondi che con la sua stazione ferroviaria, Fondi-Sperlonga, sulla linea Roma-Formia-Napoli e distante 8 km. La Strada provinciale 100 bypassa il centro (dal lato orientale), collegando la SP 102 con la SS 213 presso il Lago San Puoto."}
{"id": "307864", "revid": "30610", "url": "https://it.wikipedia.org/wiki?curid=307864", "title": "\u1e24amza ibn \u02bfAbd al-Mu\u1e6d\u1e6dalib", "text": "Hamza era lo zio paterno di Maometto, di lui pressoch\u00e9 coetaneo, e fratello consanguineo del padre del profeta, \u02bfAbd All\u0101h b. \u02bfAbd al-Muttalib. Era anche fratello di latte di Maometto, per avere avuto in comune la nutrice Thuwayba.\nLa sua conversione all'Islam sarebbe stata determinata, almeno inizialmente, da un sentimento di orgoglio familiare, incluso fra le doti che, in epoca preislamica ( \"j\u0101hiliyya\" ), erano raggruppate sotto la denominazione di \"muruwwa\".\nSentendo infatti dileggiare in una certa occasione il nipote a causa della sua predicazione monoteistica in una citt\u00e0, Mecca, invece di tenaci sentimenti paganeggianti, Hamza (che s'era distinto fino ad allora quasi unicamente per le sue qualit\u00e0 e la sua passione venatoria) insorse offeso per l'offesa che, portata al suo parente, coinvolgeva per\u00f2 tutto l'intero suo gruppo clanico (Ban\u016b H\u0101shim).\nDivenne pertanto musulmano e s'accompagn\u00f2 da allora al nipote, accrescendo di giorno in giorno la sua fede in lui e nel suo messaggio monoteistico.\nPrese parte all'Egira e fu dal nipote affratellato a Zayd ibn Haritha, figlio adottivo del Profeta.&lt;br&gt; \nPartecip\u00f2 a tutti i fatti d'arme del primo Islam, e a lui Maometto affid\u00f2 il comando della prima azione bellica, condotta lungo la costa, nel territorio dei Banu Juhayna. S'illustr\u00f2 anche nel corso della vittoriosa battaglia di Badr. Nella battaglia di Uhud fu tuttavia colpito dall'abissino Wahsh\u012b - uno schiavo di Jubayr ibn Mut\u02bfim, il cui zio Tu\u02bfayma b. \u02bfAd\u012b era stato ucciso a Badr - abilissimo nello scagliare il suo corto giavellotto che, infatti, lo fer\u00ec a morte. \nSul suo cadavere ancora caldo corse allora Hind, moglie di Ab\u016b Sufy\u0101n, ansiosa di vendicare la morte del padre Utba, avvenuta nel precedente scontro di Badr. Wahsh\u012b estrasse dal cadavere il fegato di Hamza dandolo a Hind, che ne addent\u00f2 rabbiosamente un lembo per poi sputarlo, guadagnandosi per questo efferato atto il soprannome di \"\u0100kilat al-akb\u0101d\", cio\u00e8 \"Mangiatrice di fegato\"."}
{"id": "307868", "revid": "438678", "url": "https://it.wikipedia.org/wiki?curid=307868", "title": "Wahsh\u012b ibn Harb", "text": "Fu lui che, nella battaglia di Uhud uccise nel 625 col suo giavellotto lo zio del profeta Maometto, Hamza ibn \u2018Abd al-Muttalib.\nLa sua vita gli fu risparmiata dal Profeta vincitore, anche se Wahsh\u012b fu indotto a tenersi lontano da Maometto da una precisa disposizione del profeta. In qualche modo cerc\u00f2 di farsi perdonare partecipando, dopo essersi convertito, alle guerre esplose nella Penisola araba all'epoca del califfato di Ab\u016b Bakr, primo successore politico di Maometto alla testa della \"Umma\". Fu infatti ancora una volta la sua arma, che egli maneggiava con grandissima destrezza, a colpire il \"falso profeta\" Musaylima, che s'era reso signore dell'intera regione araba della Yamama, nell'omonima battaglia.\nSuccessivamente Wahshi di spost\u00f2 a vivere a Homs, dove s'era insediata una folta comunit\u00e0 di arabi musulmani originari dello Yemen."}
{"id": "307872", "revid": "22828", "url": "https://it.wikipedia.org/wiki?curid=307872", "title": "Wahshi", "text": ""}
{"id": "307879", "revid": "11959", "url": "https://it.wikipedia.org/wiki?curid=307879", "title": "Wahsh\u012b", "text": ""}
{"id": "307880", "revid": "104458", "url": "https://it.wikipedia.org/wiki?curid=307880", "title": "Walkringen", "text": "Walkringen (toponimo tedesco) \u00e8 un comune svizzero di 1\u00a0782 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nIl comune di Walkringen \u00e8 stato istituito nel 1834 integrando anche le localit\u00e0 di Bigenthal e Wikartswil\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nIn localit\u00e0 Wikartswil sorge il centro termale R\u00fcttihubelbad, aperto nel 1834 e ricostruito dal 1987.\nInfrastrutture e trasporti.\nWalkringen \u00e8 servito dall'omonima stazione e da quella di Bigenthal sulla ferrovia Burgdorf-Thun.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "307882", "revid": "306856", "url": "https://it.wikipedia.org/wiki?curid=307882", "title": "Donald Meltzer", "text": "Biografia.\nNato in USA, ove comp\u00ec gli studi in medicina e in psichiatria, si trasfer\u00ec poi in Inghilterra, a Londra, completandovi la sua formazione psicoanalitica con Melanie Klein. Qui divenne rapidamente uno degli esponenti pi\u00f9 importanti della scuola kleiniana. Svolse un'intensa attivit\u00e0 di insegnamento, come didatta della Societ\u00e0 Psicoanalitica Britannica, da cui progressivamente si distacc\u00f2, come docente alla Tavistock Clinic e poi progressivamente in vari paesi europei ed extraeuropei. In Italia venne regolarmente dalla fine degli anni settanta in poi e contribu\u00ec alla diffusione in Italia della cultura psicoanalitica e della conoscenza dell'opera di Wilfred Bion, con seminari e supervisioni seminariali. \nLe opere.\nIl suo apporto fu fondamentale nel campo della psicoanalisi infantile e degli adolescenti, ma si estese a tutto il campo della psicoanalisi. Le sue opere, \"Il processo psicoanalitico\", \"Stati sessuali della mente\", \"Esplorazioni sull'autismo\", \"Lo sviluppo kleiniano\", \"Configurazioni familiari e apprendimento\", \"Metapsicologia allargata\", \"La vita onirica\", \"Conflitto estetico\", \"Claustrum\", oltre a scritti sparsi raccolti in \"La comprensione della Bellezza\" e \"Sincerity and other works\", hanno segnato punti miliari di uno sviluppo originale e di grande interesse, anche se poco riconosciuto dai filoni \"ufficiali\" e dall'establishment psicoanalitico internazionale. Suoi contributi fondamentali (ad esempio sull'adolescenza), da seminari e conferenze, sono comparsi su varie riviste fra cui i \"Quaderni di Psicoterapia infantile\" di Perugia, e attendono di essere raccolti in un'edizione aggiornata.\nNelle sue opere sono rintracciabili diversi fili, sempre strettamente intrecciati fra clinica e riflessioni teoriche, che danno continuit\u00e0 al suo pensiero: dal \"Processo\" a \"Claustrum\", sulla relazione analitica e le sue vicissitudini; da \"Esplorazioni sull'autismo\" a \"la vita onirica\", sulle osservazioni emergenti dal lavoro terapeutico con i bambini autistici; da \"stati sessuali della mente\" a \"lo sviluppo kleiniano\", opere di analisi dello sviluppo delle conoscenze e delle teorie psicoanalitiche. Pionieristico il lavoro con Martha Harris \"configurazioni familiari e apprendimento\", sull'intreccio fra organizzazioni familiari e sviluppo individuale, in cui il modello dei gruppi di Wilfred Bion venne applicato all'esame dell'interrelazione fra famiglia e individuo, decisamente innovativo per un'ottica psicoanalitica kleiniana nei primi anni ottanta del secolo scorso, allargando il campo psicoanalitico dalle relazioni e dinamiche intrapsichiche alle relazioni e dinamiche intrafamiliari e sociali, e ponendo le basi per l'applicazione del metodo psicoanalitico al lavoro con le famiglie. \nIl metodo.\nCaratteristica del metodo di Donald Meltzer, che pi\u00f9 volte ha definito \"fenomenologico\", sia negli scritti che nei suoi contributi orali seminariali, il suo partire dagli elementi emergenti dall'osservazione clinica (dal greco klinomai, \u03ba\u03bb\u03af\u03bd\u03bf\u03bc\u03b1\u03b9, vedere), per \"descrivere\" i fenomeni, le manifestazioni (dal greco fainomai, \u03c6\u03b1\u03af\u03bd\u03bf\u03bc\u03b1\u03b9, appaio, mi manifesto), sfrondandoli dai rivestimenti illusori e ideologici e dalle speculazioni, costruzioni teoriche sganciate dall'osservazione clinica. Vicino in questo al fenomeno del \"fatto scelto\" (\"selected fact\") di Bion. Per certi versi Meltzer \u00e8 stato per cos\u00ec dire un viaggiatore che ha lasciato osservazioni e mappe provvisorie derivanti delle sue esplorazioni nel continente sconosciuto della mente umana. Nei suoi scritti la metafora geografica ritorna pi\u00f9 volte, ad esempio nelle confusioni geografiche che segnano il limite incerto fra la follia e le normali difficolt\u00e0 umane. Il lavoro terapeutico nell'ottica meltzeriana \u00e8 venuto sempre pi\u00f9 a caratterizzarsi come un lavoro di esplorazione congiunta della coppia analista-paziente (una volta ha richiamato il modello di Virgilio e Dante) e di chiarificazione delle confusioni e delle mistificazioni che impediscono l'osservazione della realt\u00e0. \nIl suo viaggio lo ha portato a porre come livello cruciale dell'esperienza quello estetico, che \u00e8 nello stesso tempo collegato all'esperienza della nascita e del primo rapporto con la madre, e nello stesso tempo conflitto ineliminabile e fonte delle difese che costituiscono l'insieme della psicopatologia, da quella pi\u00f9 grave, autistica, psicotica, psicopatica a quella della vita quotidiana."}
{"id": "307888", "revid": "104458", "url": "https://it.wikipedia.org/wiki?curid=307888", "title": "Ittigen", "text": "Ittigen (toponimo tedesco) \u00e8 un comune svizzero di 11\u00a0388 abitanti del Canton Berna, nella regione di Berna-Altipiano svizzero (circondario di Berna-Altipiano svizzero); ha lo status di citt\u00e0.\nStoria.\nIl comune di Ittigen \u00e8 stato istituito nel 1983 per scorporo da quello di Bolligen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nIstituzioni, enti e associazioni.\nNel territorio comunale hanno sede diversi uffici federali, tra i quali l'Ufficio federale dell'ambiente.\nEconomia.\nTra le aziende con sede a Ittigen figura quella di telecomunicazioni Swisscom.\nInfrastrutture e trasporti.\nIttigen \u00e8 servita dalle stazioni di Papierm\u00fchle e di Worblaufen sulla ferrovia Berna-Soletta.\nSport.\nA Ittigen hanno sede l'Associazione Olimpica Svizzera e numerose federazioni sportive svizzere, tra le quali quelle di atletica leggera, judo e ju-jitsu, pallamano e tennistavolo."}
{"id": "307891", "revid": "767487", "url": "https://it.wikipedia.org/wiki?curid=307891", "title": "The Year Is One", "text": "The Year Is One \u00e8 un album del gruppo musicale hard rock statunitense Comes with the Fall, pubblicato nel 2001.\nI brani contenuti in esso sono di genere rock allo stato puro: dieci pezzi hard rock con diverse virate melodiche.\nL'album inizia con \"Murder Scene\", pezzo dal gusto \"seventies\", in cui viene fuori la parte pi\u00f9 \"hard\" della band. Le chitarre ruggiscono in \"Unbreakable\" e \"So Divine\" dove la band sembra richiamare il furore del punk. La sezione ritmica, di ottima scuola, viene fuori in brani come \"Smashdown\", \"Take It Out on Me\" e \"Never See Me Cry\".\nIl resto \u00e8 melodia: la band si lascia andare e vengono fuori senza dubbio ottime canzoni rock come \"So Cruel\", \"Strung Out on a Dream\", \"Waiting Out the Breakdown\". La prima esalta le doti vocali di William DuVall, la seconda \u00e8 un inatteso esempio di progressive rock. La terza \u00e8 un pi\u00f9 modesto approccio richiamante gli U2, ma non meno piacevole."}
{"id": "307899", "revid": "125575890", "url": "https://it.wikipedia.org/wiki?curid=307899", "title": "One World Trade Center", "text": "Il One World Trade Center, colloquialmente Freedom Tower (\"Torre della Libert\u00e0\"), \u00e8 il sesto grattacielo pi\u00f9 alto del mondo. \u00c8 il principale del New World Trade Center di New York. L'altezza dell'edificio \u00e8 di 1.776 piedi, pari a 541 metri e 33 centimetri al pennone, mentre l'altezza fino al tetto \u00e8 di 417 metri. \u00c8 dotato di 94 piani di cui 75 usufruibili. Il numero 1776 non \u00e8 casuale: \u00e8 stato scelto poich\u00e9 rappresenta l'anno della dichiarazione di indipendenza degli Stati Uniti.\nLa torre sorge nell'angolo nord-ovest del sito, per un'area complessiva di 325.279\u00a0m\u00b2. La costruzione del grattacielo \u00e8 iniziata ufficialmente il 27 aprile 2006, con la posa della prima pietra, e si \u00e8 conclusa il 30 giugno 2013, con la collocazione dell'antenna.\nAttorno alla Freedom Tower sorgeranno anche altri edifici, di cui uno residenziale. Poco distante \u00e8 ubicato anche il National September 11 Memorial &amp; Museum, una collezione di immagini, cimeli e reperti storici riguardo agli attentati dell'11 settembre 2001.\nStoria.\n1970\u20132001.\nLa Torre Nord fu una delle due cosiddette \"Torri Gemelle\" del complesso che costituiva il World Trade Center di New York, costruito nella Lower Manhattan a partire dalla seconda met\u00e0 degli anni '60, sul progetto dell'architetto statunitense di origine giapponese Minoru Yamasaki. Nota anche come WTC 1 o One WTC, era un grattacielo di 110 piani alto 417 metri, distinguibile dalla Torre Sud solo per un'enorme antenna lunga 110 metri che la sormontava. Costruita tra il 1966 e il 1970 e inaugurata nel 1973, fu distrutta durante gli attentati dell'11 settembre 2001 dal volo American Airlines 11.\nNell'agosto 1974, l'acrobata francese Philippe Petit arriv\u00f2 in cima alla torre, esibendosi poi tramite un filo in una pericolosa camminata verso l'altra torre, e ripetendosi nel numero ben otto volte. Due scalatori si sono esibiti arrivando in cima nel 1981 e nel 1983. \nLa torre nord fu il primo edificio ad essere colpito durante gli attentati dell'11 settembre 2001. Alle 08:46:28 locali, il volo American Airlines 11 si schiant\u00f2 contro la torre centralmente tra il 93\u00ba e il 99\u00ba piano. Questo caus\u00f2 la distruzione di tutti e tre i pozzi degli ascensori e le tre scale d'emergenza, di conseguenza tutte le persone che si trovavano al di sopra della zona dell'impatto rimasero intrappolate; alcune si gettarono nel vuoto e altre morirono nel crollo avvenuto 102 minuti dopo, alle ore 10:28:31, quando la torre collass\u00f2 su se stessa in posizione verticale circa 30 minuti dopo il crollo della Torre Sud (che croll\u00f2 alle 9:59:04). I detriti del grattacielo danneggiarono gravemente il WTC 5, il WTC 6, il WTC 7 (che in seguito croll\u00f2), e distrussero anche il Marriott World Trade Center (WTC 3), gi\u00e0 gravemente compromesso dal precedente crollo dell'altra torre.\nLa torre era stata precedentemente oggetto di un fallito attentato il 26 febbraio 1993: nei sotterranei dell'edificio un gruppo di terroristi parcheggi\u00f2 verso mezzogiorno un furgone carico di 680 kg di esplosivo, facendolo poi esplodere e provocando la morte di 6 persone. Tuttavia il piano di far implodere il grattacielo affinch\u00e9 crollasse sull'altra torre fall\u00ec, e subirono danni solo le strutture secondarie pi\u00f9 basse.\nRicostruzione.\nDopo la distruzione degli edifici 1, 2, 3 e 7 (dei sette complessivi che componevano il World Trade Center nella sua realizzazione originaria) avvenuta il giorno 11 settembre 2001, ci fu un ampio dibattito sul futuro del sito del World Trade Center. Arrivarono proposte quasi subito, e nel 2003, la Lower Manhattan Development Corporation organizz\u00f2 un concorso per stabilire come utilizzare il sito. Il rifiuto del pubblico verso il primo progetto port\u00f2 a un secondo concorso, dove venne scelto il progetto di Daniel Libeskind. Questo progetto attravers\u00f2 molte revisioni, soprattutto a causa di disaccordi con lo sviluppatore Larry Silverstein. La critica \u00e8 stata rivolta soprattutto al limitato numero di piani per gli uffici e altri servizi. Solo 82 piani sarebbero stati abitabili, e lo spazio ufficio di tutto il nuovo World Trade Center sarebbe stato ridotto di oltre 280.000 metri quadrati in confronto con il complesso originale. Il limite \u00e8 stato imposto da Silverstein, il quale ha espresso la preoccupazione di un futuro attacco terroristico o un altro incidente. Gran parte dell'altezza dell'edificio sarebbe costituita da un grande open-air al di sopra del tetto della torre, che contiene le turbine eoliche e i \"giardini cielo\". Nel modello successivo la struttura in acciaio \u00e8 stata rimossa.\nUn progetto definitivo per la \"Freedom Tower\" \u00e8 stato formalmente presentato il 28 giugno 2005. Per soddisfare le questioni di sicurezza sollevate dal New York City Police Department \u00e8 stata aggiunta una base di cemento alta 57\u00a0m nel mese di aprile dello stesso anno. Il progetto originariamente prevedeva il rivestimento della base mediante vetro, al fine di smontare le critiche che sostenevano assomigliasse troppo a un \"bunker di cemento\", soluzione che tuttavia risult\u00f2 poi impraticabile sulla base degli esiti dei test preliminari, i quali rivelarono come il vetro potesse essere facilmente frantumabile in grandi e pericolosi frammenti. Modifiche progettuali hanno condotto alla sostituzione con una semplice facciata costituita da pannelli in acciaio inox e vetro resistente a esplosioni. Inoltre, \u00e8 stato dichiarato che la torre sarebbe stata una \"struttura monolitica di vetro che riflette il cielo e che viene sormontata da un'antenna\". Larry Silverstein dichiar\u00f2 anche che \"per il 2012 il WTC sarebbe stato completamente ricostruito, pi\u00f9 magnifico, pi\u00f9 spettacolare di quanto non fosse mai stato.\" La costruzione della torre \u00e8 iniziata nel mese di maggio con una cerimonia ufficiale che ha avuto luogo quando \u00e8 arrivata la prima squadra di costruzione. L'edificio ha raggiunto la massima altezza ad agosto 2012 ed era pronto all'uso per la fine del 2013.\nNel 2009, l'Autorit\u00e0 Portuale ha cambiato il nome ufficiale del palazzo da \"Freedom Tower\" a \"One World Trade Center\", affermando che questo nome era di pi\u00f9 facile identificazione. Nel maggio 2011, le planimetrie dettagliate della torre sono state esposte al Dipartimento per le Finanze di New York City, come risultato c'\u00e8 stato un tumulto da parte dei media e dei cittadini della zona circostante, che temevano che i piani sarebbero potuti divenire l'obiettivo di un futuro attacco terroristico.\nLa World Trade Center Association (WTCA) ha speso circa dollari per modificare il nome della torre sui souvenir.\nIl 12 novembre 2013, la Height Committee of the Chicago ha annunciato che il One World Trade Center \u00e8 l'edificio pi\u00f9 alto degli Stati Uniti, con un'altezza di 1.776 piedi.\nArchitettura.\nLa Freedom Tower (One World Trade Center) \u00e8 ispirata da simmetrie lineari e da un disegno che si iscrive nell'evoluzione del design dei grattacieli esistenti a New York. La guglia di osservazione turistica, presente in altri edifici di NYC come l'Empire State Building e il Chrysler Building, non ufficialmente inaugurata, \u00e8 stata aperta al pubblico nell'ottobre 2014.\nIl One World Trade \u00e8 stato realizzato nell'ambito di un progetto di ricostruzione e riqualificazione di Lower Manhattan; gli edifici circostanti (eccettuato quello gi\u00e0 esistente, adiacente dal lato nord) sono stati tutti interamente, o in gran parte, ristrutturati sia internamente, sia attraverso il completo rinnovamento delle facciate.\nLa Freedom Tower ha un totale di 94 piani, di questi ne sono disponibili 86, di cui 70 destinati a uffici. I primi virtuali 19 piani (nella realt\u00e0 solo 10, compresa la hall) sono adibiti a servizi tecnici. Il primo piano di uffici \u00e8 designato come 20\u00ba piano. La destinazione a uffici \u00e8 di 70 piani (fino al 90\u00ba piano). Oltre vi sono sei piani che ospitano servizi tecnici. Vi sono poi un ristorante, ai piani chiamati 100 e 101, e il punto di osservazione al piano 102. Al di sopra di questo, trovano posto altri quattro piani di servizio per arrivare sino al piano 104.\nCostruzione.\n2004-2007.\nLa prima pietra dello One World Trade Center \u00e8 stata posata in una cerimonia solenne il 4 luglio 2004, ma la costruzione della torre rimase in fase di stallo fino al 2006. La pietra fu quindi rimossa temporaneamente. Il progetto riprese solo dopo che vennero risolti i conflitti tra lo sviluppatore Larry Silverstein e l'Autorit\u00e0 Portuale riguardo al versamento del denaro per il progetto.\nIl 18 novembre 2006, 400 metri cubi di calcestruzzo sono stati versati sulle fondamenta del One World Trade Center, portati da ben 40 camion. Il 17 dicembre 2006, in una cerimonia che si \u00e8 svolta a Battery Park City, il pubblico \u00e8 stato invitato a firmare una trave in acciaio alta 9,144 metri. Questa trave di 10 iarde - la prima ad essere installata - \u00e8 stata saldata sulla base della costruzione il 19 dicembre 2006. Il 9 gennaio 2007, una seconda serie di travi \u00e8 stata saldata alla parte superiore del primo set. A febbraio 2007 le stime per la costruzione del 1 WTC erano di tre miliardi di dollari, circa 12.380 dollari per metro quadrato.\nCirca 1 miliardo di dollari recuperati tramite l'assicurazione sono stati utilizzati per costruire il nuovo World Trade Center. Lo Stato di New York ha erogato 250 milioni di dollari per la costruzione, e l'Autorit\u00e0 Portuale ha accettato di finanziare per un altro miliardo di dollari. Nel 2007, la Tishman costruction Corporation di New York, ha completato una fila di colonne in acciaio lungo il perimetro del cantiere e sono state poste le basi di due gru a torre. Entro la fine del 2007, i basamenti della torre e le fondazioni erano quasi complete.\n2008-2009.\nNel gennaio 2008, due gru di costruzione sono state spostate nel cantiere. Il nucleo in calcestruzzo della torre ha cominciato ad aumentare di altezza nei primi mesi del 2008. Il 22 febbraio 2008, circa 9.400 tonnellate delle quasi tonnellate di acciaio necessarie alla costruzione erano state ordinate. Il 13 marzo 2008, l'acciaio della torre raggiunge 21\u00a0m. Il 17 maggio 2008, l'acciaio della torre supera il livello della strada, quando nuove sezioni vengono imbullonate a due delle 24 colonne di acciaio dell'edificio. Le nuove sezioni portano l'altezza della struttura fino a 4,6\u00a0m sopra il livello stradale. Nel mese di giugno, lo scheletro d'acciaio della base in calcestruzzo della torre comincia a prendere forma. Entro la fine del mese, era stato versato il cemento per il livello B3 del seminterrato della torre. Ad agosto, lo 1 WTC raggiunge 7,6\u00a0m sopra il livello stradale. Nel corso della sua riunione il 16 settembre, il consiglio dell'Autorit\u00e0 Portuale ha approvato i contratti per i sistemi di gestione della sicurezza e la costruzione, e il 95% dei contratti necessari per completare la torre era stato firmato. Il 10 ottobre, vengono versati oltre 520 metri cubi di calcestruzzo per il nucleo in calcestruzzo della torre, portandolo poco sopra il livello della strada.\nL'11 febbraio 2009, la torre raggiunge 32\u00a0m sopra il livello stradale. Il 2 luglio 2009, oltre metri cubi di calcestruzzo vengono versati per formare le parti del livello stradale della piazza. Il 13 agosto, i costruttori dell'1 WTC installano una della grandi colonne dell'edificio. Ogni colonna in acciaio \u00e8 stata fusa in una fabbrica in Lussemburgo, sono alte tutte circa 18 metri.\nEntro il 1\u00ba novembre 2009, le 24 colonne perimetrali dello 1 WTC erano tutte erette, e la costruzione del secondo piano era quasi completa.\n2010-2011.\nL'installazione di acciaio e cemento continu\u00f2 per tutto il 2010. Il quinto piano venne terminato il 16 gennaio. Nel mese di febbraio, inizi\u00f2 la costruzione al sesto piano e l'Autorit\u00e0 Portuale annunci\u00f2 che la sovrastruttura in acciaio della torre aveva raggiunto 61\u00a0m sopra il livello stradale. Ad aprile l'edificio aveva raggiunto 26 piani.\nNel maggio 2010, l'Autorit\u00e0 Portuale dichiar\u00f2 che stavano costruendo un piano a settimana, ed era previsto che lo 1 WTC avrebbe raggiunto 55 piani entro la fine del 2010.\nIl 13 luglio 2010, i lavoratori ritrovarono i resti di un veliero del XVIII secolo presso il World Trade Center durante gli scavi per il centro sotterraneo di sicurezza, venne trovata anche un'ancora, probabilmente dello stesso veliero.\nAd ottobre 2010, la struttura in acciaio della torre aveva raggiunto 44 piani, e da novembre, si prepararono i pannelli della facciata in vetro per la successiva installazione, con i pannelli da assemblare tra i piani 20 e 24. A met\u00e0 novembre, l'acciaio della torre aveva raggiunto i 48 piani.\nL'Autorit\u00e0 Portuale ha annunciato il 16 dicembre 2010 che la torre aveva raggiunto il 52\u00ba piano, ed era salita ad oltre 180\u00a0m. Nel febbraio 2011, la torre aveva raggiunto il 56\u00ba piano, 203\u00a0m sopra il livello della strada, con i pannelli di vetro che avevano raggiunto il 27\u00ba piano. Il 12 maggio 2011, sono stati annullati i piani per l'installazione di vetro prismatico a causa di alcuni problemi tecnici. Entro giugno 2011, la torre aveva raggiunto il 70\u00ba piano, con i pannelli di vetro e i pavimenti in calcestruzzo che raggiungono il 45\u00ba e 63\u00ba piano, rispettivamente. Alla fine di agosto, la torre aveva raggiunto l'80\u00ba piano, con i pannelli di vetro e la pavimentazione in calcestruzzo che raggiungono il 53\u00ba e 72\u00ba piano, rispettivamente.\nL'11 settembre 2011, dieci anni dopo la distruzione dell'originale World Trade Center, la struttura in acciaio della torre ha raggiunto l'82\u00ba piano, mentre il pavimento il 72\u00ba e il rivestimento in vetro ha raggiunto il 56\u00ba piano. Il 30 settembre 2011, la struttura in acciaio della torre ha raggiunto l'84\u00ba piano, arrivando all'altezza di 320\u00a0m sopra il livello stradale, il rivestimento con i pannelli di vetro il 59\u00ba e la pavimentazione in calcestruzzo ha raggiunto il 76\u00ba. A questo punto, la torre incompleta \u00e8 diventata chiaramente visibile nello skyline, superando le torri circostanti. Alla fine di ottobre 2011, la torre \u00e8 diventata il terzo edificio pi\u00f9 alto di New York, superando il Chrysler Building e il New York Times Building.\nDurante la costruzione la torre \u00e8 stata illuminata con colori speciali in diverse occasioni. L\u201911 settembre, \u00e8 stata illuminata con i colori della bandiera americana per commemorare il 10\u00ba anniversario degli attacchi terroristici dell'11 settembre. Il 27 ottobre, \u00e8 stata illuminata in rosa in onore del mese per la prevenzione del cancro al seno e l'11 dicembre, l'Autorit\u00e0 Portuale ha illuminato la torre con luci multicolori per celebrare le vacanze invernali.\nAll'inizio di dicembre, l'acciaio della torre ha raggiunto il 90\u00ba piano, l'altezza della torre \u00e8 quindi arrivata a 340\u00a0m sopra il livello stradale. Il 27 dicembre 2011, la struttura in acciaio della torre \u00e8 arrivato al 92\u00ba piano, mentre i pannelli di vetro hanno raggiunto il 69\u00ba piano e il pavimento in cemento \u00e8 arrivato all'84\u00ba.\n2012-2013.\nIl 1\u00ba gennaio 2012, la struttura in acciaio della torre ha raggiunto il 92\u00ba piano (348 m), mentre i pannelli di vetro hanno raggiunto il 69\u00ba piano e il pavimento in cemento \u00e8 completato fino all'85\u00ba. Alla fine di gennaio, la struttura in acciaio \u00e8 giunta sino al 94\u00ba piano (353 m), il pavimento in cemento l'86\u00ba e i pannelli di vetro hanno raggiunto il 70\u00ba. A met\u00e0 febbraio la torre ha raggiunto il 99\u00ba piano, il cemento il 90\u00ba e i pannelli in vetro il 72\u00ba. Il 28 aprile l'acciaio ha raggiunto il 102\u00ba piano, il pavimento in cemento il 92\u00ba, e i pannelli di vetro il 74\u00ba.\nIl 30 aprile 2012 la Freedom Tower supera i 381 metri di altezza del tetto dell'Empire State Building, diventando il grattacielo pi\u00f9 alto di New York senza considerare nient'altro oltre l'ultimo piano.\nA maggio 2012 viene annunciato che la guglia che avrebbe dovuto nascondere l'antenna non sarebbe stata installata. Questo ha provocato dei problemi: infatti senza la guglia rimarr\u00e0 solo l'antenna e l'altezza dell'edificio scenderebbe da 1776 piedi a 1368 piedi; ci\u00f2 farebbe diventare lo 1 WTC non pi\u00f9 il grattacielo pi\u00f9 alto di New York, ma il secondo pi\u00f9 alto dopo il 432 Park Avenue.\nIl 2 giugno 2012 un incendio \u00e8 scoppiato all'89\u00ba piano, ma \u00e8 stato fortunatamente spento dai vigili del fuoco di New York prima di causare dei danni o delle lesioni strutturali all'edificio. L'incendio non \u00e8 stato dichiarato sotto controllo fino al 9:13 del mattino, quasi due ore dopo dallo scoppio; gli sforzi per spegnerlo sono stati ritardati a causa del fatto che, nella torre, i tubi da collegare agli idranti erano vuoti.\nIl 7 giugno 2012 la struttura in acciaio \u00e8 al 103\u00ba piano, il pavimento al 94\u00ba, e i pannelli di vetro al 76\u00ba, manca quindi un piano per completare la struttura fino al tetto.\nIl 22 giugno, la struttura in acciaio \u00e8 al 104\u00ba piano, il pavimento al 94\u00ba, e i pannelli di vetro all'80\u00ba. In seguito per\u00f2 la costruzione ha subito qualche ritardo a causa delle elevate temperature. Quando la temperatura si \u00e8 abbassata (met\u00e0 luglio 2012) gli operai hanno cominciato ad installare il parapetto in acciaio della parte superiore dello 1 WTC. A fine luglio tutte le colonne che sostengono il parapetto sono state installate. Durante il mese di agosto inizia il rivestimento del parapetto e il 10 agosto i pavimenti in cemento raggiungono il 93\u00ba piano e il rivestimento esterno l'82\u00ba.\nLo 1 WTC ha raggiunto la massima altezza del tetto (che comprende anche il parapetto) ad ottobre 2012.\nIniziati i lavori di rivestimento della base e di sistemazione della piazza sottostante, conclusisi nell'autunno 2013, la Freedom Tower ha visto il suo definitivo completamento il 30 giugno 2013, con l'installazione dell'antenna.\nIl 3 novembre 2014 c'\u00e8 stata l'apertura con il trasferimento dei primi impiegati negli uffici.\nCompletamento e costi stimati.\nL'One WTC era originariamente previsto per essere completato e aperto nel 2011, ma un rapporto di ottobre 2008 della PANYNJ ha rimandato il completamento stimato della torre verso la fine del 2012, con il budget totale stimato leggermente in crescita (circa 3,1 miliardi di dollari). Il 30 gennaio 2012, il costo della costruzione \u00e8 salito a 3,8 miliardi di dollari (a causa della crisi) che lo hanno reso il grattacielo pi\u00f9 costoso al mondo. La torre \u00e8 stata aperta il 3 novembre 2014.\nProprietari e inquilini.\nLo One World Trade Center \u00e8 quasi completamente di propriet\u00e0 della Port Authority of New York and New Jersey. Infatti circa il 5% del palazzo fu venduto alla Durst Organization, una societ\u00e0 privata immobiliare, che in cambio diede un investimento di almeno 100 milioni di dollari. Essa ha anche il compito di gestire l'edificio per la Port Authority.\nInquilini governativi.\nNel 2006, lo Stato di New York ha firmato un contratto per occupare, per 15 anni, circa metri quadrati all'interno dello 1 WTC, con la possibilit\u00e0 di estendere la durata del contratto e di occupare fino a metri quadrati. La General Services Administration (GSA) inizialmente aveva concordato di occupare circa metri quadrati di spazio, e il New York State's Office of General Services (OGS) altri 38.300. Tuttavia, nel mese di luglio 2011, il GSA ha ceduto gran parte dello spazio che aveva affittato alla Port Authority, e l'OGS si \u00e8 ritirata dal contratto di locazione. Nel mese di aprile 2008, la Port Authority ha annunciato che stava cercando un offerente per i metri quadrati del ponte di osservazione al 102\u00ba piano della torre.\nChina Center.\nIl 28 marzo 2009 \u00e8 stato annunciato che la Vantone Industrial, con base a Pechino, avrebbe occupato alcuni spazi all'interno dello 1 WTC. Venne cos\u00ec creato un progetto congiunto tra la Port Authority e la Vantone Industrial, il China Center. Questo progetto prevede l'occupazione di metri quadrati destinati a creare uno spazio che unir\u00e0 gli affari e la cultura, esso sar\u00e0 collocato tra i piani 64 e 69. Questo progetto dovrebbe inoltre aumentare i collegamenti commerciali e culturali tra Cina e Stati Uniti. Il contratto della Vantone Industrial durer\u00e0 20 anni e 9 mesi. Durante il mese di aprile 2011 \u00e8 stato presentato il progetto per gli interni del China Center, realizzato dall'artista cinese Zhou Wei.\nCond\u00e9 Nast.\nIl 3 agosto 2010, la casa editrice Cond\u00e9 Nast ha firmato un accordo provvisorio per spostare le sedi e gli uffici delle sue riviste nello One World Trade Center, occupando circa metri quadrati all'interno dell'edificio. Il 17 maggio 2011 la Cond\u00e9 Nast ha raggiunto un accordo per un contratto di locazione, di 2 miliardi di dollari, con la Port Authority per i metri quadrati per 25 anni. Il 25 maggio 2011, la Cond\u00e9 Nast ha aumentato lo spazio che avrebbe occupato portando i metri quadrati occupati complessivamente a circa , gli uffici occupano cos\u00ec 22 piani dal 20\u00ba al 41\u00ba. Il 17 gennaio 2012, \u00e8 stato riferito che la Cond\u00e9 Nast avrebbe occupato altri metri quadrati aggiungendo altri 3 piani di uffici destinati alla societ\u00e0, questo porta cos\u00ec complessivamente i piani occupati dalla societ\u00e0 a 25 dal 20\u00ba piano al 44\u00ba.\nInquilini proposti.\nIl 27 gennaio 2012, \u00e8 stato annunciato che Chadbourne &amp; Parke, uno studio legale che ha sede a Midtown Manhattan avrebbe firmato un contratto di locazione di circa metri quadrati all'interno dello One World Trade Center. Tuttavia i negoziati si sono improvvisamente interrotti nel marzo del 2012.\nFigure chiave.\nLarry Silverstein.\nLarry Silverstein della Silverstein Properties \u00e8 l'affittuario del complesso, egli mantiene il controllo del complesso, mentre l'Autorit\u00e0 Portuale ha il pieno controllo degli edifici stessi. Silverstein ha firmato un contratto di locazione di 99 anni per il World Trade Center nel luglio 2001, e oggi continua ad essere attivamente coinvolto nella maggior parte degli aspetti del processo di ricostruzione del sito.\nDavid Childs.\nDavid Childs, che \u00e8 uno degli architetti preferiti di Silverstein, ha inizialmente collaborato con Daniel Libeskind per la progettazione del One WTC. In seguito il design dell'One WTC \u00e8 stato rivisto proprio da Childs per far fronte ai problemi riguardanti la sicurezza. Essendo l'architetto dell'edificio, era responsabile della supervisione dell'intero progetto durante la sua costruzione.\nDaniel Libeskind.\nDaniel Libeskind \u00e8 l'architetto che ha vinto il concorso del 2002 per sviluppare un Master Plan per la ricostruzione del World Trade Center. Egli aveva anche inizialmente realizzato il progetto per l'One WTC, questo progetto includeva giardini nei piani pi\u00f9 alti dell'edificio e generatori eolici per produrre energia rinnovabile. In seguito l'architetto ha anche rifiutato di collocare l'edificio vicino alla stazione della PATH perch\u00e9 voleva che la torre si trovasse allineata con la Statua della Libert\u00e0. Del progetto originario di Libeskind non rimane quasi nulla infatti in seguito la progettazione degli altri edifici \u00e8 stata affidata ad altri architetti, tuttavia nell'attuale progetto dell'One WTC rimane un elemento originario del progetto di Libeskind, l'altezza che con i simbolici 1776 piedi (541 metri) rappresenta la data d'indipendenza degli Stati Uniti.\nDan Tishman.\nDan Tishman che insieme al padre John Tishman, costruttore dell'originale World Trade Center, sta collaborando per gestire la costruzione dello One World Trade Center per la Tishman Realty &amp; Construction.\nDouglas e Jody Durst.\nDouglas e Jody Durst che sono i co-presidenti della Durst Organization, una societ\u00e0 immobiliare che ha investito nel progetto 100 milioni di dollari. La Durst Organization \u00e8 un'azienda che si occupa dello sviluppo, della gestione e della locazione di spazi commerciali sostenibili. Proprio grazie a loro sono stati affittati numerosi metri quadrati del One WTC alla Cond\u00e9 Nast che da molto tempo ha stretti rapporti con la Durst Organization.\nAzioni speciali.\nNel marzo del 2014, un basejumper ha pubblicato un video realizzato a settembre 2013, durante il quale il suo salto \u00e8 stato girato di notte dal tetto del One World Trade Center. Dopo aver saltato la base, \u00e8 atterrato in West Street a Manhattan.\nNel novembre 2015, l'artista Donald Martiny \u00e8 stato invitato a verniciare due opere per lo One World Trade Center. Poich\u00e9 il suo lavoro era molto grande e non poteva essere prodotto nel suo studio, Martiny ha lavorato davanti a un pubblico durante gli orari di apertura del centro. Le sue opere si chiamano \"Lenape\" (dal nome della trib\u00f9 indiana che popolava gran parte degli attuali stati di New York e New Jersey e \"Unami\" (dal nome dell'ormai estinta lingua dei Lenape)."}
{"id": "307900", "revid": "228587", "url": "https://it.wikipedia.org/wiki?curid=307900", "title": "Particolare architettonico", "text": "Un particolare architettonico \u00e8 un elemento o una parte di un elemento di una costruzione edilizia, di un edificio o di una struttura architettonica.\nParticolari architettonici possono essere una colonna, il suoi capitello e piedistallo, oppure una finestra, il tipo di vetratura o la maniglia di chiusura. Corrispondono come prima individuazione agli elementi indipendenti che costituiscono una architettura (colonna, architrave, timpano, ecc.), ma possono anche rappresentarne una parte (fregio, capitello, base ecc.)\nNell'architettura classica i particolari architettonici denotavano lo stile dell'edificio (romanico, gotico, rinascimentale ecc.), con il Movimento Moderno (di cui il Razionalismo \u00e8 una declinazione italiana), che ha portato una semplificazione ed elementarizzazione delle forme con l'evidenza della struttura, questi si sono avvicinati se non fusi con i particolari costruttivi (\"pilotis, brise-soleil, curtain wall\" ecc.).\nCon la nuova corrente del \"post modern\" che vuol rendere autonoma la forma dalla funzione il \"particolare architettonico\" \u00e8 tornato ad essere elemento anche superfluo, dello spazio architettonico. Il progetto dell'ambiente costruito si arricchisce di elementi simbolici espressione del passato ed i \"particolari\", che denotano questa architettura della storia, sono aggiunti e sovrapposti alla struttura compositiva e costruttiva."}
{"id": "307901", "revid": "104458", "url": "https://it.wikipedia.org/wiki?curid=307901", "title": "Moosseedorf", "text": "Moosseedorf (toponimo tedesco; fino al XIX secolo Seedorf) \u00e8 un comune svizzero di 4\u00a0114 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nGeografia fisica.\nMoosseedorf \u00e8 situato a sud del lago Moossee, che d\u00e0 il nome al comune. Ha un'area di 6,3\u00a0km\u00b2; .\nStoria.\nLe prime testimonianze della presenza dell'uomo nella zona risalgono al tardo Paleolitico (13500 a.C.). Moosseedorf viene menzionato per la prima volta nel 1242 come \"Sedorf\"; nel 1389 viene chiamato \"Mossedorf\" e nel XIX secolo ha cambiato denominazione in Moosseedorf per evitare confusione con Seedorf nella regione del Seeland, anch'esso nel Canton Berna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nMoosseedorf \u00e8 servito dall'omonima stazione sulla ferrovia Soletta-Berna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "307905", "revid": "78273", "url": "https://it.wikipedia.org/wiki?curid=307905", "title": "Musica Nigeriana", "text": ""}
{"id": "307906", "revid": "466539", "url": "https://it.wikipedia.org/wiki?curid=307906", "title": "Robert Edward Lee", "text": "Inizi\u00f2 la sua carriera nell'esercito statunitense, per sposare da virginiano la causa dei nascenti Stati Confederati d'America, di cui divenne il principale condottiero militare durante la guerra civile. Guid\u00f2 cos\u00ec per oltre tre anni, con grande abilit\u00e0 strategica e tattica, la prestigiosa Armata della Virginia Settentrionale, la formazione pi\u00f9 efficiente e combattiva delle forze confederate, e negli ultimi mesi della guerra divenne anche ufficialmente il comandante in capo dell'esercito sudista. Guadagn\u00f2 una fama quasi leggendaria anche nel campo nemico, grazie alle vittorie conseguite contro forze militari spesso nettamente superiori e alla sua affascinante personalit\u00e0.\nDopo la guerra s'impegn\u00f2 per la riconciliazione e trascorse i suoi ultimi anni come presidente di un Collegio che in seguito porter\u00e0 il suo nome.\nGiovent\u00f9 e carriera.\nRobert Edward Lee nacque a Stratford Hall Plantation, nella contea di Westmoreland (Virginia), quarto figlio di un eroe della guerra d'indipendenza americana, Henry Lee (\"Lighthorse Harry\"), e di Anne Hill Lee (nata Carter). Suo padre era discendente di una delle famiglie storicamente pi\u00f9 importanti e influenti della Virginia. Entr\u00f2 nell'Accademia Militare degli Stati Uniti a West Point nel 1825. Quando nel 1829 si diplom\u00f2 (secondo su quarantasei della sua classe), non solo raggiunse il vertice accademico, ma non dovette neppure registrare nessun punto di demerito a suo carico. Fu assegnato come sottotenente (\"second lieutenant\") al Corpo del Genio.\nLee serv\u00ec per diciassette mesi a Fort Pulaski (Cockspur Island, Georgia). Nel 1831 fu trasferito a Fort Monroe, Virginia, come assistente ingegnere. Mentre era l\u00ec di guarnigione, spos\u00f2 ad Arlington House, residenza dei genitori della moglie, proprio di fronte a Washington, Mary Anna Randolph Custis (1808\u20131873), la bis-bisnipote di Martha Washington. Ebbero sette figli, tre ragazzi e quattro ragazze: George Washington Custis, William H. Fitzhugh, Robert Edward, Mary, Annie, Agnes e Mildred.\nGenio militare.\nLee serv\u00ec come assistente nell'ufficio dell'ingegnere-capo a Washington dal 1834 al 1837, ma trascorse l'estate del 1835 aiutando a tracciare le linee di confine statale fra Ohio e Michigan. Nel 1837 ricevette il primo comando importante. Come tenente (\"first lieutenant\") del Genio supervision\u00f2 i lavori ingegneristici per il porto di Saint Louis e per i tratti superiori dei fiumi Mississippi e Missouri. I suoi lavori gli fruttarono una promozione a capitano. Nel 1841 fu trasferito a Fort Hamilton, nel porto di New York, dove ricevette l'incarico di costruire fortificazioni.\nGuerra messicana, West Point e Texas.\nLee si distinse nella guerra messicana (1846\u20131848). Fu uno degli aiutanti di Winfield Scott nella marcia da Veracruz a Citt\u00e0 del Messico. Fu parte attiva in numerose vittorie statunitensi grazie alle sue personali ricognizioni in qualit\u00e0 di ufficiale di Stato Maggiore. Identific\u00f2 le vie d'attacco che i messicani non avevano pensato di presidiare in quanto pensavano che il terreno non consentisse alcun transito.\nFu promosso maggiore dopo la battaglia di Cerro Gordo nell'aprile 1847. Combatt\u00e9 anche a Contreras, a Churubusco e a Chapultepec e fu ferito in quest'ultima occasione. Alla fine della guerra era stato promosso tenente colonnello.\nDopo la guerra messicana trascorse tre anni a Fort Carroll, nel porto di Baltimora, dopo i quali divent\u00f2 sovrintendente di West Point nel 1852. Durante i suoi tre anni a West Point Lee miglior\u00f2 gli impianti e i corsi e pass\u00f2 molto tempo con i cadetti. Il figlio pi\u00f9 grande di Lee, George Washington Custis Lee, raggiunse West Point nel corso del suo mandato. Custis Lee ricevette il brevetto nel 1854, primo della sua classe.\nNel 1855 Lee divent\u00f2 tenente colonnello del 2\u00ba Cavalleria degli Stati Uniti (sotto il comando del colonnello Albert Sidney Johnston) e fu inviato sul fronte del Texas, dove aiut\u00f2 a proteggere i coloni dagli attacchi degli Apache e dei Comanche.\nQuelli non furono anni felici per Lee, dal momento che non amava stare lontano dalla sua famiglia per lunghi periodi di tempo, specialmente perch\u00e9 sua moglie era sempre pi\u00f9 malata. Lee tornava a casa per vederla non appena gli era possibile.\nGli accadde di essere a Washington nel momento dell'incursione nel 1859 di John Brown contro Harper's Ferry, in Virginia (ora Virginia Occidentale) e fu inviato sul posto per arrestare Brown e ristabilire l'ordine. Assolse il suo compito con rapidit\u00e0 e poi torn\u00f2 al suo reggimento in Texas. Allorch\u00e9 il Texas proclam\u00f2 la sua secessione dall'Unione nel 1861, Lee fu chiamato a Washington in attesa di nuovi ordini.\nLee proprietario di schiavi.\nIn quanto membro dell'aristocrazia della Virginia, Lee visse in stretto contatto con la schiavit\u00f9 per tutta la sua vita. Si \u00e8 saputo con certezza che egli aveva posseduto schiavi solo nel 1846, quando fu scoperta la sua manifestazione di volont\u00e0 registrata nella Contea Rockbridge (Virginia), in cui egli faceva riferimento a una donna schiava di nome Nancy e ai suoi figli, e nella quale Lee provvedeva al loro affrancamento in caso di sua morte.\nTuttavia, quando il suocero di Lee, George Washington Parke Custis, mor\u00ec nell'ottobre del 1857, Lee ricevette un considerevole patrimonio per il tramite di sua moglie ed ebbe il temporaneo controllo di una notevole quantit\u00e0 di schiavi (63 in tutto, fra uomini, donne e bambini), in quanto esecutore delle volont\u00e0 di Custis. In ossequio alle disposizioni testamentarie, gli schiavi furono liberati \u00absecondo le modalit\u00e0 che ai miei esecutori sembreranno pi\u00f9 rapide e adeguate\u00bb, con un massimo di cinque anni dalla data di morte di Custis; Lee provvide a sistemare la faccenda con i necessari passaggi legali relativi alla manomissione.\nLa volont\u00e0 di Custis fu omologata legalmente il 7 dicembre 1857. Sebbene Robert Lee Randolph, Right Reverend William Meade e George Washington Peter fossero nominati esecutori con Robert E. Lee, i primi tre mancarono di effettuare i necessari passi legali, lasciando Lee come solo responsabile del patrimonio, con l'esclusivo controllo di tutti i vecchi schiavi di Custis. Malgrado le volont\u00e0 circa questi schiavi da emancipare dicessero \u00absecondo le modalit\u00e0 che ai miei esecutori sembreranno pi\u00f9 rapide e adeguate\u00bb, Lee si trov\u00f2 nella necessit\u00e0 di pagare i debiti di suo suocero e di riparare le propriet\u00e0 che aveva ereditato. Decise cos\u00ec di risparmiare per tutti i cinque anni nei quali ebbe sotto il proprio controllo gli schiavi, impiegandoli nelle piantagioni dei suoi vicini e nella Virginia orientale (dove c'era forte richiesta di lavoro). La decisione provoc\u00f2 insoddisfazione fra gli schiavi, che avevano pensato di diventare uomini liberi subito dopo la morte di Custis.\nNel 1859 tre di questi schiavi, Wesley Norris, sua sorella Mary e un loro cugino, fuggirono verso il Nord, ma furono catturati di nuovo a poche miglia dal confine con la Pennsylvania e obbligati a tornare ad Arlington. Gli autori di due lettere anonime al \"New York Tribune\", datate 19 giugno e 21 giugno 1859, asseriscono di aver sentito dire che Lee avrebbe frustato i Norris; in un'intervista del 1866 pubblicata nel \"National Anti-Slavery Standard\", Wesley Norris stesso assicur\u00f2 che Lee li aveva frustati e aveva lacerato le loro schiene sfregandole con acqua salata. Lee invi\u00f2 i Norris a lavorare per le ferrovie a Richmond (Virginia) e in Alabama. Wesley Norris recuper\u00f2 la sua condizione di uomo libero nel gennaio del 1863, infiltrandosi attraverso le linee confederate nei pressi di Richmond e indirizzandosi verso il territorio controllato dall'Unione.\nLee affranc\u00f2 gli altri schiavi di Custis al termine del periodo di cinque anni, nell'inverno del 1862.\nGuerra di secessione.\nIl 18 aprile 1861, alla vigilia della guerra di secessione americana il presidente Abraham Lincoln, per il tramite del Segretario di Stato alla Guerra Simon Cameron, offr\u00ec a Lee il comando delle forze armate dell'Unione grazie a un intermediario, un politico repubblicano del Maryland, Francis P. Blair, a casa del figlio Montgomery, direttore del servizio postale di Lincoln a Washington. I sentimenti di Lee erano contrari alla secessione, come denunci\u00f2 in una lettera del 1861 in cui parlava di essa definendola \u00abnient'altro che rivoluzione\u00bb e tradimento degli sforzi dei Padri Fondatori. Tuttavia la sua lealt\u00e0 nei confronti della sua natia Virginia gli fece raggiungere le file della Confederazione.\nAllo scoppio della guerra fu nominato alla testa di tutte le forze della Virginia e poi uno dei primi cinque generali comandanti (\"full general\") delle forze confederate. Lee, comunque, rifiut\u00f2 di indossare le mostrine di Generale della Confederazione affermando che, in considerazione del suo rango di colonnello dell'esercito degli Stati Uniti, egli avrebbe indossato solo le tre stelle di colonnello confederato fin quando la guerra civile non fosse stata vinta e Lee, in tempo di pace, avesse potuto essere promosso generale nell'esercito della Confederazione.\nDopo aver comandato le forze confederate nella Virginia occidentale ed essere poi stato incaricato delle difese costiere lungo i litorali della Carolina, divenne consigliere militare di Jefferson Davis, presidente della Confederazione, che egli aveva conosciuto ai tempi di West Point.\nComandante dell'Armata della Virginia settentrionale.\nA seguito della ferita ricevuta dal generale Joseph E. Johnston nella battaglia di Seven Pines, il 1\u00ba giugno 1862, Lee assunse il comando dell'Armata della Virginia Settentrionale, la sua prima opportunit\u00e0 di comandare un esercito sul campo. Subito lanci\u00f2 una serie di attacchi nelle battaglie dei Sette Giorni, contro le forze unioniste del generale George B. McClellan che minacciavano Richmond, la capitale confederata. Gli attacchi di Lee comportarono pesanti perdite della Confederazione dovute a maldestre prestazioni tattiche dei suoi subordinati ma le sue aggressive iniziative innervosirono McClellan. Dopo il ritiro di McClellan, Lee sconfisse un altro esercito unionista nella seconda battaglia di Bull Run (chiamata dalla Confederazione \"Seconda Manassas\"). Invase poi il Maryland, sperando di rifornirsi e possibilmente influenzare le elezioni del Nord in cui si discuteva di mettere fine alla guerra. McClellan venne in possesso di un ordine smarrito che rivelava i piani di Lee e manovr\u00f2 per portarsi con forze superiori ad Antietam prima che l'Armata di Lee potesse essere radunata. Nella pi\u00f9 cruenta giornata della guerra, Lee respinse gli assalti unionisti ma si ritir\u00f2 in Virginia con la sua Armata decimata.\nContrariato per il fallimento di McClellan di distruggere l'esercito di Lee, Lincoln nomin\u00f2 Ambrose Burnside comandante dell'Armata del Potomac. Burnside ordin\u00f2 un attacco al di l\u00e0 del fiume Rappahannock in quella che fu definita la battaglia di Fredericksburg. I ritardi nel gettare i ponti sul fiume regalarono all'Armata di Lee tempo in abbondanza per organizzare una solida difesa e l'attacco del 12 dicembre 1862 fu un disastro per l'Unione. Lincoln allora nomin\u00f2 Joseph Hooker comandante dell'Armata del Potomac. L'avanzata di Hooker per attaccare Lee nel maggio 1863, presso Chancellorsville, in Virginia, lo port\u00f2 a una sconfitta per opera di Lee, grazie all'audace piano di \"Stonewall\" Jackson di dividere l'esercito e di attaccare il fianco di Hooker. Fu una vittoria clamorosa ai danni di una forza molto maggiore, ma essa comport\u00f2 un grave costo, dal momento che il miglior subordinato di Lee, Thomas Jonathan Jackson, fu gravemente ferito e mor\u00ec poco dopo per una polmonite intervenuta dopo l'amputazione del braccio.\nNell'estate del 1863 Lee intraprese una nuova invasione del Nord nella speranza che una vittoria del Sud avrebbe obbligato il Nord a riconoscere l'indipendenza della Confederazione. Il suo tentativo di sconfiggere le forze unioniste al comando di George G. Meade a Gettysburg, in Pennsylvania, tuttavia fall\u00ec. I suoi subordinati non attaccarono con il piglio aggressivo che Lee si aspettava. La cavalleria di J.E.B. Stuart era lontano dal luogo degli scontri e la decisione di Lee di lanciare un massiccio attacco contro il centro delle linee dell'Unione \u2014 la disastrosa Carica di Pickett \u2014 si concluse con pesanti perdite. Lee fu costretto a ritirarsi ancora ma, come dopo Antietam, non fu inseguito con determinazione. In seguito alla sua sconfitta a Gettysburg, Lee invi\u00f2 una lettera di dimissioni al Presidente confederato Jefferson Davis l'8 agosto 1863, ma Davis respinse la richiesta di Lee.\nNel 1864 il nuovo generale comandante in capo dell'Unione, Ulysses S. Grant, cerc\u00f2 di distruggere l'Armata di Lee e di catturare Richmond. Lee e i suoi uomini bloccarono l'avanzata ma Grant ricevette rinforzi massicci e cominci\u00f2 a spingersi ogni volta un po' di pi\u00f9 verso Sud-est. Tali battaglie, nella campagna terrestre, compresero Wilderness, Spotsylvania Court House e Cold Harbor. Grant infine ingann\u00f2 Lee spostando segretamente la sua Armata al di l\u00e0 del fiume James. Dopo aver bloccato un tentativo dell'Unione di catturare Petersburg (Virginia), un collegamento ferroviario vitale per rifornire Richmond, gli uomini di Lee costruirono un sistema elaborato di trincee e furono assediati a Petersburg. Lee tent\u00f2 di rompere la situazione di stallo inviando Jubal A. Early a compiere un'incursione attraverso la valle dello Shenandoah su Washington D.C., ma Early fu sconfitto dalle superiori forze avversarie di Philip H. Sheridan. L'assedio di Petersburg continu\u00f2 da giugno 1864 fino ad aprile 1865.\nGenerale in capo.\nIl 31 gennaio 1865 Lee fu promosso generale comandante in capo di tutte le forze confederate. Ai primi del 1865 egli premette affinch\u00e9 si adottasse un piano per consentire agli schiavi di raggiungere i ranghi dell'Armata confederata in cambio della concessione della libert\u00e0. Lo schema non dette mai frutti per il breve lasso di tempo rimasto alla Confederazione prima che essa cessasse di esistere.\nDal momento che l'Armata confederata era esausta dopo mesi di battaglie, un tentativo dell'Unione di catturare Petersburg fu realizzato il 2 aprile 1865. Lee abbandon\u00f2 la difesa di Richmond e tent\u00f2 di congiungersi con l'esercito del generale Joseph Johnston nella Carolina del Nord. Le sue forze si arresero all'Armata dell'Unione ed egli si consegn\u00f2 al generale Grant il 9 aprile 1865, ad Appomattox Court House (Virginia). Lee rifiut\u00f2 le richieste di alcuni suoi subordinati (e indirettamente di Jefferson Davis) di respingere la resa e di consentire a che piccole unit\u00e0 si dileguassero sulle montagne, avviando una lunga guerra di bande.\nDopo la guerra.\nNel dopoguerra Lee s'impegn\u00f2 - senza riuscirvi - perch\u00e9 fosse concessa ufficialmente un'amnistia per gli avvenimenti bellici. Dopo aver completato in proposito un modulo di richiesta, questo fu portato all'attenzione del Segretario di Stato William H. Seward che, immaginando che la questione fosse stata assegnata a qualcun altro e che il modulo sulla sua scrivania fosse una copia personale, lo archivi\u00f2 fin quando esso non fu ritrovato decenni pi\u00f9 tardi nel cassetto della sua scrivania. Lee prese la mancanza di risposta come un segno dell'intenzione del governo di riservarsi il diritto di perseguirlo in futuro.\nL'esempio di Lee di richiedere l'amnistia incoraggi\u00f2 numerosi altri membri dell'esercito della Confederazione ad accettare il pieno reintegro nel diritto di cittadinanza degli USA. Nel 1975 il presidente Gerald Ford proclam\u00f2 un perdono postumo e il Congresso degli Stati Uniti d'America restitu\u00ec a costoro retroattivamente la cittadinanza, come conseguenza del rinvenimento da parte di un impiegato degli Archivi Nazionali nel 1970 del loro impegno giurato di fedelt\u00e0 (vedi XIV emendamento della Costituzione degli Stati Uniti d'America).\nLee e sua moglie avevano vissuto nella casa della famiglia della moglie prima della guerra, la Custis-Lee Mansion. Essa fu confiscata dalle forze unioniste ed \u00e8 oggi parte del cimitero di Arlington (\"Arlington National Cemetery\"). Dopo la sua morte, i tribunali riconobbero che la propriet\u00e0 era stata illegalmente confiscata e che doveva essere restituita al figlio di Lee. Il Governo si offr\u00ec di comprare la terra intorno e venne raggiunto un accordo in merito.\nLee fu preside del Washington College (oggi Washington and Lee University) a Lexington (Virginia), dal 2 ottobre 1865. In cinque anni egli trasform\u00f2 il Washington College da piccola generica scuola in uno dei principali college statunitensi che offrono corsi di economia e commercio, giornalismo e lingua spagnola. Espresse anche un completo e incisivo esempio del suo concetto di onore: \u00abAbbiamo una sola regola, che cio\u00e8 ogni studente \u00e8 un gentiluomo\u00bb \u2014 principio che dura ancor oggi nel Washington and Lee College e che poche altre scuole continuano a mantenere. Da rilevare che Lee orient\u00f2 il College perch\u00e9 vi fossero attirati studenti maschi del Nord come del Sud. Il college, come molti negli USA a quel tempo, conserv\u00f2 tuttavia un orientamento discriminatorio quanto al problema razziale; dopo che John Chavis fu ammesso nel 1795, il Washington (poi Washington and Lee) College non volle ammettere un secondo studente di colore fino al 1966.\nMalattia finale e morte.\nLa sera del 28 settembre 1870, Lee si ammal\u00f2, impossibilitato a parlare in modo coerente. \u00c8 pressoch\u00e9 certo che Lee abbia avuto un ictus che danneggi\u00f2 i lobi frontali del cervello e che gli rese impossibile parlare. Fu nutrito forzatamente per recuperare le forze ma contrasse la polmonite, una conseguenza quasi comune per chi perdeva forze. Lee mor\u00ec per gli effetti della polmonite, due settimane dopo l'ictus, la mattina del 12 ottobre 1870, a Lexington, in Virginia, e fu sepolto nella Lee Chapel dell'Universit\u00e0 Washington and Lee, in cui il suo corpo riposa tuttora.\nAl cinema e in televisione.\nLa figura del generale Lee entr\u00f2 nel mondo del cinema gi\u00e0 all'epoca del muto per poi essere citata svariate volte nei decenni successivi.\nMonumenti.\nUn certo numero di siti geografici \u00e8 stato dedicato alla sua memoria per onorarlo:\nDiversi monumenti sono stati costruiti in sua memoria:"}
{"id": "307909", "revid": "473173", "url": "https://it.wikipedia.org/wiki?curid=307909", "title": "Emazie", "text": ""}
{"id": "307916", "revid": "120457218", "url": "https://it.wikipedia.org/wiki?curid=307916", "title": "Valentina Aprea", "text": "Biografia.\n\u00c8 nata a Bari, ma vive a Basiglio (Milano); dopo essersi laureata in pedagogia con 110 e lode presso l'Universit\u00e0 di Bari, diviene insegnante elementare.\nNel 1983, a 27 anni, accede alla dirigenza pubblica nel settore dell'istruzione prima a Parma e poi a Basiglio.\nAttivit\u00e0 politica.\nGi\u00e0 esponente del PSI, nel 1994 \u00e8 tra le prime donne ad essere chiamate da Silvio Berlusconi a rappresentare in Parlamento il movimento politico Forza Italia. \u00c8 eletta alla Camera dei deputati nel Collegio uninominale di Rozzano in Lombardia in rappresentanza della coalizione di centro-destra nelle elezioni del 1994, 1996 e 2001. Nel 2006 e 2008 viene eletta prima nelle liste di Forza Italia, poi del Popolo della Libert\u00e0, nella circoscrizione Lombardia 1.\n\u00c8 stata responsabile delle politiche scolastiche di Forza Italia e, nei Governi Berlusconi II e III, ha ricoperto l'incarico di sottosegretario al Ministero dell'istruzione, dell'universit\u00e0 e della ricerca. Con l'allora ministro dell'istruzione, dell'universit\u00e0 e della ricerca Letizia Moratti ha collaborato alla stesura della legge 53/03 e dei decreti attuativi della riforma Moratti della scuola.\n\u00c8 stata, inoltre, Segretario di Presidenza della Camera dei Deputati nella XV Legislatura e presidente della Commissione Cultura, Scienza e Istruzione nella XVI Legislatura.\nIl Disegno di Legge 953 (\"DDL Aprea\").\nAprea, come Presidente della Commissione Cultura della Camera dei Deputati nella XVI legislatura, ha avanzato un complesso di proposte di riforma del sistema scolastico, riassunte nel libro \"La scuola che non c'\u00e8\" da lei scritto, che si sono concretizzate nel disegno di legge del 12 maggio 2008 (\"Norme per l'autogoverno delle istituzioni scolastiche e la libert\u00e0 di scelta educativa delle famiglie, nonch\u00e9 per la riforma dello stato giuridico dei docenti\", pi\u00f9 comunemente definito \"Disegno di legge n.953 Aprea\").\nNel 2012 viene votato in Commissione Cultura alla Camera da una maggioranza trasversale composta da PDL, PD e UDC il PDL 953, denominato disegno di legge Aprea-Ghizzoni, riguardante profonde modifiche da apportare all'istruzione pubblica. Esso ha scatenato le proteste di molte associazioni di studenti italiani (come Rete degli Studenti Medi e Unione degli Studenti), dovuta anche agli ulteriori tagli alla scuola apportati dal governo nel periodo precedente al DDL, con le conseguenti occupazioni ed autogestioni di numerose scuole italiane.\nLe norme pi\u00f9 contestare del DDL\nAprea sono state la possibilit\u00e0 di partecipazione di membri esterni alla scuola alla sua governance, la possibilit\u00e0 per le scuole di ricevere finanziamenti dai privati e il rimando allo statuto dell'autonomia della disciplina degli organi collegiali. \nIl DDL Aprea non \u00e8 mai entrato in vigore per la mancata discussione e approvazione in Senato.\nAssessore nella Giunta Regionale della Lombardia (2012-2018).\nL'8 febbraio 2012 \u00e8 stata nominata Assessore regionale all'Istruzione, Formazione e Cultura della Regione Lombardia nella IV Giunta Formigoni, carica costituzionalmente incompatibile con quella di deputato (art. 122 Cost.). Il 3 aprile Valentina Aprea ha comunicato la scelta di optare per la carica di assessore regionale, rassegnando le dimissioni dalla Camera dei deputati. Il 22 ottobre dello stesso anno le viene rinnovato l'incarico di assessore, a cui vengono aggiunte come competenze anche l'occupazione e le politiche del lavoro, nella nuova Giunta Formigoni, voluta dal Presidente della Lombardia per governare la regione fino alle successive elezione anticipate.\nSostenitrice dell'innovazione e sensibile alla diffusione delle nuove tecnologie, durante il suo mandato lancia il bando \"Generazione Web\" in collaborazione con il MIUR: 1398 classi di scuola superiore lombarda adottano i libri di testo in versione digitale.\nHa ottenuto la firma del Protocollo d'Intesa \"Ponte generazionale\", siglato l'11 dicembre 2012 tra la Regione e Assolombarda. Tale accordo offre ai lavoratori prossimi al pensionamento, una forma di part-time volontario al quale saranno integrati i contributi previdenziali. Conseguentemente l'azienda potr\u00e0 assumere un giovane inoccupato o disoccupato attraverso contratti di apprendistato.\nCandidata alle elezioni regionali lombarde del 2013 nella lista del PdL in provincia di Milano, ottiene 1737 preferenze senza essere eletta, ma il suo incarico sar\u00e0 comunque riconfermato nella giunta Maroni.\nIl ritorno alla Camera.\nAlle elezioni politiche del 2018 \u00e9 rieletta alla Camera con Forza Italia nel \"collegio uninominale\" di Gorgonzola."}
{"id": "307919", "revid": "601933", "url": "https://it.wikipedia.org/wiki?curid=307919", "title": "Antonio Cammelli", "text": "Biografia.\nEra figlio di Biondo Niccol\u00f2 e di una non meglio conosciuta Ginevra. Originario di Pistoia (da cui il soprannome Pistoia), visse e oper\u00f2 soprattutto alla corte di Ferrara. Dedic\u00f2 a Isabella d'Este 533 \"Sonetti faceti\" con ampi riferimenti politici e di cronaca descritti con stile satirico. L'autografo fu rinvenuto alla Biblioteca Ambrosiana nel 1893 da Erasmo P\u00e8rcopo, e pubblicato dallo stesso P\u00e8rcopo quindici anni dopo.\nNel 1495 venne nominato capitano della porta di Santa Croce a Reggio e ne detenne l'incarico fino al 1497.\nCertamente grazie agli Estensi egli pot\u00e9 intrattenere legami con Ludovico il Moro al quale dedic\u00f2 la raccolta di versi che ci \u00e8 giunta incompleta nel manoscritto \"Bolognese Universitario 2618\" e con Isabella Gonzaga che lo raccomand\u00f2 perch\u00e9 ottenesse anche l'incarico di capitano di porta San Pietro. Dedicati a Isabella sono i gi\u00e0 nominati \"Sonetti faceti\" e la tragedia scritta in terzine intitolata \"Pamphila\" (del 1499) rifacimento di un racconto del Decameron."}
{"id": "307922", "revid": "77358", "url": "https://it.wikipedia.org/wiki?curid=307922", "title": "Muretti a secco", "text": ""}
{"id": "307940", "revid": "1938393", "url": "https://it.wikipedia.org/wiki?curid=307940", "title": "Salsa Worcestershire", "text": "La salsa Worcestershire, o anche salsa Worcester (in inglese \"Worcestershire sauce\" o \"Worcester sauce\"; : o , ), \u00e8 una salsa inglese, agrodolce e leggermente piccante, che prende il nome dalla contea inglese omonima del Worcestershire. Di colore bruno scuro, \u00e8 adatta per le carni, i sughi, le minestre ed \u00e8 uno degli ingredienti fondamentali per alcuni cocktail quali per esempio il Bloody Mary e il Bull Shot.\nStoria.\nNacque nel 1835 su richiesta di un ex governatore inglese che aveva vissuto nel Bengala; commission\u00f2 a due farmacisti (John Wheeley Lea e William Perrins) di riprodurre una salsa indiana: i due fecero \"l'intruglio\" e lo misero in una botticella ma il risultato fu disastroso e la botticella dimenticata in cantina. Dopo 3 anni, i due ripresero dalla cantina il barile con quella salsa e si accorsero che era deliziosa, cos\u00ec fondarono un'azienda, la Lea &amp; Perrins, dedita alla produzione di tale prodotto, ancora attiva, divenuta di propriet\u00e0 del gruppo Heinz dal 2005.\nPreparazione.\nDalla sua creazione, la ricetta non \u00e8 mai cambiata: la salsa viene fatta invecchiare per tre anni in botti di legno, e, tra gli ingredienti, si annoverano cipolle britanniche, aglio francese, acciughe sotto sale (scolatura) spagnole, scalogno olandese ed erbe aromatiche. Dopo l'invecchiamento, viene aggiunto aceto di malto, tamarindo di Calcutta, chiodi di garofano del Madagascar, peperoncino rosso della Cina e melassa di canna da zucchero dei Caraibi."}
{"id": "307943", "revid": "16066", "url": "https://it.wikipedia.org/wiki?curid=307943", "title": "Il nazareno", "text": ""}
{"id": "307945", "revid": "115233", "url": "https://it.wikipedia.org/wiki?curid=307945", "title": "Nazzareno", "text": ""}
{"id": "307946", "revid": "6923", "url": "https://it.wikipedia.org/wiki?curid=307946", "title": "Temperatura di Planck", "text": "La temperatura di Planck \u00e8 l'unit\u00e0 di misura di Planck che rappresenta l'unit\u00e0 di misura naturale della temperatura, solitamente indicata con TP.\nCome molte delle unit\u00e0 di misura di Planck, costituisce un limite insuperabile: la temperatura pi\u00f9 elevata ammessa dalla meccanica quantistica. Si pensa che sia la temperatura a cui evapori un buco nero e quella iniziale del Big Bang, secondo il modello standard della cosmologia.\nDefinizione.\nSi definisce temperatura di Planck quella corrispondente alla massa di Planck (a meno di costanti):\ndove:\nEssa pu\u00f2 essere dedotta dalle leggi della meccanica classica partendo dal fatto che un oscillatore armonico ideale (privo di dissipazioni) in equilibrio termico con un gas ideale a una temperatura formula_3 racchiuso in una scatola con pareti perfettamente riflettenti e prive di attrito ha una energia di moto totale (energia cinetica + energia potenziale) pari a formula_4:\nQuesta asserzione \u00e8 vera e pu\u00f2 essere dimostrata dalle leggi della meccanica classica (fu provata la prima volta da Boltzmann) e, successivamente, \u00e8 stata confermata dalla meccanica quantistica.\nPonendo tale energia pari alla massa di Planck per formula_6 si ottiene per formula_3 la temperatura cercata:\nPer un oscillatore armonico in equilibrio termico che scambia fotoni di frequenza formula_9 esiste la probabilit\u00e0 che si generi un buco nero tutte le volte che avviene lo scambio di un quanto d'energia formula_10 e una frequenza pi\u00f9 alta violerebbe la relativit\u00e0 generale di Einstein (vedi lunghezza di Planck). Ecco perch\u00e9 la temperatura di Planck \u00e8 un limite superiore.\nIn teoria sarebbe possibile riscaldare un corpo alla temperatura di Planck ed esso emetterebbe, di conseguenza, la sua radiazione di corpo nero, ma in questo caso i risultati previsti dalla distribuzione spettrale di corpo nero (specialmente da corollari quali la Legge di Wien) fanno intendere che alla temperatura di Planck occorre fare ricorso a un'analisi pi\u00f9 scrupolosa e a qualcosa di pi\u00f9 profondo.\nPer avere contezza di ci\u00f2, si consideri, in prima battuta, una scatola perfettamente chiusa, con pareti perfettamente riflettenti in cui si trovano un mucchio di oscillatori in equilibrio termico alla temperatura calcolata con la precedente formula e si calcoli l'energia media per la frequenza angolare di Planck formula_9. Com'\u00e8 noto, la formula per l'energia media per la frequenza formula_9 \u00e8 data da:\nSi osservi che la temperatura di Planck ottenuta prima \u00e8 strettamente legata a formula_9 dalla relazione:\nFatte le adeguate sostituzioni, si ottiene che:\nIl numero medio di fotoni per il modo formula_9 \u00e8 dato da:\nChe sono relativamente pochi. Si potrebbe logicamente pensare che essendo estremamente energetici, ne bastino pochi a mantenere l'equilibrio termico, ma si tenga anche conto che a simili livelli d'energia gli oscillatori armonici non sono certo singoli atomi: la materia dovrebbe essere smembrata nelle unit\u00e0 fondamentali esistenti alla scala di Planck, per le quali non ci sono ancora modelli adeguati.\nIn seconda battuta, si osservi che un corpo nero in equilibrio termico alla temperatura di Planck dovrebbe irradiare la sua energia in massima parte alla lunghezza d'onda seguente (la moda della distribuzione ottenuta applicando la Legge di Wien):\nE alla frequenza:\nQuesti valori sono prossimi alle unit\u00e0 di Planck, ma evidentemente distanti. Sembra strano che il massimo d'emissione non avvenga alla frequenza angolare di Planck (o alla lunghezza di Planck che dir si voglia). Si tenga conto, infatti, che a una determinata temperatura di equilibrio corrisponde una sola frequenza ben specifica e se la temperatura di Planck, la lunghezza di Planck e la frequenza angolare di Planck sono limiti invalicabili, la Legge di Wien che \u00e8 la derivata dalla distribuzione spettrale di corpo nero dovrebbe unificarle.\nLa funzione di distribuzione spettrale, inoltre, \u00e8 positiva e continua anche per frequenze maggiori di quella di Planck. Quest'ultima possibilit\u00e0 \u00e8 vietata dalla relativit\u00e0 generale di Einstein. Simili fotoni non possono fisicamente manifestarsi, ma la distribuzione assegna a essi una probabilit\u00e0 non nulla di esistere.\nNel seguito si cercher\u00e0 di dare una risposta agli interrogativi di cui sopra, anche se si comprende che per essere esaustiva occorrerebbe avere a disposizione una teoria che spieghi coerentemente i fenomeni che avvengono alla scala di Planck.\nPoich\u00e9 la relativit\u00e0 generale vieta l'esistenza di fotoni con frequenza superiore a formula_9, si supponga che essi non esistano, pertanto \u00e8 lecito pensare che ogni frequenza fisicamente possibile sia un sottomultiplo reale della frequenza di Planck. In sintesi, si supporr\u00e0 che ogni frequenza formula_22 sia pari ad formula_23 con:\novviamente:\nLa distribuzione spettrale di corpo nero alla temperatura di Planck \u00e8 data dalla formula:\nEssa rappresenta l'intensit\u00e0 della radiazione emessa nell'intervallo di frequenze formula_27.\nConsiderato formula_28, il fatto che formula_29 e il fatto che:\nconsentono di riscrivere la formula nel seguente modo:\ndopo aver posto:\nI primi due termini sono costanti, pertanto, ci si pu\u00f2 concentrare sulla funzione in formula_33 che \u00e8 al terzo termine, trascurando formula_34. Se ne calcoli la derivata prima e se ne studi il segno per formula_35:\nIn formula_37 il denominatore si annulla, ma in un intorno destro dello zero resta comunque positivo. La singolarit\u00e0 della derivata prima, inoltre, \u00e8 eliminabile, infatti, scelto un formula_33 non nullo in un intorno destro dello zero si ha:\nApplicando la regola di de l'H\u00f4pital alla prima frazione, essa converge a zero e analoga sorte subisce la seconda. Applicando a essa la stessa regola, infatti, si ha:\nRiapplicandola si arriva a:\nche converge pure a zero.\nProlungando per continuit\u00e0 in formula_37 e considerato il segno dei fattori in gioco, per trovare la soluzione della suddetta disequazione basta studiare il segno del numeratore che, diviso per formula_43 e per 3, sempre positivi, si riduce a studiare la disequazione:\nDa semplici osservazioni geometriche \u00e8 possibile osservare che la retta:\n\u00e8 secante la curva formula_46, poich\u00e9 il suo coefficiente angolare (-1/3) \u00e8 diverso da quello della tangente ad formula_46 nel punto formula_37 (-1). Essa interseca l'asse delle ascisse per formula_49, dove formula_50 vale formula_51. In questo punto, quindi, formula_46 si trova al disopra della retta. Ma per formula_53 la retta vale 2/3 ed formula_46 vale 1/e. Poich\u00e9:\nLa retta \u00e8 al disopra di formula_46 e cos\u00ec resta fino ad formula_37\nIn conclusione: la distribuzione spettrale di corpo nero \u00e8 sempre crescente per formula_35 (condizione necessaria per l'esistenza fisica dei fotoni in gioco), quindi, la Legge di Wien non \u00e8 valida e il massimo di emissione \u00e8 raggiunto per formula_53, cio\u00e8 alla frequenza angolare di Planck (e quindi alla lunghezza di Planck). La condizione che unifica la distribuzione spettrale di corpo nero con la frequenza e la lunghezza di Planck \u00e8 pertanto ripristinata: un ipotetico corpo nero alla temperatura di Planck raggiunge il massimo di emissione alla frequenza di Planck.\nA questo punto diviene logico chiedersi a quali temperature la Legge di Wien e l'ammissibilit\u00e0 dei fotoni tornano validi e si partir\u00e0 osservando che la temperatura di Planck \u00e8 un estremante alla stessa stregua della frequenza angolare di Planck e della lunghezza di Planck. \u00c8 logico, pertanto, pensare che ogni temperatura T sia un sottomultiplo reale della temperatura di Planck, quindi:\ncon formula_61\nRiscrivendo opportunamente la distribuzione spettrale di corpo nero per tenere conto della variabilit\u00e0 della temperatura, si ottiene che:\nDerivando per formula_33 anche in questo caso e studiando il segno si arriva alla seguente disequazione:\nPer la quale valgono considerazioni analoghe a quelle fatte prima, ma l'intercetta dell'asse delle ascisse ora avviene per formula_65 e questo punto tende a 1 quando formula_66 tende a 1/3 da destra.\nSi osservi che per le condizioni precedentemente poste, un fotone per essere \"ammissibile\", e quindi non violare la relativit\u00e0 generale, deve rispettare la condizione: formula_67, con formula_68 e la condizione:\n\u00e8 proprio quella che, in un certo senso, vieta l'esistenza di fotoni \"inammissibili\" e fa rimanere valida la Legge di Wien (ammettendo che formula_35), fermo restando che la distribuzione spettrale assegna ancora, a simili fotoni, la possibilit\u00e0 d'esistere! Ma quali conclusioni si possono trarre quando formula_66 supera il valore suddetto? Il punto di intersezione tender\u00e0 ad avvicinarsi a 3 da sinistra e compariranno fotoni \"inammissibili\" (per i quali formula_72). La legge di Wien, a un certo punto, incomincer\u00e0 a esprimere il suo massimo prima per formula_53, poi si sposter\u00e0 nella regione di inammissibilit\u00e0 dei fotoni (formula_74). Intanto viene raggiunta la temperatura di Planck, ma il massimo di emissione osservabile in tutto questo processo di aumento della temperatura rester\u00e0 sempre attestato alla frequenza di Planck, come se l'energia ulteriormente inserita venisse \"risucchiata\" (si osservi che il massimo di emissione, derivato dalla Legge di Wien, viene raggiunto nella regione di \"inammissibilit\u00e0\", dove formula_75). \u00c8 bene sottolineare che tutto questo processo avviene in condizioni in cui la relativit\u00e0 generale \u00e8 in contrasto con la meccanica quantistica, a meno che non intervenga un qualche meccanismo della natura che impedisca a un fotone di comportarsi in maniera cos\u00ec assurda o che le due teorie in esame siano solo approssimazioni di un qualcosa di pi\u00f9 profondo (cosa pi\u00f9 probabile).\nCi\u00f2 fa pensare a un fatto che, in linea di principio, potrebbe superare il problema: l'ulteriore energia inserita aggiunge anche ulteriore massa in uno spazio, per ipotesi, confinato (il corpo nero riscaldato) e questa si converte in una schiuma ribollente di \"mini buchi neri\" dove solo la gravit\u00e0 quantistica pu\u00f2 dare delle risposte. Forse, fenomeni come quelli su descritti avvengono nei nuclei in collasso gravitazionale di stelle che si trasformano in buchi neri.\n\u00c8 bene, per\u00f2, sottolineare che quanto sopra rappresenta solo uno \"spingere al limite\" una formula per evidenziare \"quali cose non funzionano\" e cercare di cogliere i semi di una teoria pi\u00f9 profonda. Come si pu\u00f2 evincere, alcune cose che \"non funzionano\" ci sono, d'altronde, si \u00e8 supposto nei calcoli che lo spazio continui a essere un \"continuum immutabile\", in realt\u00e0, l'aggiunta di energia influisce sul campo gravitazionale e, quindi anche sullo spazio e questo \u00e8 uno dei principali punti di disaccordo tra meccanica quantistica e relativit\u00e0.\nVa anche notato che la formula della temperatura di Planck \u00e8 analoga (a meno di un fattore formula_76) a quella della radiazione di Hawking proveniente da un buco nero di Schwarzschild con massa pari alla massa di Planck (che sar\u00e0 definito \"buco nero di Planck\"). Ci\u00f2 rafforzerebbe l'ipotesi che essa \u00e8 la temperatura del \"lampo finale\" di un buco nero immediatamente prima di consumarsi definitivamente per il processo quantistico di evaporazione e, forse, la temperatura iniziale del Big Bang.\nSecondo Hawking, inoltre, un buco nero di Planck evaporerebbe in un tempo pari a:\nci\u00f2 rafforzerebbe ulteriormente l'ipotesi del \"ribollire\" di mini buchi neri nella struttura dello spazio alla scala di Planck."}
{"id": "307947", "revid": "34194", "url": "https://it.wikipedia.org/wiki?curid=307947", "title": "Ges\u00f9 Nazareno", "text": ""}
{"id": "307948", "revid": "34194", "url": "https://it.wikipedia.org/wiki?curid=307948", "title": "Ges\u00f9 nazareno", "text": ""}
{"id": "307949", "revid": "34194", "url": "https://it.wikipedia.org/wiki?curid=307949", "title": "Ges\u00f9 Nazzareno", "text": ""}
{"id": "307951", "revid": "34194", "url": "https://it.wikipedia.org/wiki?curid=307951", "title": "Ges\u00f9 nazzareno", "text": ""}
{"id": "307953", "revid": "466539", "url": "https://it.wikipedia.org/wiki?curid=307953", "title": "Nikolaj Ivanovi\u010d Bucharin", "text": "Biografia.\nPrimi anni.\nBucharin nacque a Mosca da due insegnanti di scuola elementare. La sua attivit\u00e0 politica ha inizio all'et\u00e0 di sedici anni quando, insieme al suo caro amico Il'ja \u0116renburg, partecip\u00f2 alle attivit\u00e0 studentesche dell'Universit\u00e0 di Mosca connesse alla Rivoluzione russa del 1905. Si iscrisse al Partito Operaio Socialdemocratico Russo nel 1906, divenendo un membro della frazione bolscevica.\nCon Grigorij Sokol'nikov partecip\u00f2 alla Conferenza nazionale dei giovani del 1907 tenutasi a Mosca, che \u00e8 stata poi identificata come conferenza di fondazione del Komsomol. A venti anni era gi\u00e0 membro del Comitato del partito di Mosca. Il comitato era per\u00f2 pesantemente infiltrato dall'Ochrana, la polizia segreta degli zar, che subito lo mise sotto sorveglianza. A quel tempo strinse i rapporti con Osinskij e Vladimir Michajlovi\u010d Smirnov e incontr\u00f2 anche Nade\u017eda Michajlovna Lukina, sorella di Nikolaj Lukin che avrebbe poco dopo sposato in esilio.\nNel 1911, dopo una breve detenzione, Bucharin fu esiliato a Onega nell'Oblast' di Arcangelo, ma poco dopo si trasfer\u00ec a Hannover. Durante l'esilio continu\u00f2 i suoi studi tanto da diventare uno dei maggiori teorici del bolscevismo. Tra l'altro si interess\u00f2 degli economisti non-marxisti e delle teorie economiche di Aleksandr Bogdanov che si era allontanato dalle posizioni politiche di Lenin.\nScrisse anche diversi libri e fu editorialista del quotidiano \"Novyj Mir\" (Nuovo Mondo) insieme con Lev Trotsky e Aleksandra Kollontaj. Durante la prima guerra mondiale scrisse un libello sull'imperialismo dal quale Lenin successivamente trasse degli spunti per la sua opera pi\u00f9 importante: \"Imperialismo: l'ultima fase del capitalismo\". Ritornato in Russia, Bucharin divenne uno dei leader del movimento bolscevico di Mosca e fu eletto nel Comitato Centrale. Dopo la rivoluzione fu editorialista anche della \"Pravda\".\nDirigente di partito: la caduta.\nBucharin guid\u00f2 l'opposizione della Sinistra Comunista al trattato di Brest-Litovsk, sostenendo che invece i bolscevichi dovevano continuare lo sforzo bellico e tramutarlo in una spinta a livello mondiale per la rivoluzione proletaria. Nel 1921 cambi\u00f2 le sue posizioni e accett\u00f2 le politiche leniniste, incoraggiando lo sviluppo della Nuova politica economica. Nel testamento di Lenin, Bucharin veniva definito affettuosamente \"il figlio prediletto del partito\". Dopo la morte di Lenin, Bucharin divenne membro a pieno titolo del Politburo nel 1924 e presidente dell'Internazionale Comunista (Comintern) nel 1926.\nDopo il 1926 Bucharin, allora considerato come il capo della \"destra\" del Partito Comunista, divenne un alleato del \"centro\" del partito, che era guidato da Stalin e che costituiva il gruppo dirigente dopo che l\"'uomo d'acciaio\" infranse la sua iniziale alleanza con Kamenev e Zinov'ev. Fu Bucharin che dettagli\u00f2 la tesi del \"Socialismo in un solo paese\" portata avanti da Stalin nel 1924, la quale sosteneva che il socialismo (nella teoria marxista, uno stadio transitorio verso il comunismo) poteva essere sviluppato in una sola nazione, anche se industrialmente sottosviluppata come la Russia. Questa nuova teoria affermava che la rivoluzione non aveva pi\u00f9 bisogno di essere incoraggiata nei paesi capitalisti, poich\u00e9 la Russia poteva e doveva conquistare il socialismo da sola: essa sarebbe diventata un marchio di fabbrica dello stalinismo.\nQuando Bucharin si oppose alla proposta collettivizzazione dell'agricoltura fatta da Stalin nel 1928, questi attacc\u00f2 le sue opinioni e lo costrinse ad abbandonarle. Come risultato, Bucharin perse la sua posizione al Comintern nell'aprile 1929 e venne espulso dal Politburo nel novembre dello stesso anno. I sostenitori internazionali di Bucharin, guidati da Jay Lovestone del Partito Comunista degli Stati Uniti d'America, vennero espulsi anch'essi dal Comintern. Essi formarono un'alleanza internazionale per promuovere la loro visione, chiamandola Opposizione Comunista Internazionale, anche se \u00e8 meglio nota come \"Opposizione di Destra\", termine usato dall'opposizione trotskysta di sinistra in Unione Sovietica per indicare Bucharin e i suoi sostenitori.\nBucharin fu parzialmente riabilitato da Stalin che lo nomin\u00f2 redattore dell'Izvestia nel 1934, ma venne arrestato nel 1937 con l'accusa di aver cospirato per il rovesciamento dello stato sovietico. Venne processato pubblicamente nel marzo 1938, come parte del Processo dei Ventuno, durante le Grandi purghe. Durante il processo, confess\u00f2 le sue \"colpe\" cio\u00e8 di essersi avvicinato - attraverso un delicato meccanismo di psicologia doppia, da lui stesso individuato secondo la filosofia di Hegel in uno stato di \"coscienza infelice\" - alle posizioni controrivoluzionarie, al fine di far vincere le sue idee politiche. \nNel corso del processo Bucharin si dichiar\u00f2 pentito di quanto fatto e indic\u00f2 in Trotsky il principale motore del movimento controrivoluzionario. Fu cos\u00ec condannato e giustiziato dall'NKVD. Bucharin \u00e8 stato poi riabilitato ufficialmente dallo stato sovietico sotto Michail Gorba\u010d\u00ebv nel 1988.\nIl testamento.\nPoco prima del suo arresto, Bucharin fece imparare a memoria il suo testamento alla sua giovane moglie, Anna Michajlovna Larina, Il testamento \u00e8 dedicato \"A una generazione futura di dirigenti del Partito\" e incomincia cos\u00ec:\n\"Lascio questa vita. Piego la testa, bench\u00e9 non sotto la scure del proletariato, che sarebbe spietata, ma pura, incontaminata. Sono certo e sicuro della mia impotenza, davanti alla macchina infernale, che si serve di sistemi medievali, e maneggia un potere immane - la macchina che fabbrica calunnie sistematiche e funziona con perfetta automatica sicurezza\".\nBucharin dichiara la sua impotenza dinanzi alla \"macchina infernale\" di Stalin venutasi a creare a meno di due decenni dalla Rivoluzione d'ottobre, chiedendo di non essere giudicato dalla posterit\u00e0 pi\u00f9 severamente di quanto avesse meritato:\n\"Se ho fatto degli errori nei metodi usati per l'edificazione del socialismo, che i posteri non mi giudichino pi\u00f9 severamente di quanto non abbia fatto Vladimir Il'i\u010d (Lenin). Noi eravamo i primi a dirigerci verso il comune obiettivo, e la strada non era ancora battuta. Erano altri tempi, era un'altra morale\".\nLa vedova impar\u00f2 a memoria il testamento e lo dett\u00f2 solo dopo la riabilitazione del marito, riversandolo in un libro sulla vita di lui. La sua pubblicazione ravviv\u00f2 la campagna pro-Bucharin che aveva avuto corso negli anni settanta da parte della Fondazione Bertrand Russell; Anna Larina, oramai anziana, intraprese tra il 1989 e il 1990 una serie di conferenze in giro per il mondo, in cui confutava la tesi della confessione al processo e difendeva la memoria di Bucharin.\nFilm.\nLa vicenda di Bucharin \u00e8 stata ripresa nel film \"Caro Gorbaciov\" (1988) di Carlo Lizzani. Il film \u00e8 il resoconto della veglia che precedette l'arresto di Bucharin nel 1937, quando la giovanissima moglie impar\u00f2 a memoria la lettera ai compagni, per difenderne la memoria e trasmetterla ai posteri. Bucharin \u00e8 interpretato da Harvey Keitel mentre la moglie Anna Michajlovna Larina \u00e8 interpretata da Flaminia Lizzani."}
{"id": "307954", "revid": "446353", "url": "https://it.wikipedia.org/wiki?curid=307954", "title": "Folke Bernadotte", "text": "Biografia.\nFiglio del conte Oscar Bernadotte e nipote del re Gustavo V di Svezia, si iscrisse come ufficiale di cavalleria alla scuola militare di Karlberg. Fu nominato tenente nel 1918 ed in seguito arriv\u00f2 al grado di maggiore.\nLui e sua moglie, Estelle Manville (1904-1984), furono molto attivi nello Scautismo e nel Guidismo. Bernadotte fu direttore dell'organizzazione scout svedese (Sveriges Scoutf\u00f6rbund) a partire dal 1937. Allo scoppio della seconda guerra mondiale si adoper\u00f2 per integrare gli scout nei piani di difesa svedese, addestrandoli come assistenti medici e nella difesa antiaerea.\nFu vice presidente della Croce Rossa svedese dal 1943, e presidente nel 1946.\nDurante la guerra si dedic\u00f2 al soccorso degli internati civili in Germania per conto della Croce Rossa Internazionale. Riusc\u00ec a salvare circa 15.000 persone dai Campi di concentramento, compresi migliaia di ebrei. A tale scopo si incontr\u00f2 nel marzo 1945 con Heinrich Himmler ottenendo che i prigionieri civili norvegesi e danesi potessero essere trasferiti in Danimarca.\nNegli ultimi giorni di guerra tratt\u00f2 con Heinrich Himmler alcune condizioni della resa nazista; gli Alleati non diedero ascolto a queste proposte ed il precipitare degli eventi rese inutile la mediazione di Bernadotte. Subito dopo la guerra si adoper\u00f2 a favore della popolazione civile tedesca e soprattutto dei bambini, nelle gravissime condizioni che si erano create con il crollo dello Stato tedesco.\nNel maggio del 1948 fu inviato dall'ONU in Palestina come mediatore fra gli Arabi e gli Israeliani in guerra. Riusc\u00ec per due volte a imporre ai contendenti una tregua ma fu assassinato in territorio israeliano, durante la seconda tregua, dalla Banda Stern, un gruppo di terroristi della destra sionista israeliana che gi\u00e0 aveva ucciso l'Alto Commissario britannico, Lord Moyne al Cairo, meritandosi dal primo ministro britannico Winston Churchill l'epiteto di \"nazisti\". La banda Stern era stata integrata nelle forze di difesa israeliane pochi mesi prima, e l'assassinio di Bernadotte fu una delle ultime operazioni del gruppo.\nDopo la sua morte, avvenuta il 17 settembre 1948, le ostilit\u00e0 furono riprese per la terza volta e durarono fino al 10 luglio 1949."}
{"id": "307955", "revid": "2028514", "url": "https://it.wikipedia.org/wiki?curid=307955", "title": "Gustavo V di Svezia", "text": "Biografia.\nNacque al palazzo di Drottingholm e alla nascita fu creato Duca di V\u00e4rmland. L'8 dicembre 1907 successe al padre al trono, due anni dopo la separazione del trono norvegese da quello svedese.\nFu iniziato in massoneria il 13 gennaio 1877 e fu Gran maestro dello \"Svenska Frimurare Orden\" (l'Ordine massonico svedese) fino alla sua morte. Nel 1947 fu creato ex Gran Maestro onorario della Gran Loggia unita d'Inghilterra e nel 1949 ricevette la \"Gourgas Medal\" dal Supremo consiglio della giurisdizione nord degli Stati Uniti d'America del rito scozzese antico ed accettato.\nSpos\u00f2 la principessa Vittoria di Baden il 20 settembre 1881. Vittoria era la nipote di Sofia Guglielmina di Svezia, e il suo matrimonio con Gustavo V un\u00ec con un legame di sangue la casa regnante Bernadotte con la casa regnante precedente, gli Holstein-Gottorp, a volte chiamati Vasa. Alla morte del fratello Vittoria divenne erede dei re Adolfo Federico di Svezia, Gustavo III di Svezia e Gustavo IV Adolfo di Svezia. Gustavo stesso discendeva dalla Casata dei Vasa.\nGustavo V fu l'ultimo re di Svezia a intervenire direttamente nella politica della nazione, nel 1914, sulla disputa riguardo ai fondi per la difesa. Era un uomo conservatore, che non approvava i movimenti democratici e le richieste per i diritti dei lavoratori. Gustavo V fu anche l'ultimo re svedese a essere comandante in capo delle Forze Armate Svedesi, dal 1907 al 1940.\nI rapporti con il regime nazista.\nSia il re che suo nipote, il principe Gustavo Adolfo, duca di V\u00e4sterbotten, socializzarono con alcuni leader del nazismo prima dell'inizio della seconda guerra mondiale. Tali amicizie, per\u00f2, erano pi\u00f9 che altro di carattere diplomatico. Gustavo V, per esempio, tent\u00f2 durante una propria visita a Berlino di convincere Hitler ad ammorbidire la persecuzione degli ebrei, cos\u00ec come esposto dallo storico J\u00f6rgen Weibull. Egli si rivolse anche al capo di Stato ungherese, l'ammiraglio Horthy per la medesima causa. Allo stesso modo, assieme a Franklin Delano Roosevelt, Gustavo V tent\u00f2 di appellarsi a Hitler nel 1938 per intentare dei negoziati di pace nell'interesse dell'umanit\u00e0.\nQuando la Germania nazista invase l'Unione Sovietica nel giugno del 1941 Gustavo V tent\u00f2 di scrivere una lettera privata a Hitler ringraziandolo di essersi preso cura della \"peste bolscevica\" e congratulandosi con lui per le recenti vittorie. Egli per\u00f2 venne dissuaso dal farlo dal primo ministro Hansson. A ogni modo il re invi\u00f2 lo stesso il messaggio a Hitler (attraverso un telegramma fattogli recapitare per mano dell'ambasciata tedesca a Stoccolma).\nIl tentativo di abdicazione del 1941.\nSecondo il primo ministro Hansson, durante una conversazione privata con lui, il re avrebbe nel 1941 balenato l'idea di abdicare se il governo non avesse approvato la richiesta della Germania di permettere di trasferire per ferrovia una divisione (la 163\u00aa Divisione di Fanteria, comandata dal generale Engelbrecht e in Svezia nota con il nome del suo comandante) attraverso il territorio svedese sino al nord della Norvegia e quindi in Finlandia nel giugno di quell'anno..\nA ogni modo il 25 giugno 1941 l'ambasciatore tedesco a Stoccolma invi\u00f2 un dispaccio segreto a Hitler con il quale lo informava che il re aveva assicurato che il passaggio sarebbe stato garantito. Tale fatto avvenne puntualmente, ma ancora oggi non sono ben chiare le ragioni di questa forzosa presa di posizione e la probabile abdicazione del re sarebbe eventualmente stata causata dalla volont\u00e0 di non immischiare lo stato svedese nella guerra con la potente Germania, fatto che caus\u00f2 la \"crisi di mezza estate\" (\"Midsommarkrisen\") nel governo svedese.\nL'affare Haijby.\nUn vecchio ristoratore, Kurt Haijby, mise in giro la voce di essere stato l'amante del re tra il 1912 e il 1932. Durante la vita di Gustavo a Haijby furono pagate 170.000 corone svedesi dalla corte di Svezia affinch\u00e9 mantenesse il silenzio. Nel 1938 Haijby fu arrestato per pedofilia e fu rinchiuso in un ospedale psichiatrico a Beckomberga. A seguito di ci\u00f2 la corte gli offr\u00ec altre 400 corone al mese se lui avesse lasciato il paese, cosa che Haijby accett\u00f2. Nonostante ci\u00f2 Haijby ruppe l'accordo, tornando in Svezia nel 1940 e scrivendo un libro sulla sua vita con il re. L'intera stampa fu comprata dalla corte e distrutta.\nDopo la morte di Gustavo iniziarono a circolare le voci della loro storia e la corte fu costretta ad accusarlo di ricatto. Questi fatti avvennero sullo sfondo di altri scandali, noti come \"affare Kejne\", che riguardavano l'omosessualit\u00e0 tra ufficiali del governo.\nUna biografia contemporanea di Gustavo V, menzionando l'affare Haijby, non accenna alle inclinazioni sessuali del re, o all'esatta relazione instaurata tra Gustavo e Haijby. Quest'ultimo fu condannato a sei anni di lavori forzati e si suicid\u00f2 poco dopo la sua liberazione."}
{"id": "307969", "revid": "372624", "url": "https://it.wikipedia.org/wiki?curid=307969", "title": "Parco regionale storico di Monte Sole", "text": "Il parco regionale storico di Monte Sole \u00e8 un'area naturale protetta che \u00e8 stata istituita nel 1989 ed \u00e8 situata nella citt\u00e0 metropolitana di Bologna. Si estende sul territorio compreso tra i fiumi Reno e Setta, teatro, durante la seconda guerra mondiale, del tremendo eccidio di Monte Sole effettuato dai militi nazi-fascisti nel 1944. Il parco storico di Monte Sole si estende per quasi tutta l'area coinvolta nell'eccidio. L'istituzione di questa area protetta, oltre che la tutela e valorizzazione del patrimonio ambientale, ha come scopo il mantenere vivo l'interesse e la memoria di questo cupo pezzo di storia italiana, delle vicende della Brigata Partigiana Stella Rossa, attraverso la diffusione di una cultura di pace rivolta soprattutto alle giovani generazioni.\nIl parco copre un'area di circa 6.300 ettari compresa nel territorio dei comuni di Marzabotto, Monzuno e Grizzana Morandi, i quali uniti alla provincia di Bologna, al comune di Bologna, alle comunit\u00e0 montane n. 10-Alta e Media Valle del Reno e n. 11-Cinque valli Bolognesi costituiscono il Consorzio di gestione del parco.\nIl territorio del parco si sovrappone quasi interamente con il sito di interesse comunitario Monte Sole (IT4050003).\nStoria.\nLe prime testimonianze di insediamento o frequentazione dell'area risalgono al Neolitico (VIII millennio a.C.) e all'Eneolitico (et\u00e0 del rame, IV-III millennio a.C.). L'impulso al popolamento della parte bassa delle valli del Reno e del Setta \u00e8 con ogni probabilit\u00e0 ricollegabile alla sua vicinanza a due importanti vie di collegamento tra l'Emilia e la Toscana, frequentate sin dall'antichit\u00e0\nAll'inizio del secolo V a.C., nasce l'insediamento etrusco di Pian di Misano, che si estendeva fino alle porte dell'odierno abitato di Marzabotto, che era anche l'ultima area pianeggiante di una certa ampiezza prima dell'Appennino. Questo insediamento era situato in una posizione strategica adatta allo sviluppo dei commerci etruschi, tra il centro Italia, l'Europa continentale, la Pianura Padana e il porto adriatico di Spina, dal quale salpavano le navi etrusche dirette ai mercati greci. Inoltre questo centro etrusco fu un importante centro di lavorazione dei metalli e della ceramica. \nDal IV secolo sotto la spinta delle invasioni dei Galli, l'insediamento etrusco e tutta la valle del Reno inizi\u00f2 a decadere e a perdere importanza. Tale abbandono continu\u00f2 anche in epoca romana, quando le principali vie del commercio si spostarono nelle valli pi\u00f9 orientali.\nIl ripopolamento dell'area inizi\u00f2 solo alla fine del I secolo a.C., quando nei pressi della confluenza tra Setta e Reno si registr\u00f2 un forte incremento demografico legato alla costruzione dell'acquedotto. Databile intorno al 15 a.C., l'acquedotto romano \u00e8 tuttora in funzione, dopo il recupero ottocentesco, e continua a servire acqua a Bologna. Successivamente, la zona conobbe povert\u00e0 e pestilenze causate dalle guerre fra eserciti di passaggio che si contendevano il territorio, come la guerra che vide fronteggiarsi Goti e Bizantini, che ebbe pesanti conseguenze sull'assetto economico e sociale della zona. Con l'avvento dei Franchi, infine, i territori furono ceduti da Carlo Magno al Papato.\nFauna.\nIl territorio del parco, formato da un fitto mosaico di habitat costituisce l'ambiente ideale per una grande variet\u00e0 di specie animali: il predatore degli Appennini, il lupo, e poi tutti gli ungulati come il cervo, il capriolo, il daino (introdotto nell'ecosistema in epoca romana) e il cinghiale (immesso recentemente nell'ecosistema per scopi venatori). \nNei boschi trova rifugio anche il moscardino, il ghiro e lo scoiattolo, il quale gioca un ruolo importantissimo nella riforestazione del parco; grazie all'abitudine di seppellire i semi d'alberi, ne facilita la disseminazione. Inoltre si possono contare oltre 60 specie di uccelli, fra le quali varie specie di rapaci diurni e notturni, come l'albanella minore e il falco pecchiaiolo. Vanno segnalati anche: l'averla piccola, il lu\u00ec bianco, la sterpazzola e la sterpazzolina, il picchio verde, il picchio muratore e il rampichino, il martin pescatore, il corriere ciccolo e il succiacapre.\nFlora.\nNel parco \u00e8 presente un terzo della diversit\u00e0 floristica dell'Emilia-Romagna. L'alta variet\u00e0 di specie floristiche \u00e8 dovuta alla natura geografica del parco, che \u00e8 situato fra la zona climatica mediterranea, e quella continentale dell'Emilia centrale. Esemplare e la compresenza del leccio (stenomediterranea) e del pino silvestre (eurasiatica). Nei punti maggiormente elevati, invece, \u00e8 possibile vedere il faggio (Fagus sylvatica).\nIn generale i versanti settentrionali sono dominati dal carpino nero, mentre quelli meridionali dalla roverella e dal castagno,\nIl parziale spopolamento umano dell'area ha dato avvio a un processo di riforestazione; a Monte Sole \u00e8 infatti possibile vedere ancora oggi delle specie di piante, come il fiordaliso e la speronella (Consolida spp) che altrove sono in via d'estinzione a causa dell'uso di diserbanti.\nAccessi.\nIl parco \u00e8 facilmente raggiungibile da Pian di Venola (Marzabotto) e da Vado (Monzuno). \nComuni.\nIl territorio del parco \u00e8 compreso nei comuni di Marzabotto, Monzuno e Grizzana Morandi.\nAttivit\u00e0.\nAll'interno del parco non \u00e8 permessa la caccia, ad esclusione di quella di selezione.\nSono presenti nel parco percorsi per mountain bike e a cavallo (presso il Centro Visite \u00e8 presente anche un posto di sosta), \u00e8 vietato fare motocross.\nNumerosi percorsi tematici interessano il parco:"}
{"id": "307970", "revid": "6923", "url": "https://it.wikipedia.org/wiki?curid=307970", "title": "Carica di Planck", "text": "In fisica, la carica di Planck \u00e8 l'unit\u00e0 di Planck per la carica elettrica, ed \u00e8 denotata dalla lettera formula_1. \u00c8 definita come:\ndove:\nIl suo valore espresso come in unit\u00e0 del SI \u00e8\nDerivazione della formula.\nLa formula della Carica di Planck si ottiene, attraverso un semplice calcolo dimensionale, dalla espressione della Forza di Coulomb, che stabilisce quantitativamente la relazione di forza esistente tra due cariche:\ndove formula_11 \u00e8 la costante di Coulomb che vale:\nSe si pone formula_13, e si sostituisce a formula_14 la sua espressione, si ottiene l'espressione della carica elettrica nella forma:\nSostituendo a formula_16 l'espressione della Forza di Planck,\ne a formula_18 l'espressione della Lunghezza di Planck,\notteniamo, con semplici passaggi matematici, l'espressione cercata per la Carica di Planck.\nLa carica di Planck non fu originariamente definita da Planck. \u00c8 una definizione di unit\u00e0 di carica che \u00e8 un'aggiunta naturale alle altre unit\u00e0 di Planck, ed \u00e8 stata introdotta in alcune pubblicazioni"}
{"id": "307972", "revid": "287204", "url": "https://it.wikipedia.org/wiki?curid=307972", "title": "Vacuum", "text": ""}
{"id": "307976", "revid": "181699", "url": "https://it.wikipedia.org/wiki?curid=307976", "title": "Comitato di Fogaras", "text": "Il comitato di Fogaras (in ungherese \"Fogaras v\u00e1rmegye\", in romeno \"Comitatul F\u0103g\u0103ra\u0219\") \u00e8 stato un antico comitato del Regno d'Ungheria, situato nell'attuale Romania centrale, in Transilvania. Capitale del comitato era la citt\u00e0 omonima, oggi nota col nome romeno di F\u0103g\u0103ra\u0219.\nIl comitato di Fogaras confinava col Regno di Romania e con gli altri comitati di Szeben, Nagy-K\u00fck\u00fcll\u0151 e Brass\u00f3. Geograficamente era delimitato a nord dal fiume Olt e a sud dalla catena dei Carpazi.\nStoria.\nIl comitato venne formato nel corso della riforma amministrativa della Transilvania del 1876 e rimase ungherese finch\u00e9 il Trattato del Trianon (1920) non lo assegn\u00f2 alla Romania.\nIl suo territorio fa oggi parte del distretto romeno di Bra\u0219ov nonch\u00e9, per quanto riguarda la parte occidentale, del distretto di Sibiu."}
{"id": "308002", "revid": "181699", "url": "https://it.wikipedia.org/wiki?curid=308002", "title": "Comitato di Szeben", "text": "Il comitato di Szeben (in ungherese \"Szeben v\u00e1rmegye\", in romeno \"Comitatul Sibiu\", in tedesco \"Komitat Hermannstadt\") \u00e8 stato un antico comitato del Regno d'Ungheria, situato nell'attuale Romania centrale, in Transilvania. Capitale del comitato era la citt\u00e0 di Nagyszeben, oggi nota col nome romeno di Sibiu.\nIl comitato di Szeben confinava col Regno di Romania e con gli altri comitati di Hunyad, Alba inferiore, Nagy-K\u00fck\u00fcll\u0151 e Fogaras. Geograficamente era attraversato dal fiume Olt e delimitato a sud dalla catena dei Carpazi.\nStoria.\nIl comitato venne formato nel corso della riforma amministrativa della Transilvania del 1876 e rimase ungherese finch\u00e9 il Trattato del Trianon (1920) non lo assegn\u00f2 alla Romania.\nIl suo territorio fa oggi parte dei distretti romeni di Sibiu e Alba."}
{"id": "308011", "revid": "466539", "url": "https://it.wikipedia.org/wiki?curid=308011", "title": "Plasmodium", "text": "Plasmodium \u00e8 un genere di sporozoi, ovvero protisti che producono spore, di cui quattro specie provocano la malaria nell'uomo. Altre specie infettano altri animali, tra cui uccelli, rettili e roditori.\nRicerca scientifica.\nNel 1898 Ronald Ross dimostr\u00f2 la presenza di \"Plasmodium\" nello stomaco della zanzara \"Anopheles\", scoperta che gli valse il premio Nobel nel 1902. Fondamentale anche il contributo dello zoologo Giovanni Battista Grassi (1854-1925), il quale dimostr\u00f2 che la malaria nell'uomo pu\u00f2 essere trasmessa solo dalla zanzara \"Anopheles\".\nSpecie.\nLe quattro specie responsabili della malattia negli umani sono:\nIl \"Plasmodium knowlesi\" provoca la malaria nei macachi a coda lunga (\"Macaca fascicularis\"), ma pu\u00f2 anche contagiare gli esseri umani, sia naturalmente che artificialmente."}
{"id": "308014", "revid": "104458", "url": "https://it.wikipedia.org/wiki?curid=308014", "title": "Illiri", "text": "Con il nome di Illiri si indica un insieme di popoli di lingua indoeuropea stanziati nell'et\u00e0 del ferro nella penisola balcanica nord-occidentale (Illiria e Pannonia).\nEtnonimo.\nLa prima menzione conosciuta degli Illiri avviene nel tardo VI secolo a.C. e l'inizio del V secolo a.C. in frammenti di Ecateo di Mileto, autore di Genealogie (\u0393\u03b5\u03bd\u03b5\u03b1\u03bb\u03bf\u03b3\u03af\u03b1\u03b9) e di Perieg\u00e8si (\u03a0\u03b5\u03c1\u03b9\u03ae\u03b3\u03b7\u03c3\u03b9\u03c2) \u03bf Giro della Terra (\u03a0\u03b5\u03c1\u03af\u03bf\u03b4\u03bf\u03c2 \u03b3\u1fc6\u03c2) dove gli Illiri sono descritti come un popolo barbaro.\nGli autori greci e romani estesero il nome a tutti i popoli dei Balcani occidentali, fra il medio corso del Danubio e il mare Adriatico, che avevano lingua e usanze affini a quelle degli Illiri propriamente detti.\nNella mitologia greca, Illyrius era il figlio di Cadmo e Armonia che govern\u00f2 la regione di Illiria e divenne l'antenato etnonimo di tutte le popolazioni illiriche.\nStoria.\nIlliri e letteratura greca.\nSulle origini o sulle sedi degli Illiri la tradizione letteraria greca offre le notizie pi\u00f9 antiche, ma anche le pi\u00f9 vaghe.\nIl termine \"Illyrioi\" inizialmente designava un singolo popolo che viveva in una ben limitata regione nel sud dei Balcani ben conosciuto dai Greci. Con il tempo l'uso del nome si estese fino a comprendere tutti quei popoli, quali gli Istri, gli Iapodi, i Dalmati, alcuni gruppi di Traci ed i Pannoni (queste ultime genti almeno parzialmente, se non completamente, furono celtizzate), che approssimativamente, seppure etnicamente e linguisticamente differenti tra loro, vivevano nella, o erano originari della, costa occidentale della penisola balcanica.\nSebbene fossero venuti presto a contatto con i Greci, che fondarono colonie ed empori sulla costa e nelle isole, come Epidamno (627 o 625 a.C.), Apollonia (intorno al 600 a.C.), Corcira Nera, Lisso (Alessio), Faro (corrispondente a Cittavecchia, nell'isola di Lesina), gli Illiri si mantennero secondo le fonti antiche barbari e feroci.\nGli Illiri intervennero direttamente nella storia della Grecia durante la Guerra del Peloponneso, nel corso della quale fornirono truppe mercenarie a Perdicca II di Macedonia, e attaccarono Epidauro. Successivamente assalirono anche la Macedonia ma a tutto ci\u00f2 pose fine Filippo II di Macedonia che conquist\u00f2 parte dei loro territori.\nGli Illiri inoltre esercitavano largamente la pirateria, specialmente dopo la costituzione, intorno alla met\u00e0 del III secolo a.C., di un ampio Stato nella parte meridionale della regione (Illiride storica e parte della Dalmazia) sotto il re Agrone e la regina Teuta, sua moglie, che gli succedette nel 231-230 a.C.\nIlliri e Romani.\nAllorch\u00e9 gli Illiri, nel 230, assediarono e misero a sacco la citt\u00e0 di Fenice in Epiro, uccidendo anche alcuni mercanti italici, il senato romano intervenne inviando due legati alla regina Teuta, che non solo non diede soddisfazione, ma ne fece uccidere uno. Fu questa la causa della prima guerra illirica (229-228 a.C.) conclusasi con la sconfitta della regina ad opera del console Lucio Postumio Albino. Teuta fu obbligata a non uscire con pi\u00f9 di due navi a sud di Lisso e a cedere a Demetrio di Faro, che aveva aiutato i Romani, gran parte dei suoi domini (Epidamno, Apollonia, Orico, Corcira, ecc.).\nLa seconda guerra illirica (219 a.C.), combattuta contro Demetrio di Faro, staccatosi dai Romani e alleatosi con il loro nemico Antigono Dosone di Macedonia, fu pure vinta da Roma che, ormai impegnata nella seconda guerra punica, si content\u00f2 di lasciare il territorio conquistato a dinastie amiche.\nGli Illiri, rimasti alleati con Roma durante la seconda guerra macedonica, se ne staccarono durante la terza, quando il re Genzio si alle\u00f2 con Perseo di Macedonia; dopo la battaglia di Pidna (168 a.C.) il loro territorio fu smembrato in tre parti indipendenti, ma sotto il controllo romano, esercitato dapprima dai consoli e poi, a partire, pare, dall'et\u00e0 di Silla, dal governatore di una delle due province limitrofe della Macedonia e della Gallia Cisalpina.\nSpedizioni contro Dalmati ribelli interferirono, dannosamente per Roma, con le guerre civili; tra queste quella di Asinio Pollione (39 a.C.) e, soprattutto, quella di Ottaviano (35-33 a.C.), alla quale segu\u00ec l'organizzazione del territorio in provincia.\nEconomia.\nDai ritrovamenti archeologici si deduce che le principali coltivazioni agricole fossero frumento, avena, miglio, legumi (piselli, fagioli e lenticchie), vite (nonostante le testimonianze contrarie degli scrittori antichi). In epoca romana vite e olivo si diffusero nel territorio, tanto che i vini dell'Istria divennero famosi; altre bevande diffuse erano l'idromele e il \"sabaium\", una birra d'orzo.\nI capi d'allevamento pi\u00f9 diffuso erano gli ovini e i caprini, mente i suini erano presenti nelle zone pi\u00f9 interne; a giudicare dai resti presenti nei detriti degli antichi insediamenti, sembra che la caccia non contribuisse in modo particolare alla dieta degli Illiri.\nTra le attivit\u00e0 \"industriali\" vi erano l'estrazione del sale (soprattutto nelle zone costiere), la metallurgia del bronzo e in ferro, la lavorazione del vetro (presso i Giapidi), l'estrazione dell'argento (in Bosnia orientale) e quella dell'oro (in Bosnia centrale).\nIl commercio era poco sviluppato (anche a causa della pirateria), costituito per lo pi\u00f9 da esportazione di cereali, pelli e schiavi e importazione di manufatti dalla Grecia e dall'Italia. Era attivo anche il traffico di ambra che dal Mar Baltico percorreva la valle della Vistola, attraversava i Carpazi e giungeva sulle coste adriatiche.\nLingua.\nLa lingua degli Illiri \u00e8 scarsamente attestata, nota essenzialmente grazie a poche glosse e a testimonianze onomastiche (per lo pi\u00f9 toponimi e antroponimi), sufficienti a confermare la sua appartenenza alla famiglia indoeuropea ma non a definirne pi\u00f9 in dettaglio i caratteri, se non in via induttiva e ipotetica. Sono state avanzate diverse proposte riguardo possibili ripartizioni dialettali all'interno della lingua, che si estinse verso la met\u00e0 del I millennio d.C., ma nessuna ha ancora superato lo stadio di ipotesi. Allo stesso modo, la tesi della discendenza della moderna lingua albanese dall'illirico \u00e8 incerta; l'esiguit\u00e0 delle testimonianze sicuramente illiriche non consentono, allo stato della ricerca, di comprovare tale ipotesi."}
{"id": "308015", "revid": "181699", "url": "https://it.wikipedia.org/wiki?curid=308015", "title": "Comitato di Alba inferiore", "text": "Il comitato di Alba inferiore o comitato di Als\u00f3-Feh\u00e9r (in ungherese \"Als\u00f3-Feh\u00e9r v\u00e1rmegye\", in romeno \"Comitatul Alba de Jos\", in tedesco \"Komitat Unterwei\u00dfenburg\", in latino \"Comitatus Albensis\" o \"Albensis inferior\" o \"Albensis Transylvanensis\") \u00e8 stato un antico comitato del Regno d'Ungheria, situato nell'attuale Romania centrale, in Transilvania. Capitale del comitato era la citt\u00e0 di Nagyenyed, oggi nota col nome romeno di Aiud.\nIl comitato di Alba inferiore confinava con gli altri comitati di Torda-Aranyos, Kis-K\u00fck\u00fcll\u0151, Nagy-K\u00fck\u00fcll\u0151, Szeben e Hunyad. Geograficamente era attraversato dai fiumi Mure\u0219/Maros e T\u00e2rnava/K\u00fck\u00fcll\u0151.\nStoria.\nIl comitato, risalente al Medioevo, fu delineato definitivamente nel corso della riforma amministrativa della Transilvania del 1876 e rimase ungherese finch\u00e9 il Trattato del Trianon (1920) non lo assegn\u00f2 alla Romania.\nIl suo territorio fa oggi parte delle province romene di Alba, Sibiu (la parte sudorientale) e Mure\u0219 (la parte nordorientale)."}
{"id": "308022", "revid": "217591", "url": "https://it.wikipedia.org/wiki?curid=308022", "title": "Scalabriniani", "text": "Gli scalabriniani sono una famiglia religiosa cattolica, fondata dal beato Giovanni Battista Scalabrini ed \u00e8 composta da due congregazioni e da un istituto secolare. Gli scalabriniani hanno fatto proprio l'invito evangelico \"Ero straniero e mi avete accolto\" (Mt 25,35).\nLe congregazioni.\nI missionari di San Carlo.\nLa Congregazione dei missionari di San Carlo \u00e8 una comunit\u00e0 religiosa cattolica maschile.\nLa Congregazione, composta da sacerdoti e laici consacrati, \u00e8 stata fondata a Piacenza, nel 1887, dal beato Giovanni Battista Scalabrini.\nLe missionarie di San Carlo.\nLa Congregazione delle suore missionarie di San Carlo Borromeo \u00e8 stata fondata dal beato Giovanni Battista Scalabrini a Piacenza, nel 1895, ed ha come cofondatori i fratelli padre Giuseppe Marchetti e madre Assunta Marchetti. La missione di questa Congregazione \u00e8 analoga a quella del ramo maschile: il servizio missionario ai migranti, di preferenza i pi\u00f9 poveri e bisognosi.\nLa Congregazione si \u00e8 diffusa inizialmente in Brasile e, di seguito, in Europa (1936), in America del Nord (1941) e, negli ultimi decenni, in altri paesi dell'America Latina, in Asia e in Africa. Le scalabriniane sono, oggi, circa ottocento suore, presenti in venticinque nazioni. Le suore vivono in fraternit\u00e0 e si impegnano nella catechesi, nell'educazione cristiana, nella pastorale della salute, nell'azione socio-pastorale. Negli ultimi anni le suore sono state animatrici di movimenti popolari e di organizzazioni non governative (ONG).\nMissionarie secolari scalabriniane.\nLe missionarie secolari scalabriniane sono un Istituto secolare, nato il 25 luglio 1961 a Soletta (Svizzera) in un contesto migratorio e scalabriniano, eretto nella Chiesa il giorno di Pasqua del 1990.\n\u00c8 sorto per una scelta di consacrazione a Dio nel mondo, che porta a sperimentare l'accoglienza di Ges\u00f9 crocifisso e risorto, compagno indivisibile, riconosciuto specialmente nei migranti pi\u00f9 poveri e sradicati. \"Ero straniero e mi avete accolto\" (Mt 25,35). \u00c8 lo stesso Cristo che chiama a prendere parte al dolore e alla speranza dell'uomo migrante, a scendere con Lui nelle situazioni pi\u00f9 dure e ingiuste, segnate dalla frammentazione e dalla dispersione. Camminando sulle strade dell'esodo con i migranti di ogni etnia, cultura e religione, le missionarie secolari attingono alla spiritualit\u00e0 del beato Giovanni Battista Scalabrini, al suo carisma della totalit\u00e0, attraverso il quale egli vede nello stesso dramma dell'emigrazione una via di unificazione della famiglia umana in Cristo.\nLa comunione trinitaria, fonte che alimenta la contemplazione e la comunione fraterna, le unisce da diverse provenienza in piccole comunit\u00e0 internazionali. Essi diventano laboratori di rapporti nuovi, che valorizzano la ricchezza delle differenze, ogni apertura all'altro, ogni slancio missionario.\nCome missionarie secolari, senza alcun segno esteriore che distingua dagli altri, senza opere stabili, esse intendono rimanere in un dialogo costante con il mondo, e riconoscere in ogni ambiente il luogo ideale in cui far spazio, nella via dei voti, alla vita di Ges\u00f9 povero, vergine ed obbediente, vero uomo universale. Negli ambienti plurietnici, in Europa e in Brasile, sono inserite con un lavoro nel campo sociale, culturale e pastorale; nei settori scolastico, medico-ospedaliero, artistico ecc. La loro missione, ponte tra le varie culture, \"sale e lievito\" nell'ordinariet\u00e0 della vita, \u00e8 a servizio dell'annunzio e della formazione cristiana di migranti, di giovani, di amici per un'apertura alla comunione universale, fermento negli ambienti in cui essi vivono."}
