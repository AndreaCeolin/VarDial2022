{"id": "275622", "revid": "124676242", "url": "https://it.wikipedia.org/wiki?curid=275622", "title": "Disturbo da dismorfismo corporeo", "text": "Il disturbo da dismorfismo corporeo pi\u00f9 comunemente conosciuto come dismorfofobia (dal greco antico \"dis\u00a0\u2013morph\u00e9\", forma distorta e \u03c6\u03cc\u03b2\u03bf\u03c2, \"phobos\" = timore) \u00e8 un disturbo psichiatrico definito dal DSM-5 come un'eccessiva preoccupazione per un difetto fisico non presente o solo leggermente osservabile dagli altri. \u00c8 inserito nel capitolo dei disturbi ossessivo compulsivi e non va confuso con il disturbo dell'immagine corporea tipico dei disturbi alimentari. \u00c8 possibile riscontrarli entrambi in soggetti con anoressia nervosa ma sono, ad oggi, categorizzati diversamente dai manuali nosografici ufficiali.\nNell'ICD-10 la dismorfofobia \u00e8 inclusa nei disturbi somatoformi (classificazione F4) ed \u00e8 associata al disturbo ipocondriaco (F45.2).\nSintomi.\nIl sintomo principale del disturbo da dismorfismo corporeo \u00e8 l'eccessiva preoccupazione per alcuni difetti fisici minimi o totalmente assenti, che per\u00f2 vengono percepiti dal paziente e causano grave disagio. Le preoccupazioni si concentrano principalmente sulla pelle, sui capelli e sul naso, anche se qualsiasi parte del corpo pu\u00f2 rappresentare il focus della preoccupazione.\nSintomi comportamentali del disturbo da dismorfismo corporeo sono reiterati comportamenti di controllo, come il continuo guardarsi allo specchio, l'uso di cosmetici o vestiti coprenti per nascondere il difetto percepito, un eccessivo grooming, oppure, nei casi di bigoressia, l'eccessivo allenamento fisico. Questi sintomi comportamentali sono pervasivi e possono occupare dalle 3 alle 8 ore giornaliere. Pi\u00f9 in generale i sintomi del disturbo da dismorfismo corporeo sono tali da generare un marcato deficit in diverse aree di funzionamento tra cui l'area sociale, scolastica e lavorativa.\nIl paziente pu\u00f2 arrivare a voler ricorrere compulsivamente a trattamenti di bellezza, ormonali o chirurgia estetica, in quanto non tollera di avere nemmeno piccoli difetti e distorce la propria immagine vedendosi non adeguato.\nStoria.\nIl termine \"dismorfofobia\" e le relative patologie soggiacenti, sono state descritte per la prima volta dal medico e psichiatra italiano Enrico Morselli nella sua opera del 1891 \"Sulla dismorfofobia e sulla tafofobia\". Anche Pierre Janet descrisse un caso di dismorfofobia definendola come l'ossessione della vergogna del corpo \"(\u201cl\u2019obsession de la honte du corps\").\" Freud nel caso conosciuto come \"L'uomo dei lupi\" descrisse il caso di un uomo ossessionato dal proprio naso, che gli causava profonda vergogna e un significativo stress sociale.\nIl disturbo da dismorfismo corporeo \u00e8 stato inserito per la prima volta nel DSM nel 1980 e venne descritto come un caso atipico di disturbo somatoforme. Nel 2013, con l'uscita del DSM-5, \u00e8 stato classificato all'interno dei disturbi ossessivo compulsivi.\nEziologia ed epidemiologia.\nLe cause dello sviluppo del disturbo da dismorfismo corporeo sono biologiche, culturali e psicosociali. La ricerca suggerisce che una storia di trascuratezza o di abuso emotivo, fisico, o sessuale durante l'infanzia siano collegate al disturbo da dismorfismo corporeo. Inoltre il disturbo sembra avere una componente genetica che rende i soggetti maggiormente vulnerabili. Studi hanno infatti osservato che individui con un parente di primo grado con disturbo da dismorfismo corporeo hanno da tre a otto volte pi\u00f9 alta la probabilit\u00e0 di sviluppare il disturbo, rispetto alla popolazione generale.\nIl disturbo ha una prevalenza di circa il 2% nella popolazione generale, mentre nella popolazione con diagnosi psichiatrica sale attorno al 6%. \u00c8 inoltre maggiormente prevalente tra coloro che richiedono una chirurgia estetica (13%), specialmente una rinoplastica (20%). La prevalenza del disturbo \u00e8 infine solo leggermente pi\u00f9 alta nelle donne rispetto agli uomini.\nDiagnosi.\nIl disturbo da dismorfismo corporeo pu\u00f2 essere difficile da identificare in quanto chi ne soffre spesso ha una scarsa consapevolezza della natura illusoria e quindi fittizia della sua dispercezione. Inoltre spesso il disturbo si accompagna ad emozioni come vergogna o imbarazzo, che rendono pi\u00f9 difficile comunicare i sintomi di questo disturbo al proprio medico. Attualmente lo strumento pi\u00f9 utilizzato per indagare la presenza di un disturbo da dismorfismo corporeo \u00e8 il Yale-Brown Obsessive-Compulsive Scale. Un'intervista clinica semi-strutturata per misurare la presenza e la gravit\u00e0 dei sintomi dismofofobici. Altri strumenti auto-somministrati possono essere utilizzati in alternativa come il Body Dysmorphic Disorder Questionnaire.\nDSM-5 e disturbo da dismorfismo corporeo.\nIl disturbo da dismorfismo corporeo fa parte del capitolo dei disturbi ossessivo compulsivi del DSM-5. Il manuale stabilisce 4 criteri per poter fare diagnosi:\nVa inoltre indicato il livello di insight del paziente. Che pu\u00f2 essere buono o sufficiente, in questo caso il paziente riconosce che le sue preoccupazioni sono eccessive e le sue percezioni alterate. L'insight pu\u00f2 essere scarso, e il paziente \u00e8 non completamente convinto della veridicit\u00e0 delle sue preoccupazioni. Infine l'insight pu\u00f2 essere totalmente assente, in questo caso il pensiero assume caratteristiche deliranti e la convinzione delle proprie preoccupazioni appare immodificabile.\nNel caso in cui le preoccupazioni per il proprio corpo riguardino la massa muscolare, considerata insufficiente nonostante un continuo allenamento e una corporatura muscolosa si parla allora di dismorfia muscolare detta anche anoressia reverse.\nTerapia.\nIl trattamento del disturbo da dismorfismo corporeo include sia trattamenti psicologici che interventi farmacologici. Tra le psicoterapie efficaci e descritte in letteratura per la dismorfofobia sono spesso citate la terapia cognitivo-comportamentale e la terapia metacognitiva. Anche terapie farmacologiche sono risultate efficaci nel trattamento della dismorfofobia, in particolare gli antidepressivi. Tra i pi\u00f9 utilizzati nel trattamento della dismorfofofia troviamo gli antidepressivi SSRI, in particolare la fluvoxamina e gli antidepressivi triciclici come la cloripramina. Il trattamento di elezione prevede spesso la combinazione tra psicoterapia e terapia farmacologica. Ad oggi ancora non sono stati fatti studi randomizzati controllati che hanno messo a confronto la sola psicoterapia e il solo trattamento farmacologico.\nUna recente review ha inoltre suggerito possibili sviluppi e nuove terapie per il trattamento del disturbo da dismorfismo corporeo. Nello specifico trattamenti di stimolazione come la stimolazione magnetica transcranica (rTMS) hanno mostrato risultati incoraggianti in pazienti affetti da disturbo ossessivo-compulsivo suggerendo quindi una possibile estensione di queste modalit\u00e0 di trattamento anche per il disturbo da dismorfismo corporeo.\nPrognosi.\nNonostante il disturbo da dismorfismo corporeo sia considerato un disturbo cronico gli studi suggeriscono che invece risponda bene a trattamenti evidence-based. Studi differenti hanno dimostrato un miglioramento della sintomatologia tra il 50% e l'80% dei pazienti trattati. Anche i tassi di ricaduta sono ridotti dopo un trattamento psicofarmacologico di lunga durata.\nNelle opere di fantasia.\nDel disturbo da dismorfismo corporeo ne soffre anche il protagonista di \"Quando ero un'opera d'arte \"di \u00c9ric-Emmanuel Schmitt. Anche il protagonista del romanzo di Luigi Pirandello \"Uno, nessuno e centomila\", pare soffrire di una dismorfofobia riguardante il proprio naso. Tuttavia non solo nella letteratura questo disturbo \u00e8 stato trattato, ma anche nei fumetti e nei cartoni animati, in particolare nella serie animata di \"Batman - Cavaliere della Notte\" (in org. \"The New Batman Adventures\"), l'episodio 9 delle 1\u00aa stagione, \"Giorno dopo Giorno\" (in org. \"Mean Seasons\"), introdusse il nuovo personaggio di \"Calendar Girl\"(la Ragazza-Calendario), una nuova criminale della citt\u00e0 di Gotham ed ex-modella di nome Page Monroe, che cerca di \"vendicarsi\" degli ex-industriali della moda, che a suo parere, le hanno rovinato la carriera negandole le opportunit\u00e0 di lavorare nel mondo della moda, considerandola troppo vecchia, nonostante lei si fosse sottoposta a diversi interventi chirurgici e diete aggressive per mantenere la sua bellezza, cosa che per\u00f2 apparentemente la sfigur\u00f2 costringendola ad nascondere il viso dietro una maschera. A fine dell'episodio per\u00f2 si scopre che in realt\u00e0, Monroe sotto la maschera \u00e8 ancora bellissima ma, a causa dello stress causatole dalla sua carriera di modella e dalla fine di questa, Monroe ha appunto sviluppato il disturbo da dismorfismo corporeo, rendendola incapace di apprezzarsi e vendendo solo bruttezza in lei, a tal punto da gridare di orrore quando le tolgono la maschera e chiudere gli occhi per non guardare il suo riflesso nello specchio. Tale scelta non fu causale per i produttori della serie, in quanto originalmente i produttori avevano intenzione di girare un episodio sull'\"Uomo Calendario\" (org. Calendar Man), un nemico storico nei fumetti di Batman, ma decisero alla fine di cambiare il personaggio, anche per sensibilizzare l'opinione pubblica sul disturbo e sui pregiudizi ed ossessione di Hollywood alla ricerca continua di modelle e attrici giovani, senza considerare gli effetti anche delle percezioni pubbliche di queste, che all'epoca del cartone animato erano diventato argomento di discussione negli Stati Uniti."}
{"id": "275624", "revid": "2008079", "url": "https://it.wikipedia.org/wiki?curid=275624", "title": "Criseide (nome)", "text": "Origine e diffusione.\nDeriva dal greco \u03a7\u03c1\u03c5\u03c3\u03b7\u03b9\u03c2 (\"Chryseis\"), un patronimico del nome \u03a7\u03c1\u03cd\u03c3\u03b7\u03c2 (\"Chryses\", \"Crise\"), e significa quindi \"figlia di Crise\", \"appartenente a Crise\"; alcune fonti lo riconducono direttamente al greco \u03c7\u03c1\u03c5\u03c3\u03bf\u03c2 (\"chrysos\", \"oro\", \"dorato\", da cui anche Crisante, Crisostomo e lo stesso Crise), con il significato di \"dorata\", \"aurea\", lo stesso dei nomi Aurelia, Zlatan, Oriana, Kim e Golda.\nNell\"'Iliade\" di Omero, Criseide \u00e8 la figlia di Crise, che venne presa prigioniera dai greci e liberata in cambio di Briseide; la storia \u00e8 stata ripresa nel tempo da diversi autori, e il nome appare come \"Criseida\" in \"Filostrato\" (Boccaccio, circa 1338), \"Criseyde\" in \"Troilo e Criseide\" (Chaucer, 1380 circa) e \"Cressida\", una forma diffusasi nel Medioevo, in \"Troilo e Cressida\" (Shakespeare, circa 1600).\nIn italiano il nome gode di scarsa diffusione, sia nella forma propria \"Criseide\" che nella variante \"Cressida\", quest'ultima usata probabilmente su ispirazione della forma inglese.\nOnomastico.\nIl nome \u00e8 adespota, non essendovi sante che lo abbiano portato. L'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "275625", "revid": "1573940", "url": "https://it.wikipedia.org/wiki?curid=275625", "title": "Flaminio (nome)", "text": "Origine e diffusione.\nDeriva dal \"cognomen\" romano \"Flaminius\", portato da una \"gens\" di cui faceva parte Gaio Flaminio Nepote, da cui prende il nome la via Flaminia. Etimologicamente, si basa su \"flamen\", termine che indicava un certo tipo di sacerdote, quindi significa \"del \"flamen\"\", \"appartenente al \"flamen\"\", o anche \"sacerdotale\".\nOnomastico.\nSebbene vari calendari e siti web, nonch\u00e9 alcune pubblicazioni, riportino al giorno 2 maggio un san Flaminio o una santa Flaminia, la Chiesa cattolica non commemora alcun santo o beato con questi nomi; in quel giorno si ricorda, in realt\u00e0, una santa Flamina, martire a Nicomedia nel 303."}
{"id": "275629", "revid": "30610", "url": "https://it.wikipedia.org/wiki?curid=275629", "title": "Filippo", "text": "Origine e diffusione.\nDeriva dal nome greco antico \u03a6\u03af\u03bb\u03b9\u03c0\u03c0\u03bf\u03c2 (\"Philippos\"), composto da \u03c6\u03b9\u03bb\u03bf\u03c2 (\"philos\", \"amico\", \"amante\") e \u2018\u03b9\u03c0\u03c0\u03bf\u03c2 (\"hippos\", \"cavallo\"), e vuol dire \"amico dei cavalli\", \"amante dei cavalli\" (per estensione \"cavaliere\" o anche \"bellicoso\").\nVa ricordato, per maggior chiarezza, che la figura del cavallo si riscontra di frequente nell'antica onomastica greca (si pensi a nomi quali Ipparco, Ippocrate, Ippolito, Melanippo, Santippe e via dicendo), trattandosi di un animale particolarmente caro alla societ\u00e0 greca dell'epoca classica.\nIl nome appare nel Nuovo Testamento, portato dall'apostolo Filippo in primo luogo, e secondariamente da un diacono, Filippo, evangelizzatore della Samaria. Il nome inizialmente riscosse pi\u00f9 successo fra i cristiani orientali, giungendo nell'Occidente durante il Medioevo; in quel periodo era piuttosto comune anche in Inghilterra, dove il suo uso cal\u00f2 successivamente, nel XVII secolo, dopo il tentativo d'invasione di Filippo II di Spagna, riprendendosi solo nel XIX secolo\nLatinizzato nella forma \"Philippus\", il nome Filippo conosce diverse abbreviazioni o ipocoristici, anche se l'abbreviazione pi\u00f9 nota a livello nazionale \u00e8 quella in Pippo. La variante Lippo, dal canto suo, \u00e8 pi\u00f9 regionale e tipica della Toscana.\nOnomastico.\nNumerosi santi e beati hanno portato questo nome, o le sue varianti: l'onomastico pertanto pu\u00f2 essere festeggiato in una qualsiasi di queste date:"}
{"id": "275634", "revid": "47767", "url": "https://it.wikipedia.org/wiki?curid=275634", "title": "Fabiano", "text": "Origine e diffusione.\nContinua il \"cognomen\" gentilizio \"Fabianus\", un patronimico derivante da \"Fabius\" (Fabio); ha quindi il significato di \"attinente a Fabio\", \"appartenente a Fabio\", \"discendente di Fabio\".\nOnomastico.\nL'onomastico si festeggia solitamente il 20 gennaio in ricordo di san Fabiano, Papa. Con questo nome si ricorda anche un altro san Fabiano, martire con altri compagni a Catania e commemorato il 31 dicembre."}
{"id": "275635", "revid": "767487", "url": "https://it.wikipedia.org/wiki?curid=275635", "title": "Aldrui D'Orsa", "text": "Aldrui D'Orsa \u00e8 un personaggio probabilmente immaginario che sarebbe vissuto nella prima met\u00e0 del XVII secolo.\nImmaginario popolare.\nNell'immaginario popolare era noto come \"un diavolo nero dagli occhi luccicanti\" che seminava la peste.\n\u00c8 noto esclusivamente per essere raffigurato in un ributtante ritratto sul frontespizio della sentenza del processo contro gli untori, svoltosi a Milano nel 1630 e legato alla realizzazione della colonna infame; la didascalia dell'immagine indica \"L'abbominevole ritratto di Aldrui D'Orsa, infame e prima cagione della pestilenzia di Milano nell'anno 1630\"."}
{"id": "275637", "revid": "1718925", "url": "https://it.wikipedia.org/wiki?curid=275637", "title": "Fabrizio", "text": "Origine e diffusione.\nDeriva dal gentilizio latino \"Fabricius\", tipico della \"gens Fabricia\" e ricordato in particolare per Gaio Fabricio Luscino, un console romano noto per la sua integrit\u00e0 morale; etimologicamente, viene ricondotto gi\u00e0 dall'antichit\u00e0 al latino \"faber\", \"fabbro\", \"artefice\", ma \u00e8 anche possibile che questa sia una paretimologia, e che il nome abbia in realt\u00e0 ignote origini etrusche.\nIl nome venne ripreso popolarmente a partire dal Tardo medioevo-Rinascimento ed \u00e8, da allora, piuttosto comune. In Italia \u00e8 diffuso specialmente nel Nord e nel Centro, mentre \u00e8 pi\u00f9 raro al Sud. In Germania la forma \"Fabricius\" \u00e8 relativamente diffusa come cognome poich\u00e9 veniva impiegata, nel Rinascimento, per tradurre il tedesco \"Schmidt\".\nOnomastico.\nIl nome \u00e8 adespota, ossia privo di santo patrono; l'onomastico si pu\u00f2 festeggiare, eventualmente, in occasione di Ognissanti, il 1\u00ba novembre. \nVa notato che alcune fonti registrano alcuni santi con questo nome, ma si tratta di errori agiografici: un \"san Fabrizio\" il 9 luglio \u00e8 in realt\u00e0 san Brizio, vescovo di Spoleto e di Martana (il cui nome non \u00e8 correlato a Fabrizio), mentre un altro san Fabrizio, martire a Toledo con san Filiberto e commemorato il 22 agosto, si chiama in realt\u00e0 Fabriziano (nome che costituisce un patronimico di Fabrizio)."}
{"id": "275643", "revid": "32658", "url": "https://it.wikipedia.org/wiki?curid=275643", "title": "Navate", "text": ""}
{"id": "275644", "revid": "287204", "url": "https://it.wikipedia.org/wiki?curid=275644", "title": "Vescovi (disambigua)", "text": "Vescovi, plurale di vescovo, pu\u00f2 riferirsi a:"}
{"id": "275649", "revid": "125637454", "url": "https://it.wikipedia.org/wiki?curid=275649", "title": "Autorit\u00e0 per le garanzie nelle comunicazioni", "text": "L'Autorit\u00e0 per le Garanzie nelle Comunicazioni (AGCOM) \u00e8 un'autorit\u00e0 amministrativa indipendente italiana di regolazione e garanzia, con sede principale a Napoli e sede secondaria operativa a Roma.\nIstituita con la legge Maccanico (1997), alla quale \u00e8 affidato il duplice compito di assicurare la corretta concorrenza degli operatori sul mercato e di tutelare il pluralismo e le libert\u00e0 fondamentali dei cittadini nel settore delle telecomunicazioni, dell'editoria, dei mezzi di comunicazione di massa e delle poste in analogia all'Autorit\u00e0 di Regolazione per Energia Reti e Ambiente (ARERA) e all'Autorit\u00e0 di Regolazione dei Trasporti (ART).\nStoria.\nIstituzione.\nLa legge 5 agosto 1981, n. 416 (\"Disciplina delle imprese editrici e provvidenze per l'editoria\") istituisce una nuova figura nel contesto delle autorit\u00e0 indipendenti: il \"Garante dell'attuazione della legge sull'editoria\". Il Garante quindi assume la funzione di autorit\u00e0 di regolamentazione dell'intero settore dell'informazione massmediale e vigila affinch\u00e9 non si verifichino concentrazioni d'impresa e quindi non emergano soggetti in posizione dominante sul mercato. \u00c8 nominato d'intesa dai presidenti della Camera e del Senato tra i magistrati appartenenti alle giurisdizioni di grado pi\u00f9 elevato e dura in carica cinque anni. Riferisce al Parlamento semestralmente.\nLa legge 6 agosto 1990, n. 223 sulla disciplina del sistema radiotelevisivo pubblico e privato (legge Mamm\u00ec) riscrive le regole del sistema radiotelevisivo italiano e stabilisce che anche detto settore debba essere sottoposto alla vigilanza di un'autorit\u00e0 indipendente. Il Garante per l'editoria diventa \u00ab\"Garante per la radiodiffusione e l'editoria\"\u00bb. Il nuovo Garante \u00e8 nominato con decreto del presidente della Repubblica su proposta formulata dai presidenti del Senato e della Camera dei deputati, congiuntamente. Dura in carica tre anni e riferisce annualmente al Parlamento. L'ufficio non \u00e8 pi\u00f9 riservato ai magistrati di alto rango, ma pu\u00f2 essere ricoperto anche da professori universitari o da professionisti di comprovata esperienza e di riconosciuta competenza nel settore delle comunicazioni di massa.\nVenne definitivamente istituita 1997 su iniziativa dell'allora ministro delle poste e delle telecomunicazioni Antonio Maccanico con l'approvazione della legge Maccanico.\nLa Direttiva quadro 2002/21/CE ha stabilito che le autorit\u00e0 nazionali di regolamentazione sulle telecomunicazioni, come l'Agcom, devono essere autorit\u00e0 indipendenti.\nAttivit\u00e0.\nNel 2000 l'Autorit\u00e0 era chiamata ad una prima pronuncia riguardo al pluralismo radiotelevisivo, e alla posizione dominante costituita dal duopolio Rai-Mediaset. L'autorit\u00e0 doveva controllare sull'attuazione delle disposizioni della legge Maccanico, che, stabilendo i limiti di concentrazioni di reti televisive, aveva indicato che la Rai avrebbe dovuto eliminare la pubblicit\u00e0 da Rai Tre, e Mediaset avrebbe dovuto spostare Rete 4 sul satellite. Tuttavia l'Agcom ha addotto diversi alibi e risposto con ingiustificati ritardi e rinvii, non attuando mai le disposizioni della legge Maccanico.\nPer non far superare i limiti antitrust, la legge Gasparri (2004), ha modificato la legge Maccanico prevedendo che il limite 20% dei ricavi sia computato globalmente su tutto il Sistema Integrato delle Comunicazioni (SIC), che costituisce un paniere enorme talmente ampio che tale limite non pu\u00f2 essere superato da alcun operatore.\nCompiti e funzioni.\nLa legge istitutiva del 1997 (legge Maccanico), prevedeva, nelle intenzioni, di accorpare in questo soggetto la prevalenza delle competenze sul settore delle telecomunicazioni. In realt\u00e0 sono invece rimasti in essere altri soggetti con compiti significativi sul settore, i principali dei quali sono la Commissione di Vigilanza Rai e il Ministero dello sviluppo economico. Ci sono inoltre i Comitati regionali per le comunicazioni (abbreviato Co.re.com.), e l'Autorit\u00e0 garante della concorrenza e del mercato (Agcm). I principali compiti dell'Autorit\u00e0 per la garanzia delle comunicazioni (o Agcom) sono:\nL'Autorit\u00e0 svolge inoltre una funzione attiva di controllo del mercato delle telecomunicazioni, vigilando che ai cittadini ed alle imprese sia garantito \"in primis\":\nA tutela del pluralismo, ha il potere, tramite il Consiglio, di accertare la presenza di posizioni dominanti nel settore radiotelevisivo e di adottare provvedimenti conseguenti. Tuttavia, in materia radiotelevisiva, sono stati decisamente timidi gli interventi dell'Agcom per attuare il pluralismo e controllare le posizioni dominanti, agendo con eccessiva prudenza ed ingiustificato ritardo, lasciando gli operatori sostanzialmente impuniti. Al Consiglio dell'Agcom \u00e8 inoltre attribuito il potere di accertare la mancata attuazione, da parte del servizio pubblico (la Rai), degli indirizzi formulati dalla Commissione Parlamentare di Vigilanza. L'Agcom ha inoltre competenze in materia tariffaria, di qualit\u00e0, controllo degli operatori del mercato. Ha poteri regolamentari, distribuiti tra consiglio e commissioni. I poteri previsti sono amministrativi e consultivi:\nCome l'Autorit\u00e0 garante della concorrenza e del mercato, anche quest'Autorit\u00e0 presenta una relazione annuale al Parlamento. Una simile autorit\u00e0 esiste anche in altri Paesi: negli Stati Uniti, ad esempio, \u00e8 operante gi\u00e0 dal 1934 la Federal Communications Commission; l'Ofcom nel Regno Unito; la Comisi\u00f3n del Mercado de las Telecomunicaciones in Spagna.\nIl decreto Bersani del 2007 all'art.14 integra significativamente i poteri dell'autorit\u00e0, che in passato poteva intervenire soltanto a posteriori dell'illecito. Senza dover condurre la fase di indagine conoscitiva approfondita, l'autorit\u00e0, se ritiene che sussista un rischio alla concorrenza, pu\u00f2 intervenire con misure volte a correggere tale distorsione. Le misure devono indicare una validit\u00e0 per un periodo di tempo limitato, che per\u00f2 \u00e8 rinnovabile indefinitamente; inoltre, l'autorit\u00e0 ha piena discrezionalit\u00e0 nell'individuare i casi che necessitano di un intervento urgente.\nL'intervento a priori chiude il procedimento per l'illecito. Se l'impresa \u00e8 inadempiente agli obblighi, l'autorit\u00e0 pu\u00f2 riaprire il procedimento a carico e sanzionare con una multa fino al 10% del fatturato. Analoghi poteri sono previsti dal diritto comunitario per l'antitrust europeo. All'Autorit\u00e0 sono attribuite anche competenze regolamentari in materia di pubblicazione e diffusione di sondaggi sui mezzi di comunicazione di massa, con particolare riguardo per le ricerche a carattere politico ed elettorale in considerazione della loro peculiare influenza sui valori e diritti politici dei cittadini e del ruolo che giocano nella formazione della pubblica opinione. All'Autorit\u00e0 sono stati di recente affidati i compiti inizialmente assegnati all'Agenzia nazionale di regolamentazione del settore postale, ente soppresso dal decreto \"Salva Italia\". Il legislatore aveva previsto che l'Agenzia svolgesse, con indipendenza di valutazione e di giudizio, le seguenti funzioni:\nCoordinamento con le altre autorit\u00e0.\nLa presentazione del disegno di legge Gentiloni e il recente episodio dell'affare Telecom ha posto di nuovo in termini pi\u00f9 urgenti, il problema di un maggiore coordinamento dell'autorit\u00e0 per le Garanzie nelle Comunicazioni con le altre autorit\u00e0, in particolare l'Autorit\u00e0 garante della concorrenza e del mercato e del Garante dei dati personali.\nL'Agcom si \u00e8 vista riconoscere dal Consiglio di Stato competenza esclusiva in materia di tutela dei consumatori nell'ambito specifico dei servizi di comunicazione elettronica, valendo in questo caso il ruolo di vigilanza attribuito dal Codice delle comunicazioni elettroniche, a scapito del ruolo analogamente ed in generale esercitato dall'Agcm sugli operatori del mercato italiano in virt\u00f9 delle previsioni del Codice del consumo. Inoltre, per lo svolgimento delle proprie attivit\u00e0, ai sensi del decreto interministeriale del 19 gennaio 1999 - pu\u00f2 avvelersi dell'operato della polizia postale e delle comunicazioni e delle sue articolazioni periferiche.\nTra gli altri organi che hanno competenza sul settore delle telecomunicazioni, vi sono i presidenti di Camera e Senato, che hanno competenza in merito a disporre la trasmissione, sul servizio pubblico, di dirette parlamentari per sedute di particolare rilevanza, come in caso di voti di fiducia. Di solito i presidenti delle camere si coordinano con la Rai per evitare uno stravolgimento dei palinsesti ordinari.\nOrganizzazione.\nCriteri di nomina.\nI quattro commissari dell'Autorit\u00e0 sono eletti per met\u00e0 dalla Camera dei deputati e per met\u00e0 dal Senato della Repubblica mentre il presidente \u00e8 proposto direttamente dal presidente del Consiglio d'intesa col ministro dello Sviluppo economico (come stabilito dalla legge Maccanico). Dopo tali scelte, le investiture definitive vengono conferite dal presidente della repubblica. Il collegio resta in carica per sette anni.\nCritiche.\nIndipendenza.\nA causa dei criteri di nomina dei membri dell'Autorit\u00e0, una parte autorevole della dottrina qualificava l'Agcom come \"semi-indipendente\": infatti, una \"autorit\u00e0 amministrativa indipendente\" \u00e8 tale se non \u00e8 subordinata n\u00e9 gerarchicamente n\u00e9 politicamente ai Ministeri, in modo tale da non essere caratterizzata da conflitti di interesse di natura politica o economica.\nIn contrasto a questa tradizione, in occasione delle nomine del 2011, un tecnico indipendente, l'informatico Stefano Quintarelli, si \u00e8 candidato alla presidenza dell'Autorit\u00e0 sostenuto da una raccolta firme online che in meno di 24 ore ha raccolto oltre 11mila sottoscrizioni. 80 deputati bipartisan hanno chiesto trasparenza e competenza nelle nomine in una lettera inviata al presidente della Camera dei Deputati, Gianfranco Fini, che per la prima volta ha disposto cos\u00ec la raccolta dei curricula per le nomine, pratica tuttora in uso. \nRegolamento sul copyright.\nLa delibera n. 452/13/Cons del 25 luglio 2013 \"Schema di regolamento in materia di tutela del diritto d'autore sulle reti di comunicazione elettronica e procedure attuative ai sensi del decreto legislativo 9 aprile 2003, n. 70\", relativa alla gestione del copyright su Internet, ha ricevuto durissime critiche, ma il 12 dicembre 2013 \u00e8 stata approvata ed \u00e8 entrata in vigore il 31 marzo 2014.\nMembri.\nOltre al presidente in carica, gli attuali componenti sono:"}
{"id": "275654", "revid": "486946", "url": "https://it.wikipedia.org/wiki?curid=275654", "title": "Lingua valenciana", "text": ""}
{"id": "275657", "revid": "767487", "url": "https://it.wikipedia.org/wiki?curid=275657", "title": "Allan Simonsen", "text": "Vincitore del Pallone d'oro nel 1977, \u00e8 l'unico calciatore ad aver segnato nelle finali delle tre maggiori competizioni europee, ossia Coppa dei Campioni, Coppa UEFA e Coppa delle Coppe.\nCarriera.\nGiocatore.\nClub.\nVejle BK.\nInizi\u00f2 la carriera nelle giovanili del Vejle nel 1963. Il suo debutto in prima squadra avvenne nel marzo 1971. Con il club vinse nel 1971 e nel 1972 il campionato danese, e nel 1972 anche la coppa nazionale. Dopo aver segnato tre reti in sei partite nell'olimpiade del 1972, fu acquistato dal Borussia M\u00f6nchengladbach, club della Bundesliga tedesca.\nBorussia M\u00f6nchengladbach.\nNel 1972 si trasfer\u00ec in Germania, al Borussia M\u00f6nchengladbach. Nelle due prime stagioni fece fatica ad ambientarsi e in totale collezion\u00f2 17 presenze e realizz\u00f2 2 reti. Tuttavia fece parte della squadra che vinse la Coppa di Germania nel 1973. Nella stagione 1974-1975 vi fu la svolta; con 34 presenze e 18 reti contribu\u00ec all'assegnazione al Borussia del titolo di campione di Germania.\nNello stesso anno vinse la Coppa UEFA, segnando 10 volte in 12 partite, comprese due reti nella finale contro il Twente, mentre nella stagione seguente rivinse il campionato segnando 16 reti. Nonostante le sue 4 realizzazioni in sei partite, la squadra fu eliminata ai quarti di finale di Coppa dei campioni dal Real Madrid.\nIl 1977 fu il miglior anno per la carriera di Simonsen, realizz\u00f2 12 reti nel campionato e vinse il titolo di campione di Germania per la terza volta. Il Borussia arriv\u00f2 inoltre alla finale di Coppa dei campioni, in cui perse 3-1 contro il Liverpool nonostante un suo gran gol che sanc\u00ec il momentaneo 1-1. Vinse nello stesso anno il Pallone d'oro, primo danese a riuscirci.\nNelle due seguenti stagioni continu\u00f2 a segnare diverse reti ma la squadra si ferm\u00f2 in campionato rispettivamente al secondo e all'ottavo posto. Vinse comunque la Coppa UEFA 1978-1979, torneo in cui segn\u00f2 8 gol in 8 partite. Nella finale contro la Stella Rossa Belgrado segn\u00f2 il gol decisivo della vittoria.\nBarcellona.\nNel 1978 venne acquistato dal Barcellona, con cui Simonsen gioc\u00f2 tre stagioni. Nella prima segn\u00f2 10 reti in 32 partite di campionato, nel quale la squadra fini quarta. Nella stagione successiva vinse la Coppa del Re e segn\u00f2 10 reti, ma il Barcellona fin\u00ec quinto in campionato. L'anno dopo la squadra arriv\u00f2 seconda, ma vinse la Coppa delle Coppe 1981-1982 e Simonsen segn\u00f2 in finale il gol decisivo per la vittoria.\nCharlton e ritorno a Vejle.\nDopo l'arrivo nel 1982 nella squadra catalana di Diego Armando Maradona, il giocatore danese gioc\u00f2 appena due partite e chiese di andarsene, ottenendo la rescissione del contratto. Si trasfer\u00ec per 300\u00a0000 sterline nell'ottobre di quell'anno al Charlton Athletic, militante nel campionato cadetto inglese. Dopo aver segnato nove reti in 16 partite, il club si rese conto di non poter pagare il suo ingaggio e all'inizio del 1983 Simonsen torn\u00f2 al suo primo club, il Vejle Boldklub. A fine anno fin\u00ec terzo nella classifica del Pallone d'oro 1983 grazie alla qualificazione alla fase finale degli Europei del 1984 raggiunta con la Danimarca. Il grave infortunio che ebbe durante la fase finale della manifestazione lo costrinse a saltare la seconda parte della stagione, ma il Vejle riusc\u00ec comunque a vincere il campionato. Rimase sino a fine carriera nella squadra danese e gioc\u00f2 la sua ultima partita ufficiale nel novembre del 1989.\nNazionale.\nFece il suo debutto in nazionale in un'amichevole contro l'Islanda nel 1972. Rappresent\u00f2 il suo Paese alle Olimpiadi del 1972 di Monaco di Baviera e durante i sei incontri disputati nella manifestazione segn\u00f2 tre goal, di cui due nel vittorioso incontro inaugurale contro il Brasile a Passau. La Danimarca non riusc\u00ec ad arrivare in zona medaglia nonostante fosse stata l'unica nazionale a non perdere (pareggio 1-1) con la Polonia, vincitrice della medaglia d'oro.\nSotto la guida dell'allenatore Sepp Piontek, la Danimarca si qualific\u00f2 alla fase finale del campionato d'Europa 1984 ai danni dell'Inghilterra, staccata di un punto nel girone di qualificazione. Simonsen segn\u00f2 uno dei suoi pi\u00f9 importanti goal in nazionale con il rigore che permise ai danesi di vincere 1-0 a Wembley. Simonsen si ruppe una gamba nella prima partita della fase finale del torneo, persa 1-0 contro la Francia. Nonostante la sua assenza la squadra arriv\u00f2 alle semifinali. Partecip\u00f2 poi alla fase finale, la prima raggiunta dalla nazionale danese, del campionato del mondo 1986. Nella manifestazione collezion\u00f2 una sola presenza, subentrando nella ripresa nella partita finale della fase a gironi contro la Germania Ovest. Nel settembre del 1986 gioc\u00f2 la sua ultima partita in nazionale, di nuovo contro la Germania Ovest.\nCon la Nazionale danese scese in campo in totale 55 volte e segn\u00f2 20 gol; fu inoltre tra i convocati della Selezione Europea nella gara ufficiale contro la Nazionale italiana del 25 febbraio 1981 allo Stadio Olimpico di Roma, il 383\u00ba incontro disputato dagli azzurri, organizzata per raccogliere fondi in favore delle vittime del terremoto dell'Irpinia: la gara si concluse con la vittoria per 3-0 della Selezione Europea e Simonsen gioc\u00f2 il primo tempo, segnando al 32\u00ba minuto il primo gol della partita.\nAllenatore.\nDopo il ritiro dal calcio giocato, Simonsen fu allenatore del Vejle Boldklub dal 1991 al 1994, periodo nel quale il club fu retrocesso nella seconda serie danese. Successivamente allen\u00f2 la nazionale delle Isole F\u00e6r \u00d8er dal 1994 al 2001 e quella del Lussemburgo dal 2001 al 2004. Nel 2011 fu nominato general manager del club di prima divisione FC Fredericia. Con l'esonero dell'allenatore Thomas Thomasberg nell'aprile 2013, gli viene temporaneamente affidata la panchina insieme a Steen Thychosen. A fine stagione si dimette dai due incarichi.\nRiconoscimenti.\n\u00c8 entrato a far parte della Hall of fame del calcio danese."}
{"id": "275658", "revid": "767487", "url": "https://it.wikipedia.org/wiki?curid=275658", "title": "Elettra (nome)", "text": "Origine e diffusione.\nContinua il nome greco \u0397\u03bb\u03b5\u03ba\u03c4\u03c1\u03b1 (\"Elektra\"), latinizzato in \"Electra\"; deriva dal termine \u03b7\u03bb\u03b5\u03ba\u03c4\u03c1\u03bf\u03bd (\"elektron\", \"materiale splendente\", \"ambra\"), e il suo significato viene interpretato sia come \"brillante\", \"risplendente\" che come \"ambra\"; in questo secondo caso \u00e8 analogo per semantica ai nomi Ambra e Gintaras. Etimologicamente, inoltre, condivide la stessa radice del termine \"elettricit\u00e0\".\nNome di tradizione classica, \u00e8 portato da diverse figure della mitologia greca, fra le quali ne spiccano due in particolare: la prima \u00e8 Elettra, figlia di Agamennone e Clitemnestra, che assieme al fratello Oreste uccise sua madre ed Egisto per vendicare suo padre, alla cui vicenda sono ispirate numerosissime opere (che contribuirono ad una prima diffusione del nome in epoca rinascimentale), e le \u00e8 intitolato un asteroide, 130 Elektra. La seconda \u00e8 Elettra, una delle Pleiadi, dalla quale prendono il nome sia il libro di poesie di Gabriele d'Annunzio \"Elettra\" che la stella Elettra.\nLa diffusione del nome venne ulteriormente aiutata da Guglielmo Marconi, che battezz\u00f2 cos\u00ec tanto sua figlia quanto la sua nave laboratorio, e dal successo del dramma di Eugene O'Neill \"Il lutto si addice ad Elettra\".\nOnomastico.\nL'onomastico pu\u00f2 essere festeggiato il primo di novembre, festa di Ognissanti, non essendovi sante con questo nome che \u00e8 quindi adespota."}
{"id": "275659", "revid": "1793900", "url": "https://it.wikipedia.org/wiki?curid=275659", "title": "Manufacture nationale de S\u00e8vres", "text": "La Manufacture nationale de S\u00e8vres \u00e8 una delle pi\u00f9 celebri manifatture di porcellana in Europa con sede a S\u00e8vres, in Francia.\nStoria.\nNel 1740 venne fondata una manifattura di porcellana a Vincennes per volont\u00e0 di Luigi XV e Madame de Pompadour. Trasferita poi a S\u00e8vres nel 1756, questa manifattura fu unita ai beni della Corona nel 1759.\nIn origine, la manifattura produceva una porcellana tenera, ma in seguito alla scoperta nel 1768 da parte di due ricercatori di S\u00e8vres del primo giacimento di caolino sul suolo transalpino, a Saint-Yrieix-la-Perche vicino a Limoges, si cominci\u00f2 nel 1770 a produrre anche la porcellana dura.\nLa struttura fu, col mutare dei regimi politici, manifattura reale, imperiale e nazionale.\nLo splendore di S\u00e8vres ebbe una brusca battuta d'arresto con la violenta crisi economica e i disordini generati dalla Rivoluzione francese. Praticamente in rovina, la manifattura venne dichiarata propriet\u00e0 del governo e cerc\u00f2 di sopravvivere con una forza lavoro molto ridotta.\nAll'inizio dell'Ottocento pass\u00f2 in carico alla direzione di Alexander Brongniart, un uomo con scarsa competenza del settore, ma grande cultura in chimica, botanica, zoologia e geologia. Brogniart applic\u00f2 la sua non comune cultura e intelligenza a far rinascere la manifattura, che vide rifiorire tanto la qualit\u00e0 del design quanto il livello produttivo. S\u00e8vres si indirizz\u00f2 infine anche su linee meno esclusive, ma pi\u00f9 spendibili presso la ricca borghesia. Riusc\u00ec, negli anni, a mantenere tanto il favore della corte, come con Napoleone, quanto a conquistare ampi strati di societ\u00e0, grazie a una qualit\u00e0 che non venne a compromessi nemmeno per le produzioni pi\u00f9 semplici e di largo consumo. Furono molti gli artisti famosi che lavorarono per la manifattura, che era di per s\u00e9 garanzia di altissima ricerca stilistica e poteva pagare i migliori pittori del mercato. Tra di essi ricordiamo Jean-Honor\u00e9 Fragonard.\nAncora attiva, la manifattura di S\u00e8vres ha saputo evolversi coi tempi e la sua produzione \u00e8 principalmente destinata allo stato, sebbene l'eccezionale qualit\u00e0 dei prodotti attiri molti collezionisti da tutto il mondo.\nS\u00e8vres cre\u00f2 anche il primo museo del mondo dedicato esclusivamente alla porcellana, e vi espose tanto veri gioielli di antichit\u00e0 quanto le sue stesse produzioni.\nOggi.\nLa \"Manufacture nationale de S\u00e8vres\" \u00e8 oggi un \"servizio a competenza nazionale\" del Ministero francese della cultura e della comunicazione la cui missione \u00e8 di produrre oggetti di ceramica d'arte, sia copie di antichi che creazioni moderne, secondo tecniche artigianali.\nEssa assicura la diffusione della sua produzione destinata allo stesso tempo ai bisogni dello stato che a quelli del commercio e si occupa della promozione della ricerca artistica e tecnologica nel campo della ceramica.\nLa Manifattura Nazionale di S\u00e8vres produce tutt'oggi porcellane artistiche, in qualit\u00e0 estremamente limitate, solo 5.000 pezzi all'anno e lavorate con tecniche rigorosamente tradizionali: ancora oggi, tutta la produzione \u00e8 foggiata e decorata a mano.\nI modelli che la manifattura possiede sono numerosissimi e con decorazioni molto svariate: servizi, statue, coppe, scatole, ceneriere.\nLe porcellane di S\u00e8vres sono destinate alla vendita al pubblico e al reassortimento della stoviglieria delle rappresentanze dello Stato Francese.\nLe 170 persone che lavorano alla manifattura di S\u00e8vres sono funzionari dello Stato. Fra queste, i 130 membri del personale tecnico sono ingaggiati su concorso, seguito da corsi triennali di formazione, sia teorici, alla scuola della manifattura, sia pratici, nei diversi reparti di produzione dove i giovani svolgeranno il loro lavoro.\nAlla scuola della manifattura i corsi sono i seguenti: disegno artistico, tecnologia, disegno tecnico, modellistica, storia dell'arte. Questi corsi sono accompagnati da altre discipline pi\u00f9 generali e si svolgono in 16 ore settimanali. Prove scritte, di pratica e orali concludono i corsi.\nPer ottenere il certificato finale, l'allievo deve avere i 15/20 di media ai controlli trimestrali, durante l'ultimo anno. Gli esami dell'ultimo anno permettono l'inserimento dell'allievo nella produzione e hanno anche l'equivalenza del baccalaur\u00e8at.\nComposizione.\nNella scuola di S\u00e8vres si possono distinguere due differenti tipi di composizioni. \nArtisti.\nPer il suo prestigio, la manifattura ha attirato nel tempo alcuni fra i ceramisti migliori, fra cui si ricordano:"}
{"id": "275662", "revid": "1699816", "url": "https://it.wikipedia.org/wiki?curid=275662", "title": "Monica Ward", "text": "Biografia.\n\u00c8 figlia del doppiatore Aleardo Ward e dell'attrice di cabaret Maria Teresa Di Carlo (nota dopo il primo matrimonio come Maresa Ward), sorella dei doppiatori Luca e Andrea, sorellastra di Metello Mori e madre di Alessandro e Federico Campaiola. \u00c8 nota soprattutto per aver prestato la voce a Lisa Simpson ne \"I Simpson\", Juniper \"June\" Kim Lee di \"Juniper Lee\", a quello di Lolly nella serie animata \"Le Superchicche\", a Jaleel White nel ruolo di Steve Urkel nella serie \"Otto sotto un tetto\", a Teri Hatcher nel ruolo di Lois Lane nella prima stagione di \"Lois &amp; Clark - Le nuove avventure di Superman\", a Lucie Muhr nel ruolo di Patrizia Gravenberg in \"La strada per la felicit\u00e0\" e ad Ana Ortiz nel ruolo di Marisol Suarez in \"Devious Maids - Panni sporchi a Beverly Hills\".\nPer la Disney ha doppiato il personaggio di Cenerentola nella serie TV \"House of Mouse - Il Topoclub\". Ha doppiato anche i film \"Cenerentola II - Quando i sogni diventano realt\u00e0\" e \"Cenerentola - Il gioco del destino\" (sequel dell'originale), e anche il personaggio di Alice in \"Alice nel Paese delle Meraviglie\" in sostituzione di Vittoria Febbi e Vince LaSalle nella serie TV \"Ricreazione\". Sempre in ambito di cartoni animati, \u00e8 Ranma-donna nell'anime \"Ranma \u00bd\" (versione non censurata) e la protagonista Kyoko di Maison Ikkoku (nella prima tranche di episodi). Diana Lombar in \"Martin Mist\u00e8re\" e Nova in \"Super Robot Monkey Team Hyperforce Go!\". Zick ed Elena in \"Monster Allergy\", Skunk in Skunk Fu!, Tommy in \"Tommy &amp; Oscar\", Steff in \"Freakazoid\", Nova in \"Winx Club\", Matt Ishida in \"Digimon Adventure 02\", il faraone Tutankhensetamun in Tutenstein, Heather in \"A tutto reality - L'isola\", \"A tutto reality - Azione!\", \"A tutto reality - Il tour\", \"A tutto reality - La vendetta dell'isola\" e \"A tutto reality - All-Stars\" e Nadja in \"Nadja Applefield\". Ha inoltre doppiato il personaggio Misa Hayase nella serie animata \"Macross\" e Wendy in MBC.\nPrest\u00f2 anche voce a Bulma in alcuni film di \"Dragon Ball\" e \"Dragon Ball Z\", nell'edizioni curate da Dynamic Italia e Lucky Red. Tra le altre attrici doppiate Phoebe Cates in \"Mystic Pizza\", Gwyneth Paltrow in \"Paradiso perduto\", Bj\u00f6rk in \"Dancer in the Dark\" e Zhang Ziyi in \"2046\" e a Boots e vari personaggi nelle serie \"Dora l'esploratrice\" con l'inclusione di Alicia della serie \"Vai Diego\". Il 28 marzo 2008 compare assieme al fratello Luca tra i partecipanti della trasmissione televisiva \"I raccomandati\" condotta da Carlo Conti e in onda su Rai 1. Dal gennaio 2013 entr\u00f2 nel cast secondario della soap opera CentoVetrine, nel ruolo di Daniela Clementi. Nello stesso anno prest\u00f2 la sua voce a Marshall, Yumi e vari personaggi nella versione italiana della serie \"PAW Patrol - La squadra dei cuccioli\" e d\u00e0 anche un personaggio al figlio Federico: il protagonista, Ryder. Interpreta, inoltre, il personaggio di Nunzia Leoni ne \"Nel segno dei Leoni\", fotoromanzo a puntate pubblicato sulla rivista \"Grand Hotel\". Il 7 dicembre 2015 esordisce nella soap opera \"Un posto al sole\" interpretando il personaggio di Simona Borrelli.\nAttualmente insieme al fratello Luca si occupa di WardLab, corsi di doppiaggio e recitazione.\nSigle.\nMonica Ward ha anche cantato alcune sigle delle serie in cui ha doppiato personaggi, come la sigla di \"Ranma \u00bd\" (cantata assieme a Massimiliano Alto), la sigla di \"Baby Looney Tunes\", la sigla di chiusura dell'anime \"Virtua Fighter (serie animata)\" e le parti cantate di Heather in \"A tutto reality - Il tour\" ."}
{"id": "275664", "revid": "47767", "url": "https://it.wikipedia.org/wiki?curid=275664", "title": "Elena", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue; a queste vanno aggiunte Ilona, Ileana e Ilenia, la cui correlazione ad Elena non \u00e8 certissima:\nForme ipocoristiche e alterate.\nOltre a Lena e Alena, due ipocoristici diffusi in diverse lingue, il nome conta anche le seguenti forme tronche o alterate:\nOrigine e diffusione.\nProviene dall'antico nome greco \u1f19\u03bb\u03ad\u03bd\u03b7 (\"H\u00e9len\u0113\"), la cui origine non \u00e8 certissima: generalmente viene ricondotto ad una gamma di termini correlati fra loro, come \u1f11\u03bb\u03ad\u03bd\u03b7 (\"helene\", \"torcia\", \"fiaccola\"), \"helenos\" (\"luminoso\", \"brillante\") o \"h\u00e9l\u0113\" (\"splendore\", \"fulgore solare\"), ma non si esclude una possibile derivazione da \u03c3\u03b5\u03bb\u03b7\u03bd\u03b7 (\"selene\", \"luna\"), termine da cui deriva il nome Selene.\nIl nome \u00e8 celebre per essere portato da Elena, la moglie di Menelao nella mitologia greca, a causa della quale prende avvio la Guerra di Troia narrata nell\"Iliade\" di Omero; la sua vicenda \u00e8 narrata in numerosissime opere letterarie, teatrali e musicali, e le sono dedicati il satellite di Saturno Elena e l'asteroide 101 Helena. Cos\u00ec si chiam\u00f2 anche l'imperatrice Flavia Giulia Elena, madre di Costantino, a cui \u00e8 attribuito il ritrovamento della croce di Cristo in Terrasanta, e che \u00e8 venerata dai cristiani come \"sant'Elena\".\nIl nome era diffuso come personale gi\u00e0 nell'antica Grecia e nell'antica Roma, ed \u00e8 rimasto sempre popolare grazie alle due figure precedenti. La sua ampia diffusione in Italia deve la sua fortuna non solo ad esse ma anche, a partire dal XX secolo, ad Elena del Montenegro, che fu la penultima regina consorte d'Italia come moglie di Vittorio Emanuele III di Savoia. Per quando riguarda la lingua inglese, venne importato in Inghilterra con la conquista normanna, diffondendosi durante il Medioevo nella forma \"Ellen\", che venne gradualmente sostituita da \"Helen\" a partire dal Rinascimento: quest'ultima forma ha avuto particolare successo negli Stati Uniti, risultando fra i dieci nomi pi\u00f9 usati per le neonate tra il 1890 e il 1934.\nOnomastico.\nSolitamente, l'onomastico viene festeggiato il 18 agosto in onore di sant'Elena imperatrice, madre dell'imperatore Costantino I. Il suo ricordo \u00e8 legato tradizionalmente al ritrovamento della Vera Croce sulla quale fu crocefisso Ges\u00f9. Con lo stesso nome si ricordano anche, alle date seguenti:"}
{"id": "275666", "revid": "226458", "url": "https://it.wikipedia.org/wiki?curid=275666", "title": "Eletta", "text": "Origine e diffusione.\nNome augurale, pu\u00f2 derivare dall'italiano medioevale \"eletta\", di chiaro significato, oppure pu\u00f2 continuare il nome gentilizio, e poi individuale, latino \"Electa\" e \"Electus\", sempre da \"electus\", eletto.\nIl nome \u00e8 noto per essere stato portato sia dalla madre che dalla figlia di Francesco Petrarca.\nOnomastico.\nL'onomastico si pu\u00f2 festeggiare in memoria di santa Almedha (o Eluned, chiamata anche con diversi altri nomi fra cui Electa), il 1\u00ba agosto."}
{"id": "275671", "revid": "287204", "url": "https://it.wikipedia.org/wiki?curid=275671", "title": "Attentato contro la Costituzione dello Stato", "text": "Lattentato contro la Costituzione dello Stato nel diritto penale italiano \u00e8 un reato previsto dall'art. 283 del codice penale (come modificato dalla legge 11 novembre 1947, n. 1317), commesso da chiunque \u00ab\"commette un fatto diretto a mutare la Costituzione dello Stato, o la forma del Governo, con mezzi non consentiti dall'ordinamento costituzionale dello Stato\"\u00bb.\nClassificato come delitto contro la personalit\u00e0 dello Stato (e tecnicamente come un delitto di attentato), prevedeva la pena della reclusione non inferiore a dodici anni.\nStoria.\nDi questo reato sono stati accusati in tempi recenti, con un certo clamore, i responsabili della loggia P2 (insieme ai vertici dei servizi segreti italiani), ma in fatto ed in diritto la Corte di Assise di Roma non raggiunse prova delle accuse ascritte, cos\u00ec confermata anche dalla II Corte d'assise d'appello.\nOltre agli esponenti della loggia massonica P2, in tempi pi\u00f9 recenti sono stati incriminati per questo reato numerosi dirigenti del partito \"Lega Nord\".\nA seguito dell'approvazione, durante il governo Governo Berlusconi III, della legge n\u00ba 85/2006 recante \u00abModifiche al codice penale in materia di reati di opinione\u00bb , la pena edittale per questa fattispecie criminosa \u00e8 stata drasticamente alleggerita e la fattispecie \u00e8 ora limitata agli attentati violenti, mentre prima bastava qualunque atto idoneo a mutare la Costituzione con mezzi diversi da quelli consentiti dall'ordinamento costituzionale.\nSi riporta l'art. 3 della predetta legge:\n\"1. L'articolo 283 del codice penale \u00e8 sostituito dal presente:\"\n\"\u00abArt. 283 - (Attentato contro la Costituzione dello Stato) - Chiunque, con atti violenti, commette un fatto diretto e idoneo a mutare la Costituzione dello Stato o la forma di governo, \u00e8 punito con la reclusione non inferiore a cinque anni\u00bb.\"\nCritiche.\nDa alcuni osservatori (ad esempio l'Antolisei) .\nLa fattispecie individuata da questa norma non richiede un generico mutamento della Costituzione, ma soltanto quel mutamento che sia effetto di azioni differenti da quelle previste nella Carta stessa (pi\u00f9 di un autore ha peraltro rilevato che basti la differenza dalle previsioni costituzionali, non occorrendo che si tratti di azioni vietate). Circa la mutazione della Costituzione, non ne \u00e8 necessario il conseguimento, bastando il mero atto idoneo che sia diretto in maniera non equivoca a realizzarla."}
{"id": "275674", "revid": "39224", "url": "https://it.wikipedia.org/wiki?curid=275674", "title": "C-Evo", "text": "C-Evo \u00e8 un videogioco strategico a turni per Windows, sviluppato da Steffen Gerlach e pubblicato gratuitamente come open source, ispirato alla celebre serie di \"Civilization\". Il suo nome \u00e8 infatti un'abbreviazione di \n\"Civilization evolution\", in particolare il suo livello di complessit\u00e0 \u00e8 vicino a quello di \"Civilization II\", come anche la grafica che utilizza icone di formato compatibile \ncon \"Civilization II\". La prima versione di \"C-Evo\" venne pubblicata nel 1999, l'ultima sembra essersi stabilizzata sulla 1.2.0 del 2013.\nModalit\u00e0 di gioco.\nConsiste nell'amministrazione di un'intera civilt\u00e0, ad esempio i Romani o i Babilonesi, dalla fondazione delle prime citt\u00e0 fino alla colonizzazione dello spazio. L'area di gioco \u00e8 un'enorme scacchiera che rappresenta il mondo intero, ma con una geografia \narbitraria che pu\u00f2 essere generata casualmente ad ogni partita. I compiti del giocatore includono esplorare questo mondo inizialmente sconosciuto, espandere la nazione costruendo citt\u00e0, strade e opere pubbliche, ricercare nuovi progressi, prendere accordi con le altre \nnazioni oppure combatterle con unit\u00e0 militari sempre pi\u00f9 potenti.\nI tipi di unit\u00e0 militari non sono predeterminati ma progettati liberamente da ogni nazione componendo varie caratteristiche, come avviene in un altro discendente di Civilization, Sid Meier's Alpha Centauri.\nPeculiarit\u00e0.\nC-Evo, come esplicitamente indicato dall'autore, mira ad essere una sfida interessante di pura strategia dove tutte le nazioni in gioco sono trattate in ugual maniera. \u00c8 completamente deterministico, cio\u00e8 non ci sono elementi di fortuna (a parte la conformazione della mappa). Gli avversari computerizzati, contrariamente a quanto accade in molti videogiochi, non hanno alcun tipo di vantaggio e possono prendere le stesse decisioni che potrebbe prendere un giocatore umano.\nGli avversari computerizzati sono infatti gestiti da moduli di intelligenza artificiale (I.A.) esterni e indipendenti, realizzati con normali file DLL. Chi \u00e8 abile nella programmazione in qualunque linguaggio per Windows pu\u00f2 creare la propria I.A., e di fatto molte persone hanno creato I.A. abili e difficili da battere, che fanno anche competere tra loro in una sorta di sfida tra sviluppatori.\n\u00c8 assente la modalit\u00e0 multiplayer via internet o altro tipo di rete, ma \u00e8 possibile giocare con altre persone alternandosi davanti allo stesso computer.\nC-Evo \u00e8 realizzato con il linguaggio Delphi della Borland ed \u00e8 tuttora soggetto a continui miglioramenti da parte dell'autore, mentre numerosi appassionati contribuiscono \nsviluppando I.A., accessori, traduzioni."}
{"id": "275675", "revid": "125895230", "url": "https://it.wikipedia.org/wiki?curid=275675", "title": "Cristiana Lionello", "text": "\u00c8 figlia dell'attore, doppiatore e comico Oreste Lionello e sorella della doppiatrice Alessia e dell\u2019attore Luca Lionello.\nBiografia.\n\u00c8 nota soprattutto per essere la doppiatrice di Sharon Stone (da \"Allan Quatermain e le miniere di re Salomone\" in poi). Ha doppiato inoltre Annie Potts in \"Ghostbusters II\", Teri Hatcher nel ruolo di Lois Lane dalla seconda alla quarta stagione di \"Lois &amp; Clark - Le nuove avventure di Superman,\" Cate Blanchett nella trilogia de \"Il Signore degli Anelli\", Drea de Matteo in \"Desperate Housewives\", e Rebecca Wisocky nella serie \"Devious Maids - Panni sporchi a Beverly Hills\".\nTra le attrici doppiate Debra Feuer in un episodio di Miami Vice (Congiura di palazzo) Melanie Griffith in \"Omicidio a luci rosse\" di Brian De Palma, Annette Bening in \"American Beauty\", Helena Bonham Carter ne \"La dea dell'amore\" e in \"Big Fish - Le storie di una vita incredibile\", Romy Schneider (riedizione tv) nella trilogia sull'imperatrice Sissi, sempre la Schneider ne \"L'amore di una grande regina\" e Michelle Pfeiffer in \"Ladyhawke\".\nIn TV ha doppiato la papera Carlotta, il pupazzo che faceva coppia con il papero Pompeo (voce di Franco Latini), entrambi mascotte del programma di RaiUno \"Fantastico 6 1985\". Nell'anno 2010 ha prestato la sua voce per il discorso d'inizio di ogni concerto di Marco Mengoni nel \"Re Matto Tour\". Dal 2014 \u00e8 doppiatrice del personaggio Quinn Fuller della soap opera \"Beautiful\", interpretato dall'attrice Rena Sofer."}
{"id": "275676", "revid": "1929803", "url": "https://it.wikipedia.org/wiki?curid=275676", "title": "Pattinaggio di velocit\u00e0 ai XIX Giochi olimpici invernali", "text": "Ai XIX Giochi olimpici invernali del 2002 a Salt Lake City (Stati Uniti), vennero assegnate medaglie in dieci specialit\u00e0 del pattinaggi\u00f2 di velocit\u00e0. Le gare si svolsero dal 9 al 23 febbraio nell\"Olympic Oval\". Grazie ai clapskate si ebbero diversi record del mondo, oltre a qualche caduta. Sui 10.000 metri l'olandese Jochem Uytdehaage infranse la barriera dei 13 minuti."}
{"id": "275679", "revid": "14214", "url": "https://it.wikipedia.org/wiki?curid=275679", "title": "De Gasperi", "text": ""}
{"id": "275680", "revid": "2015336", "url": "https://it.wikipedia.org/wiki?curid=275680", "title": "Erasmo", "text": "Origine e diffusione.\nDeriva dal nome greco \"\u00c9rasmos\" (\"\u0388\u03c1\u03b1\u03c3\u03bc\u03bf\u03c2\", latinizzato in \"Er\u00e1smus\"), a sua volta dal termine \u1f10\u03c1\u03ac\u03c3\u03bc\u03b9\u03bf\u03c2 (\"erasmios\", voce del verbo \u0388\u03c1\u03b1\u03bc\u03b1\u03b9, \"\u00e9ramai\", \"amare\", \"desiderare\"), che significa \"amato\", \"piacevole\", \"amabile\"; dalla stessa radice deriva anche il nome Eros. Per semantica, \u00e8 analogo a molti altri nomi, quali Amato, Abibo, Agapito, Davide ed Armas.\nIl nome, ben utilizzato gi\u00e0 nell'antica Roma, \u00e8 sopravvissuto durante il Medioevo grazie al culto di vari santi cos\u00ec chiamati, in particolare sant'Erasmo o sant'Elmo, ed \u00e8 poi stato reso ulteriormente celebre grazie alla fama dell'umanista olandese Erasmo da Rotterdam. Riguardo alla sua diffusione, in Italia \u00e8 presente in tutta la penisola, con diverse frequenze per le varie forme; in quella fondamentale, \u00e8 attestato per un terzo in Lazio e Campania settentrionale.\nOnomastico.\nL'onomastico viene generalmente festeggiato il 2 giugno in onore di sant'Erasmo o sant'Elmo, vescovo di Formia e martire, patrono dei marinai. Con questo nome si ricordano inoltre:\nLa forma femminile pu\u00f2 invece festeggiarlo il 3 settembre in memoria di santa Erasma, vergine e martire ad Aquileia con altre compagne."}
{"id": "275681", "revid": "1745361", "url": "https://it.wikipedia.org/wiki?curid=275681", "title": "Deimos (mitologia)", "text": "Deimos, Deimo () o anche Demo o Dimo \u00e8 una figura della mitologia greca, \u00e8 la divinizzazione del terrore che suscita la guerra.\nFiglio di Ares, dio della guerra, e di Afrodite, dea della bellezza, accompagnava il padre in battaglia assieme al fratello Fobos (la Paura) e alla dea Enio. Secondo alcuni miti, Fobos e Deimos erano aurighi.\nNel \"De natura deorum\" Cicerone lo pone tra i figli (al pari degli altri demoni) di Erebo e di Notte; Virgilio lo annovera invece tra i figli di Etere e Gea (o Gaia).\nNella mitologia romana Deimos \u00e8 identificato con Fuga, e a volte chiamato anche Metus, Formido, Timor o Pavor.\nIn astronomia.\nQuando, nel 1877, Asaph Hall scopr\u00ec le lune di Marte le chiam\u00f2 Fobos e Deimos.\nNella cultura di massa.\nUn personaggio di nome Deimos appare anche nel videogioco \"\", nonostante in tale opera egli venga presentato come fratello di Kratos.\nInoltre compare nell'undicesimo capitolo del \"franchise\" Assassin's Creed, rappresentato come fratello/sorella del protagonista in base al personaggio scelto, oltre a essere membro della Setta di Cosmos.\nNel manga e nell'anime Sailor Moon uno dei due Corvi di Rea, Sailor Mars, si chiama Deimos, mentre l'altro Phobos."}
{"id": "275685", "revid": "1745361", "url": "https://it.wikipedia.org/wiki?curid=275685", "title": "Fobos (mitologia)", "text": "Fobos, o Fobo (in greco \u03a6\u03cc\u03b2\u03bf\u03c2), era una figura della mitologia greca.\nFiglio di Ares, dio della guerra, e di Afrodite, dea della bellezza, era la divinizzazione della paura (da \u03c6\u03bf\u03b2\u03af\u03b1, \"fobia\") e fratello di Deimos, il terrore causato dalla guerra. Tuttavia queste personificazioni malvagie avevano anche fratelli e sorelle buone, come Armonia, la sposa di Cadmo.\nIl suo tempio maggiore si trovava a Sparta: i Lacedemoni pregavano nel luogo religioso prima di scendere in battaglia. Inoltre, sugli scudi dei guerrieri erano talvolta raffigurate le \"immagini\" di Fobos e quelle della Gorgone. Plutarco riferisce, nella \"Vita di Alessandro\", che anche Alessandro Magno, alla vigilia della battaglia di Gaugamela contro il re persiano Dario, fece sacrifici a questo dio.\nAstronomia.\nQuando, nel 1877, Asaph Hall scopr\u00ec le lune di Marte, le chiam\u00f2 Fobos e Deimos."}
{"id": "275686", "revid": "465169", "url": "https://it.wikipedia.org/wiki?curid=275686", "title": "Ercole (nome)", "text": "Origine e diffusione.\nDeriva dal greco \u2018\u0397\u03c1\u03b1\u03ba\u03bb\u03b7\u03c2 (\"Herakles\", italianizzato in Eracle): \u00e8 composto da \u2018\u0397\u03c1\u03b1 (\"Hera\", nome greco della dea Era) e \u03ba\u03bb\u03b5\u03bf\u03c2 (\"kleos\", \"gloria\"), e significa quindi \"gloria di Era\". Alcune fonti ipotizzano che questa sia per\u00f2 una paretimologia risalente gi\u00e0 all'antica Grecia e che il nome di Eracle abbia, come il suo culto, origini pi\u00f9 antiche, mediorientali.\nIl nome greco \u00e8 passato in etrusco come \"Hercles\" o \"Ercle\", e di l\u00ec in latino, nelle forme contratte \"Hercles\" o \"Hercules\", adattate poi in italiano come Ercole. Da Ercole/Eracle derivano poi diversi altri nomi, fra cui Eraclide, Eraclio ed Ercolano.\nDi tradizione classica, \u00e8 portato dal popolare eroe della mitologia greca Ercole, famoso per la sua forza sovrumana. In Italia gode di diffusione relativamente buona, attestandosi con maggiore frequenza al Nord (anche grazie al prestigio di vari membri di Casa d'Este che si chiamarono cos\u00ec).\nOnomastico.\nIl nome \u00e8 adespota, cio\u00e8 non \u00e8 portato da alcun santo, quindi l'onomastico ricorre il 1\u00ba novembre in occasione di Ognissanti. Va notato per\u00f2 che esistono una sant'Ercolina, una dei martiri di Abitina, commemorata il 12 febbraio, nonch\u00e9 diversi santi che portano il nome Ercolano; anche sant'Eraclio, primo papa della Chiesa copta, ricordato il 14 giugno, viene talvolta chiamato \"sant'Eracle\"."}
{"id": "275687", "revid": "767487", "url": "https://it.wikipedia.org/wiki?curid=275687", "title": "Immacolata (nome)", "text": "Origine e diffusione.\nSi tratta di un nome tipicamente cattolico che, allo stesso modo dei nomi Concetta e Concepci\u00f3n, richiama la devozione verso l'Immacolata Concezione della Beata Vergine Maria (o, secondariamente, una figlia nata l'8 dicembre, giorno in cui essa si festeggia); riprende il termine italiano \"immacolata\" (ossia \"intatta\", \"vergine\", \"pura\"), che etimologicamente risale al latino \"inmaculata\" (\"senza macchia\", \"candida\").\nIn Italia \u00e8 diffuso principalmente nel Sud, in particolare in Campania.\nOnomastico.\nL'onomastico si festeggia solitamente l'8 dicembre, solennit\u00e0 dell'Immacolata Concezione."}
{"id": "275691", "revid": "110157", "url": "https://it.wikipedia.org/wiki?curid=275691", "title": "Indra (nome)", "text": "Origine e diffusione.\nDeriva dal sanscrito, ed \u00e8 composto dai termini \u0907\u0928\u094d\u0926\u0941 (\"indu\", \"una goccia\") e \u0930 (\"ra\", \"che possiede\"), e significa \"che possiede gocce di pioggia\". Altre fonti riportano invece il significato con \"potere maschile\". Il nome \u00e8 usato anche in lettone, nel qual caso per\u00f2 \u00e8 derivato dal nome di un affluente del fiume Daugava o da \"Indri\u0137is\", variante del nome Enrico.\nIndra \u00e8 il nome di una delle maggiori divinit\u00e0 dell'induismo. Il nome \u00e8 stato portato all'attenzione in Italia da Indro Montanelli, il cui padre lo scelse (\"mascolinizzandolo\") forse per far dispetto alla famiglia della moglie. Nonostante la somiglianza, non \u00e8 etimologicamente correlato al nome Indira.\nOnomastico.\nIl nome \u00e8 adespota, non essendo portato da alcun santo, quindi l'onomastico ricade il 1\u00ba novembre, giorno di Ognissanti."}
{"id": "275692", "revid": "889336", "url": "https://it.wikipedia.org/wiki?curid=275692", "title": "Pattinaggio di velocit\u00e0 ai XVIII Giochi olimpici invernali", "text": "Ai XVIII Giochi olimpici invernali del 1998 a Nagano (Giappone), vennero assegnate medaglie in dieci specialit\u00e0 del pattinaggi\u00f2 di velocit\u00e0. Le gare si svolsero dal 7 al 22 febbraio nella \"Nagano Olympic Memorial Arena\". Per la prima volta la distanza pi\u00f9 corta (i 500 m) venne disputata correndola in due manche con somma dei tempi."}
{"id": "275695", "revid": "123994884", "url": "https://it.wikipedia.org/wiki?curid=275695", "title": "Iolanda", "text": "Origine e diffusione.\nDeriva dal nome francese medievale \"Yolande\", \"Yolante\" o \"Yolans\", la cui origine \u00e8 incerta. Viene spesso considerato un derivato del nome Violante (a sua volta dal latino \"viola\"), ma \u00e8 plausibile che abbia invece un'origine germanica; in tal caso, la prima parte del nome potrebbe essere ricondotta alle radici \"v\u00eal\" (\"astuzia\") o \"iw\" (indicante l'albero del tasso), mentre il secondo potrebbe essere \"land\" (\"paese\", \"terra\") oppure \"lind\" (un elemento dall'origine dubbia). Sono frequenti anche accostamenti a termini greci come \u03b9\u03bf\u03bb\u03b7 (\"iole\", \"viola\") e \u03b1\u03bd\u03b8\u03bf\u03c2 (\"anthos\", \"fiore\"), che sono per\u00f2 paretimologici.\nIl nome, diffusosi all'epoca delle Crociate, era considerato aristocratico: venne portato da Iolanda di Fiandra, imperatrice latina reggente di Costantinopoli (che trasmise il suo nome a varie discendenti nelle famiglie reali di Spagna e Ungheria), e da Jolanda di Brienne, regina consorte di Gerusalemme. \nLa sua buona presenza in Italia \u00e8 recente, nonostante il nome sia stato tradizionale di casa Savoia sin dal Trecento; una prima spinta alla sua diffusione venne dall'opera teatrale di Giacosa \"Una partita a scacchi\" (1873), la cui protagonista si chiama cos\u00ec; successivamente, ha contribuito anche la popolarit\u00e0 di Iolanda, la figlia di re Vittorio Emanuele III. \u00c8 distribuito su tutto il territorio nazionale, con maggiore compattezza al Nord per le varianti; sono attestate anche delle forme maschili, comunque rarissime.\nOnomastico.\nL'onomastico si pu\u00f2 festeggiare in memoria di diverse sante e beate, nelle seguenti date:"}
{"id": "275698", "revid": "765341", "url": "https://it.wikipedia.org/wiki?curid=275698", "title": "Irma (nome)", "text": "Origine e diffusione.\nSi trattava in origine di un diminutivo germanico di altri nomi che cominciavano con la radice \"ermen\", cio\u00e8 \"intero\", \"universale\", come Ermelinda, Ermengarda ed Ermenegilda; la stessa origine ha anche il nome Emma, ed entrambi condividono il significato anche con il nome Kelila. Altre fonti lo ricollegano per\u00f2 al nome di un dio sassone, Irmin.\nVa notato che la forma tedesca Imma pu\u00f2 anche costituire un diminutivo del nome Immacolata.\nIl suo uso in inglese cominci\u00f2 nel XIX secolo.\nOnomastico.\nL'onomastico si pu\u00f2 festeggiare il 24 dicembre, in memoria di sant'Irmina di Oehren, badessa di Treviri. Con questo nome si ricordano anche santa Imma, badessa a Karlburg, festeggiata il 25 novembre e santa Maria Ermellina di Ges\u00f9, al secolo Irma Grivot, religiosa francescana missionaria e martire in Cina, commemorata il 9 luglio."}
{"id": "275721", "revid": "119994349", "url": "https://it.wikipedia.org/wiki?curid=275721", "title": "Iris (nome)", "text": "Origine e diffusione.\nContinua il nome greco \u1f3e\u03c1\u03b9\u03c2 (\"Iris\"), al genitivo \u1f3c\u03c1\u03b9\u03b4\u03bf\u03c2 (\"Iridos\"), passato al latino come \"Iris\" (genitivo \"Iridis\"); originariamente significava \"messaggera degli dei\" (o \"annuncio\"), riferito all'omonima dea della mitologia greca, personificazione dell'arcobaleno. Il termine \u00e8 dunque passato ad indicare l'arcobaleno stesso, e si \u00e8 poi esteso anche al fiore e alla parte dell'occhio. Quest'ultima venne cos\u00ec chiamata perch\u00e9 nell'occhio \u00e8 la parte colorata: la parola, infatti, veniva usata per designare qualsiasi cerchio dai colori brillanti, come ad esempio quello che circonda gli \"occhi\" nella coda del pavone. Il significato viene quindi talvolta indicato con \"iridescente\", \"colorata\".\nIn italiano sono diffuse maggiormente le forme Iris e Iride, comparse durante il revival dei nomi mitologici nel rinascimento. Inizialmente era pi\u00f9 diffusa la forma Iride, fino a quando, nel 1898, non ebbe successo l'opera di Pietro Mascagni \"Iris\". Ad oggi l'uso di Iride si rif\u00e0 alla traduzione di \"Iris\" come arcobaleno (o parte dell'occhio), mentre la pi\u00f9 diffusa Iris richiama il significato floreale dell'iris (anche detto giaggiolo).\nOnomastico.\nIl nome \u00e8 adespota, in quanto privo di una santa patrona. L'onomastico si pu\u00f2 festeggiare il 1\u00ba novembre, per la festa di Ognissanti."}
{"id": "275722", "revid": "125646622", "url": "https://it.wikipedia.org/wiki?curid=275722", "title": "Oreste Rizzini", "text": "Biografia.\nAttore teatrale e doppiatore, \u00e8 noto soprattutto per aver prestato la sua voce ad attori quali Michael Douglas in \"Basic Instinct\" e molti dei suoi film, Richard Chamberlain nella miniserie \"Uccelli di rovo\", Bill Murray in \"Ghostbusters - Acchiappafantasmi\" e John McCook in \"Beautiful\".\nTra i tanti attori che ha doppiato in quasi trent'anni di carriera: Dustin Hoffman, Gene Hackman, Paul Hogan, Jon Voight, Chuck Norris, Jack Nicholson e Bruce Willis.\nHa doppiato anche personaggi animati, come Skeletor in \"He-Man e i dominatori dell'universo\". Il suo ultimo doppiaggio fu quello di Michael Caine nel film \"Sleuth - Gli insospettabili\".\n\u00c8 stato speaker dei documentari dell'Istituto Luce e dei servizi della trasmissione \"Porta a porta\" di Raiuno. Oltre all'attivit\u00e0 di dialoghista ha svolto anche compiti di direttore del doppiaggio.\nPrima di intraprendere la carriera di doppiatore, i suoi esordi furono a teatro. Sul palcoscenico debutt\u00f2 al Teatro Stabile di Trieste, dove rimase per cinque anni prima di passare a Torino e infine al Piccolo teatro di Milano con Giorgio Strehler. Recit\u00f2 insieme a Glauco Mauri, Giulio Bosetti, Mario Scaccia, Gianrico Tedeschi e Gigi Proietti. \u00c8 stato inoltre autore di un testo, \"Finalmente si ride!\", realizzato attorno alle prove di un recital utilizzando testi di autori satirici come Aldo Palazzeschi, Achille Campanile e Stefano Benni.\nTorna al teatro nel 2007 curando la sua unica regia teatrale per lo spettacolo \"Dottor sale in zucca e Mister zucchero mannaro\" testo grottesco di Paola F. Bidinelli, e interpretato da Milo Vallone. Il monologo si aggiudica i premi \u201cMiglior spettacolo\u201d e \u201cMiglior attore\u201d alla settima edizione del concorso \u201cSchegge d'autore\u201d.\nAttivo anche alla radio, condusse nel 1989 la trasmissione \"Variet\u00e0, variet\u00e0\" accanto a Daniela Poggi, nel quale era anche l'autore dei testi. Per questa trasmissione, che raccoglieva l'eredit\u00e0 della storica \"Gran variet\u00e0\", fece anche l'imitazione di Aldo Biscardi in una garbata parodia della trasmissione \"Il processo del luned\u00ec\", intitolata \"Il processo della domenica\".\nNel 2004 \u00e8 stato premiato all'Acquafestival - Festival Nazionale del doppiaggio con la \"Sirenetta\" come miglior voce maschile. Nello stesso anno ha vinto il premio alla carriera \"Leggio d'oro\".\n\u00c8 morto a Roma il 18 marzo 2008, a 67 anni, per un cancro allo stomaco. Il suo funerale si \u00e8 tenuto il 20 marzo presso la chiesa degli Artisti in piazza del Popolo. In base alle sue volont\u00e0, il suo corpo \u00e8 sepolto nel cimitero di Capalbio.\nVita privata.\nRizzini ha sposato la collega Viviana Toniolo, da cui ha avuto una figlia. Successivamente \u00e8 stato fidanzato con la direttrice del doppiaggio Maura Vespini. In seconde nozze, ha sposato la dialoghista Fiorina Piscopo, con cui ha avuto un figlio."}
{"id": "275723", "revid": "1745361", "url": "https://it.wikipedia.org/wiki?curid=275723", "title": "Anteros", "text": "Nelle religioni dell'antica Grecia, Anteros () \u00e8 il figlio di Ares e di Afrodite. \u00c8 il dio dell'amore corrisposto oppure dell'amore non corrisposto e quindi \"vendicativo\".\nIl mito.\nAnteros \u00e8 fratello di Eros, i due erano inseparabili; una storia pervenutaci, a sostegno della prima opzione, narra che un giorno Afrodite si lament\u00f2 con la Dea Temi del fatto che il piccolo Eros non crescesse, cos\u00ec la saggia Temi le rispose che Eros non sarebbe mai cresciuto finch\u00e9 non avesse avuto l'amore di un fratello. Afrodite si un\u00ec ad Ares e gener\u00f2 Anteros e da quel momento i due fratelli crebbero insieme, ma ogni qualvolta Anteros si allontanava da Eros, quest'ultimo ritornava bambino. Questo tenero e pedagogico racconto insegna che l'amore (Eros) per crescere ha bisogno di essere corrisposto (Anteros)."}
{"id": "275725", "revid": "3535", "url": "https://it.wikipedia.org/wiki?curid=275725", "title": "Mnemotecniche", "text": ""}
{"id": "275727", "revid": "228587", "url": "https://it.wikipedia.org/wiki?curid=275727", "title": "Scheda perforata", "text": "La scheda perforata \u00e8 un supporto di registrazione in cui le informazioni sono registrate sotto forma di perforazioni in codice: fatte di cartoncino rappresentano l'informazione attraverso la presenza o l'assenza di fori in posizioni predefinite. Nella prima generazione di computer, dagli anni venti agli anni cinquanta, furono il supporto principale per l'immagazzinamento e il trattamento automatico dei dati, mentre a partire dai tardi anni settanta fu progressivamente accantonata per essere sostituita dai floppy disk. Successivamente divennero obsolete, ad eccezione di alcuni sistemi legacy e di alcune applicazioni specializzate.\nStoria.\nOrigini.\nLa nascita delle schede perforate precede di molto quella dei computer. Gi\u00e0 nel 1725 Basile Bouchon us\u00f2 rotoli di carta perforata su telai per regolare il motivo ornamentale da riprodurre sulla stoffa, e nel 1726 il suo collaboratore Jean-Baptiste Falcon miglior\u00f2 il progetto utilizzando sequenze di schede, rendendo pi\u00f9 semplice il cambiamento di programmazione della macchina. Il telaio Bouchon-Falcon era semi-automatico e richiedeva l'inserzione manuale del programma; nel 1801 Joseph Jacquard us\u00f2 schede perforate metalliche per il controllo di un telaio di grande successo, maggiormente automatico, noto come telaio Jacquard.\nL'automatizzazione dell'esecuzione dei calcoli matematici e la registrazione e conservazione delle informazioni furono gli ambiti nei quali le schede perforate si diffusero e rimasero in uso fino all'invenzione e diffusione delle memorie magnetiche ed elettroniche. Nel 1837 Charles Babbage, artefice dell'idea di una macchina calcolatrice programmabile, adott\u00f2 il sistema a schede perforate di Jacquard per il controllo della sequenza di calcoli nel progetto della sua macchina analitica . Questo tipo di schede fu usato per l'immissione dei dati nelle prime macchine calcolatrici del tardo XIX secolo.\nNel 1885 Herman Hollerith organizz\u00f2 il censimento della popolazione degli Stati Uniti impiegando un modello di macchine che faceva uso di schede perforate; l'8 giugno 1887 Hollerith brevett\u00f2 un nuovo modello di schedatrice meccanica usata dallo U.S. Census per il censimento del 1890. La scheda era costituita da un cartoncino rettangolare della dimensione approssimativa di 90x215 mm, con fori rotondi: apparentemente tale dimensione fu scelta in modo da essere pressoch\u00e9 coincidente con quella delle banconote statunitensi di allora, cos\u00ec che gli scaffali destinati allo stoccaggio del denaro potessero essere utilizzati anche per le sue schede. La macchina inventata da Hollerith consisteva in una perforatrice manuale con la quale si registravano su scheda (opportunamente codificati) i dati degli individui censiti e una macchina per la lettura delle schede munita di tanti aghi quanti erano le possibili posizioni dei fori sulla scheda; al di sotto della scheda era posizionata una vaschetta contenente del mercurio e le punte degli aghi che corrispondevano ai fori nella scheda - non trovando ostacolo - andavano ad immergersi nel mercurio, chiudendo cos\u00ec dei circuiti elettrici che - attraverso elettrocalamite - facevano scattare i contatori o attivavano alcune funzioni della macchina.\nA partire dal 1907 James Legrand Powers lavor\u00f2 per conto dello U.S. Census alla progettazione di macchine per la lettura delle schede che non impiegassero circuiti elettrici (ai tempo ancora poco sicuri), inventando una macchina simile a quella di Hollerith, nella quale per\u00f2 gli aghi che corrispondevano ai fori delle schede andavano ad agire a pressione su pulsanti, definendo quindi un sistema esclusivamente meccanico. Le prime applicazioni delle schede perforate utilizzavano schede specifiche; solo nel 1928 le schede perforate ed i relativi lettori divennero componenti generiche e la loro dimensione fu standardizzata esattamente a 7-3/8x3-1/4 pollici (187.325x82.55 mm), con uno spessore di 7 millesimi di pollice (ovvero circa 143 schede per pollice, chiamate anche \"deck\"). Nel 1896 Hollerith fond\u00f2 la Tabulating Machine Company, vincitrice del contratto di fornitura di macchine per schedatura per il Census Bureau e che nel 1911 si fuse con altre aziende dando vita alla Computing Tabulating Recording Co. (C-T-R), pi\u00f9 nota, a partire dal 1924, con il nome di IBM.\nDescrizione.\nDettagli funzionali.\nIl metodo \u00e8 abbastanza semplice:\nun pezzo di cartoncino leggero viene suddiviso in molteplici porzioni che possono essere attraversate da un foro o lasciate intatte. I pezzetti di carta rettangolare che vengono asportati durante la perforazione vengono chiamati chad. Ogni singola posizione sulla scheda rappresenta una singola cifra binaria (bit).\nOgni colonna sulla scheda contiene pi\u00f9 posizioni forabili (bit multipli).\nFormato IBM.\nIl formato della scheda perforata IBM, che in seguito \u00e8 divenuto lo standard, prevede 80 colonne con 12 posizioni di perforatura ciascuna, per rappresentare 80 caratteri. Originariamente venivano rappresentate solo informazioni numeriche con 1 o 2 fori per colonna: valore (numeri[0-9]) e segni (zona[12,11] \u2013 alcune volte eseguendo un'ulteriore perforazione sopra Least Significant Digit valore meno significativo). In seguito, furono introdotti codici per lettere maiuscole e caratteri speciali. Una colonna con due perforazioni (zona[12,11,0] + numeri[1-9]) era una lettera; 3 perforazioni (zona[12,11,0] + numeri[2-4] + 8) era un carattere speciale. L'introduzione del EBCDIC nel 1964 permise di ottenere colonne contenenti fino a 6 perforazioni (zone[12,11,0,8,9] + numeri[1-7]). Le schede perforate erano lunghe 18,7325 centimetri (7 pollici e 3/8), alte 8,25500 (3 pollici e 1/4) e spesse 0,1778 millimetri (0,007 pollici) con uno degli angoli superiori tagliato in diagonale.\nL'angolo tagliato.\nLa principale ragione dell'angolo tagliato era evitare che la scheda potesse essere inserita al contrario. Se la scheda veniva inserita nel lettore in modo errato andava a colpire una levetta. Questa attivava un micro interruttore e fermava la macchina finch\u00e9 la scheda non venisse inserita correttamente come previsto dal sistema. Fermare la macchina significava arrestare il processo di ordinamento o convalida dei dati.\nMolti computer utilizzavano schede con l'angolo opposto tagliato (o in altri casi senza angoli tagliati) come separatori di elaborazione, affinch\u00e9 l'operatore potesse impilare pi\u00f9 elaborazioni nel lettore allo stesso tempo e potesse rapidamente separarle una volta rimosse dalla pila. Queste schede venivano perforate precedentemente (es., a comando per eseguire una nuova elaborazione) e in grande quantit\u00e0. Ci\u00f2 era specialmente utile qualora il computer non leggesse direttamente le schede, ma leggesse la loro rappresentazione su nastro magnetico che veniva preparato tramite convertitore da scheda a nastro o da computer pi\u00f9 piccoli.\nPerforatrici.\nI dati venivano inseriti tramite la perforatrice, che era una macchina per scrivere grande e rumorosa. Spesso il testo veniva stampato nella parte superiore della scheda, permettendo di leggerla pi\u00f9 facilmente. Questo veniva fatto da un'altra macchina chiamata interprete. Modelli pi\u00f9 evoluti di perforatrici permettevano di eseguire entrambe le operazioni contemporaneamente. Dati composti da pi\u00f9 caratteri, come parole o numeri molto grandi, venivano salvati nelle colonne di schede in sequenza chiamate campi. Per applicazioni in cui la precisione era necessaria, la pratica era di far lavorare due operatori sugli stessi dati, il secondo operatore utilizzava un controllore di schede invece di una perforatrice. Le schede verificate venivano marcate con una tacca rotonda sul lato destro. Le schede errate venivano sostituite dall'operatore alla perforatrice. C'era una grossa richiesta di operatori alla perforatrice, normalmente donne, che lavoravano full-time alla perforatrice o al controllore.\nSono state costruite apparecchiature elettromeccaniche per forare, ordinare, intabellare e stampare le schede. Queste macchine permettevano di compiere sofisticati compiti di elaborazione dati molto tempo prima dell'invenzione dei calcolatori elettronici. I lettori di schede usavano dapprima un sensore elettrico (una spazzola di metallo) e in seguito un sensore ottico per individuare le posizioni della scheda che contenevano un buco. I lettori avevano alimentatori meccanici ad alta velocit\u00e0 che processavano circa cento schede al minuto. Tutte le elaborazioni erano fatte usando contatori elettromeccanici e rel\u00e8 e le macchine erano programmate spostando cavi e connessioni fisiche su pannelli."}
{"id": "275728", "revid": "125832383", "url": "https://it.wikipedia.org/wiki?curid=275728", "title": "Dodgeball (sport)", "text": "Il dodgeball (letteralmente palla schivata) \u00e8 uno sport di squadra nato come evoluzione agonistica della comune palla avvelenata.\nRegole.\nIl dodgeball e conosce numerose varianti di regolamento. Quelli che seguono sono i principi basilari del gioco presenti nel Regolamento Tecnico di Gioco.\nPalle e campo di gioco.\nSolitamente si gioca in sei contro sei, con sei palloni. A inizio partita i palloni sono situati al centro della \"dead zone\", fascia di 60\u00a0cm che divide le due aree di gioco, equamente distanziate; i giocatori invece sono fermi dietro la propria linea di fondocampo, pronti a partire quando l'arbitro fischia l'inizio della partita per prendere il maggior numero di palloni prima degli avversari.\nIl numero di giocatori che possono correre per aggiudicarsi un pallone \u00e8 pari al numero dei palloni in campo. I restanti giocatori entrano in campo al seguito del fischio di inizio.\nIn genere il campo di gioco misura 9 x 18 metri (le stesse misure di quello da pallavolo). Durante la partita ogni squadra deve rimanere nella propria met\u00e0 campo; la dead zone centrale \u00e8 neutra e vi si pu\u00f2 entrare solo nella fase di corsa all'inizio del gioco con le mani o per prelevare i palloni; all'esterno del campo di gioco vi sono due aree destinate ai giocatori eliminati. La palla deve essere bloccata senza che cada a terra o tocchi un altro giocatore.\nObbiettivo.\nL'obiettivo del gioco \u00e8 quello di eliminare tutti i giocatori della squadra avversaria, o terminare il gioco con un numero di giocatori in campo maggiore rispetto alla squadra avversaria.\nPartita.\nOgni partita si compone di diversi set (3, 5 o 7, a seconda della categoria o delle competizioni), della durata di 3 minuti. Vince la partita la squadra che si aggiudica il maggior numero di set. Si aggiudica il set la squadra che elimina tutti i giocatori avversari, oppure la squadra che elimina il maggior numero di giocatori avversari nei 3 minuti di gioco.\n\u00c8 consentito chiudere un set in parit\u00e0. In partite ad eliminazione diretta, in caso in cui, conclusosi l'ultimo game il risultato della partita risulti in parit\u00e0, si disputer\u00e0 un \"extra-set\" tempo supplementare di 3 minuti. Nel caso in cui al termine dei 3 minuti di gioco le due squadre avessero lo stesso numero di giocatori in campo, il game continuer\u00e0 fino alla prima eliminazione.\nTra un set e l'altro le squadre possono usufruire di un time out di un minuto. Al termine del set le due squadre si scambiano i campi di gioco e si preparano per il successivo.\nLe azioni possibili in partita:\nL'eliminazione.\nUn giocatore viene eliminato quando:\nIl giocatore eliminato deve abbandonare immediatamente il campo di gioco e resta ad attendere nella zona degli eliminati. \nUn giocatore pu\u00f2 rientrare in campo e quindi in gioco qualora un suo compagno faccia una presa, ovvero prenda al volo un pallone lanciato dagli avversari. I giocatori eliminati tornano in campo nello stesso ordine con cui sono stati eliminati.\nDivieti.\n\u00c8 consentito uscire dalle linee perimetrali per recuperare i palloni che sono esterni al terreno di gioco, purch\u00e9 nella propria met\u00e0 campo (all'esterno del campo di gioco la propria met\u00e0 campo \u00e8 individuata dal prolungamento immaginario delle due linee della dead zone) e dopo i 3 m dal centro; non si pu\u00f2 uscire al fine di schivare la palla, pena l'eliminazione. Una volta usciti dal campo, \u00e8 vietato lanciare la palla ed \u00e8 vietato rientrare da una linea laterale, ma solo da quella di fondo. Ai lati del campo sono disposte delle figure addette al recupero dei palloni, chiamati Retraiver.\nVittoria.\nUna squadra si aggiudica un set quando riesce ad eliminare tutti i giocatori della squadra avversaria, oppure quando, al termine dei 3 minuti di durata massima di un set ha in campo pi\u00f9 giocatori rispetto all'altra.\nLa partita \u00e8 vinta dalla squadra che si aggiudica il maggior numero di set vinti.\nBeach dodgeball.\nLa variante da spiaggia, il beach dodgeball, si gioca invece in 4 contro 4 su di un campo costituito principalmente da sabbia con una grandezza di 8 x 16 metri (le stesse misure del campo da beach tennis).\nIn Italia.\nAlbori.\nNel 2007 il CSI, ha importato in Italia il gioco del dodgeball; la prima stesura del \"Regolamento ufficiale italiano del dodgeball\" fu redatta da un dirigente del CSI.\nA Ravenna \u00e8 stato strutturato nel 2007/08 il primo vero e proprio campionato a squadre per la categoria \"Promoter\".\nNel 2011 \u00e8 nata l'A.I.D.B. (Associazione Italiana Dodge Ball) e altre associazioni del ravennate.\nNegli anni a venire lo sport si \u00e8 diffuso anche nelle regioni Lazio, Toscana, Veneto e Sardegna.\nNel 2016 \u00e8 nata Dodgeball Italy, l'organizzazione CSAIn, affiliata alla World Dodgeball Federation, federazione mondiale dello sport.\nBeach dodgeball.\nNell'estate 2009 sulle spiagge della Riviera Romagnola ha anche esordito il \"CSI Miami beach Tour\" che ha riscosso notevole successo di atleti e di pubblico, nonch\u00e9 l'attenzione delle reti televisive nazionali.\nIl dodgeball ha poi iniziato a far parte ufficialmente della manifestazione nazionale dello sport su spiaggia Due Giorni Mare organizzata dal Comitato CSI di Ravenna.\nDodgeball a scuola.\nIl Comitato CSI di Ravenna, assieme all'Ufficio Scolastico Provinciale, nel dicembre 2009 ha elaborato il progetto \"Dodgeball a scuola\" per la diffusione di questo gioco nella Scuola Primaria e nella Secondaria di 1\u00ba e 2\u00ba grado, sfociati poi nelle finali dei Giochi Sportivi Studenteschi dall'aprile 2010.\nDodgeball adattato.\nNell'anno sportivo 2017/18 \u00e8 stato emesso dal CSI di Ravenna il primo Regolamento di dodgeball adattato, con l'indizione di un primo campionato riservato a disabili intellettivo-relazionali.\nAltre manifestazioni.\nNell'aprile 2007 \u00e8 stata creata a Como anche la Lega Dodgeball UISP, con un piccolo torneo notturno a Cadorago (CO). Dopo questa breve esperienza, la Lega \u00e8 stata poi soppressa.\nL'ampliamento di questo sport ha portato nel 2009/10 ad avere a Ravenna due campionati paralleli, uno CSI e l'altro UISP.\nAltre esperienze estemporanee di tornei di Dodgeball, seppure con regolamenti differenti da quello ufficiale, si svolgono in occasione di feste cittadine a Urbania (PU), Acqualagna (PU), Francenigo (TV), Marmirolo (RE), Camerano (AN) e Codogn\u00e8 (TV).\nNel mondo.\nIn Cina.\nIl dodgeball \u00e8 uno sport molto diffuso nelle scuole cinesi, ma il regolamento \u00e8 differente:"}
{"id": "275729", "revid": "124675087", "url": "https://it.wikipedia.org/wiki?curid=275729", "title": "Trey Parker", "text": " Sempre insieme a Matt Stone, \u00e8 membro dei DVDA.\nBiografia.\nLe origini e gli esordi.\nTrey Parker nasce da Randy e Sharon Parker; questi nomi sono stati utilizzati come nomi dei genitori di Stan Marsh, uno dei quattro protagonisti della serie che ha reso celebre Parker, \"South Park\". Parker frequenta la West Jefferson Junior High School e la Evergreen High School, entrambe a Evergreen, nel Colorado; successivamente si immatricola al Berklee College of Music a Boston, prima di trasferirsi alla University of Colorado di Boulder, ed \u00e8 qui che incontra per la prima volta Matt Stone. All'universit\u00e0 studia per diventare compositore di colonne sonore cinematografiche e segue lezioni sulla realizzazione di film: inizia in questo periodo a realizzare i suoi primi corti d'animazione, tra cui \"\" (1992), che descriveva uno scontro fra Ges\u00f9 e Frosty, un pupazzo di neve.\nIl primo lungometraggio di Parker \u00e8 \"Cannibal! The Musical\", girato a partire dalla primavera del 1993 e distribuito dalla celebre casa cinematografica indipendente Troma tre anni dopo, a partire dal 1996. Questo film causer\u00e0 l'espulsione di Parker dall'universit\u00e0 per via delle troppe assenze, necessarie al completamento del film, che narra la storia di un cercatore d'oro, Alferd Packer, costretto al cannibalismo da una tormenta di neve che elimina tutti i suoi compagni di spedizione e lo lascia solo e senza viveri. Nonostante il fatto sia vero (Packer fu il primo uomo processato per cannibalismo in America), Parker lo trasforma in un bizzarro e irriverente musical, tipico del suo originale senso dell'umorismo.\nNel 1995 l'allora produttore della Fox Brian McGraden commissiona a Parker e Stone un corto basato su uno dei loro lavori universitari: nasce cos\u00ec \"\", ed \u00e8 considerato l'idea base da cui pi\u00f9 tardi sfocer\u00e0 \"South Park\". Infatti, nel corto compaiono le prime versioni di Cartman, Stan, Kyle e Kenny, i quattro bambini protagonisti della serie. \"Jesus vs. Santa\" narra lo scontro tra Ges\u00f9 e Babbo Natale, scaturito da una disputa sul vero senso del Natale (concetto che poi torner\u00e0 anche in una delle puntate di \"South Park\").\nGli altri film e il successo.\nIl 1997 \u00e8 l'anno della svolta per Parker: non soltanto gira il film \"Orgazmo\", storia di un mormone che a causa di svariate circostanze si ritrova a diventare una pornostar, ma il 13 agosto di quell'anno va in onda per la prima volta, sul canale satellitare Comedy Central, \"South Park\", a tutt'oggi uno degli show di maggior successo tra quelli proposti dal canale. Nel 1998 Parker, Stone e Dian Bachar appaiono nel film \"Baseketball\", storia di un bizzarro sport (un misto di basket e baseball) nato per scherzo da un gruppo di amici e diventato un successo di portata nazionale: a differenza di tutti gli altri, il film non \u00e8 diretto da Parker ma da David Zucker, noto per la serie de \"Una pallottola spuntata\".\nNel 1999 esce nei cinema \"\", un musical basato sulla serie animata, che detiene il record per il maggior numero di oscenit\u00e0 pronunciate in un film animato. Una delle canzoni del film, \"Blame Canada\", scritta da Parker e Marc Shaiman, concorre al titolo di \"miglior canzone originale\" ai premi Oscar 2000, premio vinto poi da Phil Collins per una delle canzoni della colonna sonora del film Disney \"Tarzan\". Il 2001 \u00e8 l'anno di \"That's My Bush!\", la parodia delle sitcom basata sulla figura del presidente George W. Bush, durata per\u00f2 una sola stagione (otto episodi in tutto) a causa degli alti costi di produzione e la bassa audience.\n\"\" \u00e8 l'ultima fatica cinematografica del duo Parker-Stone: un film interamente realizzato con marionette (al contempo tributo e parodia della celebre serie TV \"Thunderbirds\") che narra di un commando di super-esperti americani votati a sconfiggere il terrorismo internazionale. Il film \u00e8 uscito nelle sale nell'ottobre del 2004. Il 9 settembre 2005 Parker e Stone hanno firmato un contratto con Comedy Central che impone ai due di realizzare altri 42 episodi (tre stagioni) di \"South Park\" nei prossimi tre anni; ci\u00f2 ha permesso che \"South Park\" continuasse almeno fino al 2009 (poi il contratto \u00e8 stato allungato), e che Parker continuasse a sceneggiare, dirigere e montare ogni episodio come ha sempre fatto. Inoltre, in un'intervista, Parker e l'amico Matt Stone hanno annunciato che la serie continuer\u00e0 fino al 2019.\nTeatro.\nParker e Stone hanno collaborato con il compositore di \"Avenue Q\", Robert Lopez, per realizzare un musical sui mormoni; questo musical, debuttato a Broadway nel 2011, si intitola \"The Book of Mormon\" e facevano parte del cast originale Andrew Rannells e Josh Gad.. Il musical ha vinto nove Tony Awards.\nDoppiatori italiani.\nNelle versioni in italiano dei suoi film, Trey Parker \u00e8 stato doppiato da:\nDa doppiatore \u00e8 sostituito da:"}
{"id": "275730", "revid": "124394291", "url": "https://it.wikipedia.org/wiki?curid=275730", "title": "Zaccaria (nome)", "text": "Origine e diffusione.\nDeriva dall'antico nome ebraico \u05d6\u05b0\u05db\u05b7\u05e8\u05b0\u05d9\u05b8\u05d4 (\"Zekharyah\"), che significa \"YHWH ricorda\" o \"memoria di Dio\", essendo formato da \"zachar\", \"ricordare\", e \"YHWH\".\nIl nome \u00e8 portato da diversi personaggi della Bibbia, fra cui il profeta Zaccaria, autore dell'omonimo libro della Bibbia, ed \u00e8 presente anche nel Vangelo cristiano, portato ad esempio dal padre di Giovanni Battista. In inglese, il nome \u00e8 comune fin dalla Riforma protestante, pi\u00f9 comunemente nella forma Zachary. Quest'ultima \u00e8 utilizzata sin dal Medioevo, ma solo con la Riforma acquis\u00ec una certa diffusione.\nIl nome femminile Zara, che ha diverse etimologie, pu\u00f2 anche essere un diminutivo bulgaro femminile di questo nome.\nE un nome di origini ebraiche\nOnomastico.\nL'onomastico viene festeggiato il 15 marzo in ricordo del santo papa Zaccaria. Altri santi con questo nome includono:"}
{"id": "275734", "revid": "14263", "url": "https://it.wikipedia.org/wiki?curid=275734", "title": "Schede perforate", "text": ""}
{"id": "275735", "revid": "47767", "url": "https://it.wikipedia.org/wiki?curid=275735", "title": "Zaccheo (nome)", "text": "Origine e diffusione.\nDeriva dall'ebraico \u05d6\u05b7\u05db\u05b8\u05bc\u05d9 (\"Zakkay\"), che significa \"puro\", \"innocente\", \"nitido\"; secondo altre fonti sarebbe in realt\u00e0 un ipocoristico di Zaccaria.\n\u00c8 portato, nel Nuovo Testamento, dal pubblicano di Gerico Zaccheo, che si arrampic\u00f2 sul sicomoro per poter vedere Ges\u00f9; nella Bibbia si conta poi un'altra manciata di personaggi con questo nome. Diffuso soprattutto nella provincia di Milano, il suo uso \u00e8 sostenuto anche dal culto verso i santi che lo hanno portato.\nOnomastico.\nL'onomastico si pu\u00f2 festeggiare in memoria di tre differenti santi, nei giorni seguenti:"}
{"id": "275736", "revid": "124630016", "url": "https://it.wikipedia.org/wiki?curid=275736", "title": "Gran Risa", "text": "La Gran Risa \u00e8 una pista di sci sita nel cuore delle Dolomiti, nel comprensorio sciistico dell'Alta Badia, facente parte del Dolomiti Superski. \u00c8 diventata, grazie anche alla Coppa del Mondo di sci alpino, una rilevante attrazione turistica.\nCaratteristiche.\nLa pista \u00e8 lunga 1.255 metri, con un dislivello di 448 ed una pendenza massima del 63% (28\u00b0); si snoda immersa in una pineta ed \u00e8 per questo motivo quasi completamente in ombra durante tutta la giornata, il che la rende quasi sempre dura o ghiacciata, partendo dal Piz la Ila all'abitato di La Villa.\nDal 1985 la Gran Risa \u00e8 sede di una prova di slalom gigante maschile valido per la Coppa del Mondo di sci alpino. Durante l'estate 2005, nel tratto finale sono state realizzate due gigantesche gobbe, denominate \"gobes dl' giat\", \"gobbe del gatto\" in ladino dolomitico, lunghe 150 metri e con una pendenza superiore al 40% che hanno reso possibile l'omologazione della pista anche per le gare di slalom speciale.\nNel 2015 si \u00e8 disputato per la prima volta uno slalom gigante parallelo. "}
{"id": "275737", "revid": "599013", "url": "https://it.wikipedia.org/wiki?curid=275737", "title": "Pattinaggio di velocit\u00e0 ai XVII Giochi olimpici invernali", "text": "Ai XVII Giochi olimpici invernali del 1994 a Lillehammer (Norvegia), vennero assegnate medaglie in dieci specialit\u00e0 del pattinaggi\u00f2 di velocit\u00e0. Le gare si svolsero dal 12 al 27 febbraio."}
{"id": "275738", "revid": "767487", "url": "https://it.wikipedia.org/wiki?curid=275738", "title": "Zaffiro (nome)", "text": "Origine e diffusione.\nSi tratta di un nome augurale che richiama lo zaffiro, la nota pietra preziosa di colore generalmente blu, e le sue qualit\u00e0; \u00e8 quindi ascrivibile a tutta quella cerchia di nomi che si rifanno alle gemme, quali Diamante, Rubina, Smeralda, Perla, Ambra e Gemma. Usato a partire dal Medioevo, oggi \u00e8 attestato sporadicamente nel Nord Italia. Il nome \u00e8 anche presente nel Nuovo Testamento, dove Anania e Saffira sono due anziani sposi che muoiono dopo aver mentito agli Apostoli riguardo a del denaro (At ).\nDal punto di vista etimologico, il termine \"zaffiro\" deriva dal latino \"sapphirus\", a sua volta dal greco antico \u03c3\u03b1\u03c0\u03c6\u03b5\u03b9\u03c1\u03bf\u03c2 (\"sappheiros\"), che indicava una \"pietra blu\" (forse il lapislazzuli, mentre allo zaffiro si riferiva il termine \u2018\u03c5\u03b1\u03ba\u03b9\u03bd\u03b8\u03bf\u03c2, \"hyakintos\"). La parola greca risale a sua volta all'ebraico \u05e1\u05b7\u05e4\u05b4\u05bc\u05d9\u05e8 (\"sappir\"), termine che voleva dire tanto \"zaffiro\" quanto \"bello\", ma \u00e8 probabile che l'origine vera e propria non sia affatto semitica: alcune ipotesi lo riconducono al sanscrito \u0936\u0928\u093f\u092a\u094d\u0930\u093f\u092f (\"\u015aanipriya\"), termine indicante una gemma scura (forse lo stesso zaffiro, o lo smeraldo), composto da \u0936\u0928\u093f (\"Shani\" o \"\u015aani\", uno dei Navagraha nell'astrologia indiana, corrispondente a Saturno) e \u092a\u094d\u0930\u093f\u092f (\"priyah\", \"prezioso\"), quindi col significato complessivo di \"sacro a Saturno\".\nOnomastico.\nIl nome Zaffiro \u00e8 adespota, ovvero non ha santo patrono. L'onomastico ricade pertanto il 1\u00ba novembre, giorno di Ognissanti."}
{"id": "275741", "revid": "125070204", "url": "https://it.wikipedia.org/wiki?curid=275741", "title": "Roberta Greganti", "text": "Biografia.\n\u00c8 nota per aver dato voce, fra le altre molte attrici, alla compianta Helen McCrory nella famosa serie televisiva \"Peaky Blinders,\" Marcia Cross nel telefilm degli anni 1990 \"Melrose Place\", a Rachel Ward, protagonista della miniserie televisiva \"Uccelli di rovo\", a Jane Badler nella miniserie \"V - Visitors\" e nella seguente serie tv sui Visitors e a Catherine Bell nella serie \"JAG - Avvocati in divisa\". Inoltre, \u00e8 lei a prestare la voce a Katherine Mayfair a partire dalla quarta stagione di \"Desperate Housewives\" e a Sue Sylvester in \"Glee\".\nTra le attrici di cinema doppiate figurano Julianne Moore, Annette Bening, Kristin Scott Thomas, Marcia Gay Harden, Sean Young, Laura Linney, Leslie Mann, Nathalie Baye e Goldie Hawn.\nNel luglio 2014 ha vinto il \"Leggio d'oro voce femminile dell'anno\".\nVita privata.\n\u00c8 sposata con il doppiatore Vittorio Guerrieri."}
{"id": "275743", "revid": "226458", "url": "https://it.wikipedia.org/wiki?curid=275743", "title": "Zelmira (nome)", "text": "Origine e diffusione.\nQuesto nome si \u00e8 diffuso per la popolarit\u00e0 di alcune opere teatrali, in particolare la \"Zelmira\" di Rossini del 1822. Etimologicamente, potrebbe essere un derivato del nome spagnolo Gelmiro. Esso \u00e8 di origine germanica, composto dagli elementi \"gisal\" (\"freccia\") e \"meri\", \"mir\" (\"famoso\", \"illustre\"), e pu\u00f2 quindi essere interpretato come \"arciere famoso\"; alternativamente, il primo elemento pu\u00f2 anche essere identificato in \"helm\" (\"protezione\", \"elmo\"), quindi \"protettore sublime\", o anche in \"gild\" (\"pegno\", \"ostaggio\").\nOnomastico.\nNessun santo porta questo nome, che quindi \u00e8 adespota; l'onomastico si pu\u00f2 festeggiare il 1\u00ba novembre, in occasione di Ognissanti"}
{"id": "275745", "revid": "47767", "url": "https://it.wikipedia.org/wiki?curid=275745", "title": "Zenaide", "text": "Origine e diffusione.\nDeriva dal greco \u0396\u03b7\u03bd\u03b1\u0390\u03c2 (\"Zenais\"), basato sul nome del dio Zeus (da cui anche Zeno e Zenobio), e il significato \u00e8 interpretabile come \"consacrata a Zeus\". Potrebbe inoltre rappresentare un composto di Zeus e \"a\u00ecdomai\", \"temere\", quindi \"timorata di Zeus\".\nOnomastico.\nL'onomastico si pu\u00f2 festeggiare l'11 ottobre in memoria di santa Zenaide, medico di Tarso e martire a Demetriade assieme alla sorella Filonilla, oppure il 5 giugno in ricordo di santa Zenaide, martire a Cesarea marittima con le compagne Cira, Valeria e Marzia."}
{"id": "275746", "revid": "767487", "url": "https://it.wikipedia.org/wiki?curid=275746", "title": "Metrocore", "text": "Metrocore \u00e8 la rete civica installata del 2001 che collega la sede nazionale del CNR all'Universit\u00e0 di Pisa. Ad essa sono allacciate anche la Questura, il Comune e le utenze private.\nSi tratta di una rete fotonica in fibra ottica che amplifica di circa 10 volte la banda disponibile, \"colorando\" i bit d'onda in modo da ampliare l'informazione trasportata.\nRaggiunge velocit\u00e0 intorno ai 10 gigabit al secondo. Sulla cooperazione universit\u00e0-impresa, in America si \u00e8 costruito un modello economico. Con una rete molto pi\u00f9 veloce di Internet 1, si progetta di recuperare quel vantaggio competitivo presente agli albori dell'Internet americana e perso con la diffusione del web."}
{"id": "275750", "revid": "765341", "url": "https://it.wikipedia.org/wiki?curid=275750", "title": "Terenzio (nome)", "text": "Origine e diffusione.\nContinua l'antico gentilizio \"Terentius\", nome di una \"gens\" romana, la cui origine \u00e8 incerta. Secondo alcune fonti sarebbe un etnonimo derivato da \"Tarentum\", l'antico nome della citt\u00e0 di Taranto (quindi \"proveniente da Taranto\"), oppure dal nome di \"Tarentum\", una parte del Campo Marzio di Roma, mentre altre lo riconducono al verbo latino \"t\u00e8rere\" (\"lisciare, \"tornire\"). Il nome Terenziano \u00e8 un derivato di Terenzio in forma patronimica.\nIl nome \u00e8 noto per essere stato portato dal celebre commediografo Publio Terenzio Afro, oltre che da numerosi santi, che ne hanno sostenuto l'utilizzo sia in Italia (dove \u00e8 pi\u00f9 compatto in Lombardia, Lazio e nelle Marche), sia in Irlanda (nella forma \"Terence\"); in quest'ultimo paese, veniva usato per rendere in inglese l'ostico nome irlandese \"Toirdhealbhach\" ma nonostante ci\u00f2, non divenne d'uso comune nei paesi anglofoni fino al tardo XIX secolo.\nOnomastico.\nIl nome \u00e8 portato da numerosi santi e beati, fra cui molti tra i primi cristiani; l'onomastico si pu\u00f2 quindi festeggiare in uno dei giorni seguenti:"}
{"id": "275754", "revid": "209113", "url": "https://it.wikipedia.org/wiki?curid=275754", "title": "Teresa", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue:\nOrigine e diffusione.\nL'esistenza di questo nome \u00e8 attestata durante il Medioevo, periodo in cui era sostanzialmente confinato alla penisola iberica; da l\u00ec, nel XVI secolo, si espanse a macchia d'olio in tutta la cristianit\u00e0 grazie alla fama di santa Teresa d'Avila (che non fu per\u00f2 la prima a portarlo: prima di lei vi furono, tra le altre, anche alcune principesse, come Teresa di Le\u00f3n); nonostante l'ottima diffusione globale in Occidente, per\u00f2, l'origine di questo nome \u00e8 nebulosa.\nSpesso viene ricondotto (ma senza averne reale certezza) a \"Therasia\", nome che venne portato nel IV secolo dalla moglie barcellonese di san Paolino di Nola. Anche cos\u00ec, tuttavia, non \u00e8 possibile fornirne un'interpretazione precisa; molte ipotesi ne ricercano l'etimologia in vari termini greci, come ad esempio \u03b8\u03ad\u03c1\u03bf\u03c2 (\"th\u00e9ros\", \"estate\"), \u03b8\u03b5\u03c1\u03b9\u03b6\u03c9 (\"therizo\", \"mietere\", \"raccogliere\"), \u03b8\u03b7\u03c1\u03ac\u03c9 (\"th\u0113r\u00e1\u014d\", \"cacciare\", quindi \"cacciatrice\", da \u03b8\u03ae\u03c1, \"th\u1e17r\", \"bestia selvatica\"), oppure lo riconducono ad altri nomi, quali Tiresia (portato da un noto indovino della mitologia greca) oppure Tarasio. \u00c8 molto frequente anche l'accostamento a Thera o Therasia, nome di un'isola dell'arcipelago di Santorini (e anche vecchio nome dell'isola di Vulcano), di cui la moglie di Paolino sarebbe stata originaria; si tratta per\u00f2 di etimologia popolare, in quanto la donna era quasi certamente spagnola (probabilmente di Alcal\u00e1 de Henares). Infine, secondo alcune fonti non \u00e8 da escludere un'origine celtiberica, forse da un vocabolo riconducibile al protoceltico \"*taratro\" (\"augure\").\nCome nel resto d'Europa, anche in Italia il nome si diffonde improvvisamente intorno al 1630, successivamente alla canonizzazione della santa carmelitana, e per tre secoli circa risulta fra i femminili pi\u00f9 comuni (nel Seicento \u00e8 maggiormente attestata la forma \"Teresia\", soppiantata da \"Teresa\" a partire dal secolo successivo). Il picco della diffusione del nome in Italia \u00e8 nel primo Ottocento, quando figura regolarmente al secondo posto (dopo Maria) fra i pi\u00f9 attribuiti alle battezzate fiorentine dal 1815 al 1835. Ad oggi, la sua diffusione rimane alta ed \u00e8 ben distribuito su tutto il territorio nazionale (secondo dati raccolti negli anni Settanta era il settimo per frequenza tra i nomi femminili); sono attestate anche delle forme maschili, comunque pressoch\u00e9 inutilizzate ad eccezione di \"Teresio\"; \u00e8 spesso abbinato a Maria, nella forma composta \"Maria Teresa\".\nNegli Stati Uniti \u00e8 stato regolarmente fra i cinquanta nomi femminili pi\u00f9 usati per le nuove nate fra il 1953 e il 1969.\nOnomastico.\nSono moltissime le sante che hanno portato questo nome; l'onomastico si festeggia generalmente in onore di una delle tre pi\u00f9 importanti, che sono le seguenti:\nFra le altre sante con questo nome sono si ricordano, nelle date seguenti:"}
{"id": "275756", "revid": "124976810", "url": "https://it.wikipedia.org/wiki?curid=275756", "title": "Valente (nome)", "text": "Origine e diffusione.\nDeriva dal \"cognomen\" e \"supernomen\" latino \"Valens\", generalmente ricondotto al verbe \"valeo\", con il significato di \"gagliardo\", \"forte\", \"in salute\", \"che vale\" (lo stesso dei nomi Indalecio, Nerone, Druso e Valerio); tuttavia, \u00e8 plausibile che la vera origine, ormai indecifrabile, sia etrusca. Da Valente deriva, in forma patronimica, il nome Valentino (sebbene alcune fonti lo considerino invece un suo diminutivo).\nIl nome \u00e8 attestato in tutta Italia, grazie al culto dei vari santi cos\u00ec chiamati, tuttavia gode di una diffusione limitata.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "275757", "revid": "872082", "url": "https://it.wikipedia.org/wiki?curid=275757", "title": "Santa Verdiana", "text": "Biografia.\nNata nella famiglia di nobilt\u00e0 decaduta degli Attavanti, da giovane venne tenuta come amministratrice presso un parente facoltoso. Si rec\u00f2 successivamente in pellegrinaggio a Santiago di Compostela. Nel 1221 Francesco d'Assisi l'ammise al terzo Ordine francescano. Si dedic\u00f2 alla penitenza e alla solitudine. Alcuni fedeli di Castelfiorentino, per non farla andar via dal paese, le costruirono una cella in riva al fiume Elsa vicino ad un oratorio. Verdiana rimase reclusa nella celletta per 34 anni. Da una piccola finestra assisteva alla messa e riceveva il cibo.\nLeggende devozionali e culto.\nSecondo la tradizione, durante il suo incarico di amministratrice presso uno zio facoltoso, spesso Verdiana coglieva occasione per donare ai poveri quello che giaceva nei magazzini. In una di queste circostanze vennero a mancare delle derrate che un compratore stava aspettando. Verdiana, che aveva donato quel cibo ai poveri, preg\u00f2 lo zio di pazientare per un giorno e miracolosamente l'indomani il magazzino fu di nuovo fornito di quanto mancava.\nSecondo un'altra leggenda tramandata dalla tradizione devozionale, negli ultimi anni della sua vita avrebbe condiviso la celletta con due vipere, che avrebbero cercato invano di farla uscire all'aperto, ma non ne usc\u00ec se non dopo la morte. Sempre secondo la tradizione, alla sua morte le campane di Castelfiorentino si sarebbero messe a suonare tutte insieme.\nNel 1533 papa Clemente VII ne approv\u00f2 il culto. Se ne celebra la festa liturgica il 1\u00ba febbraio.\nTestimonianze iconografiche.\nNumerose sono le testimonianze iconografiche inerenti a santa Verdiana. Tra queste ricordiamo: "}
{"id": "275760", "revid": "6923", "url": "https://it.wikipedia.org/wiki?curid=275760", "title": "Extremely high frequency", "text": "Extremely high frequency (abbreviato con la sigla EHF) indica quella parte delle onde radio compresa tra 30 e 300 GHz, frequenza oltre la quale la radiazione elettromagnetica \u00e8 considerata luce infrarossa inferiore (o lontana), meglio nota come radiazione Terahertz. La banda EHF \u00e8 caratterizzata da una lunghezza d'onda che varia tra il millimetro e i dieci millimetri. Per questo motivo l'insieme delle onde EHF viene anche definito \"onde millimetriche\" o \"banda millimetrica\", nomi a volte abbreviati in MMW or\u00a0mmW. Queste frequenze vengono utilizzate, insieme alle SHF, per le trasmissioni satellitari militari e radioamatoriali. Buona parte dello spettro delle microonde fa parte di questa banda.\nApplicazioni.\nRicerca scientifica.\nLa banda in questione \u00e8 sfruttata nell'ambito della radioastronomia e del telerilevamento. Le uniche basi radioastronomiche con sede a terra sono perlopi\u00f9 in alta quota, come accade per Kitt Peak e gli impianti dell'Atacama Large Millimeter Array (ALMA), dedicati all'assorbimento atmosferico. Il telerilevamento da satellite invece, con frequenze vicine ai 60\u00a0GHz, permette di determinare le distribuzioni di temperatura nell'alta atmosfera tramite misurazioni della radiazione emessa dalle molecole di ossigeno, che \u00e8 funzione di temperatura e pressione.\nRadioamatori.\nA 76\u00a0GHz vi \u00e8 una porzione di banda assegnata ai Radioamatori. Lo scopo del radioamatore \u00e8 di osservare il comportamento dell'atmosfera a questa frequenza, effettuando collegamenti bilaterali, di maggiore lunghezza possibile, in diverse ore della giornata ed in diverse situazioni meteorologiche.\nL'ITU ha assegnato le frequenze tra i 57 e i 59,3\u00a0GHz al monitoraggio dell'atmosfera; in particolare questa banda \u00e8 utilizzata da sensori meteorologici e climatici che servono anche a studiare l'assorbimento e l'emissione di ossigeno dall'atmosfera.&lt;ref name=\"Comments of IEEE Geoscience and Remote Sensing Society, FCC RM-11104, 10/17/07\"&gt; Comments of IEEE Geoscience and Remote Sensing Society, FCC RM-11104, 10/17/07&lt;/ref&gt;\nTelecomunicazioni.\nLo standard Wi-Fi IEEE 802.11ad operata nello spettro dei 60\u00a0GHz (banda V) per raggiungere un tasso di trasferimento dati di 7 Gbit/s.\nL'uso di bande con onde millimetriche \u00e8 previsti in comunicazioni punto-punto, in collegamenti intersatellitari ed in comunicazioni punto-multipunto. Ci sono stati tentativi di usare onde millimetriche nella comunicazione cellulare di quinta generazione (5G), in questo contesto vengono stilizzate come mmWave\nQuesta banda sta diventando anche una soluzione per la comunicazione tra veicoli a guida semiautonoma.\nScansioni per ragioni di sicurezza.\nL'abbigliamento e altri materiali organici sono trasparenti alle onde millimetriche di determinate frequenze, quindi una recente applicazione sono stati gli scanner per la sicurezza aeroportuale adatti a rilevare armi e altri oggetti pericolosi trasportati sotto l'abbigliamento. I sostenitori della privacy sono preoccupati per l'uso di questa tecnologia perch\u00e9, in alcuni casi, consente a chi controlla di vedere i passeggeri dell'aeroporto come se fossero senza indumenti.\nMedicina.\nRadiazioni elettromagnetiche a bassa intensit\u00e0 (di solito 10\u00a0mW/cm2 o meno) ad altra frequenza estrema (EHF) possono essere usate in medicina per l'uomo per il trattamento di malattie. Ad esempio, \"Una breve esposizione MMW a bassa intensit\u00e0 pu\u00f2 cambiare: la crescita cellulare e i tassi di proliferazione, l'attivit\u00e0 di enzimi, lo stato dell'apparato genetico cellulare, la funzione delle membrane eccitabili e i recettori periferici This treatment is particularly associated with the range of 40 \u2013 70 GHz.. Il trattamento viene chiamato: \"Terapia con onde millimetriche\" o \"Terapia EHF\".\nQuesto trattamento \u00e8 stato tipico delle nazioni dell'Est Europa. La rivista \"Millimeter waves in biology and medicine\" ne studia le basi scientifiche e le applicazioni cliniche di queste terapie."}
{"id": "275769", "revid": "1919892", "url": "https://it.wikipedia.org/wiki?curid=275769", "title": "Aeropittura", "text": "L'aeropittura \u00e8 una declinazione pittorica del futurismo che nasce gi\u00e0 negli anni \"dieci\", ma che si afferma negli anni successivi alla prima guerra mondiale. Come espressione del mito della macchina e della modernit\u00e0 caratteristico del movimento marinettiano, l'aeropittura manifesta l'entusiasmo per il volo, il dinamismo e la velocit\u00e0 dell'aeroplano.\nIl manifesto.\nIl primo esempio risale allo scritto di Marinetti \"L'aeroplano del Papa\" del 1912.\nLe caratteristiche dell'aeropittura e i temi guida si vanno precisando nel corso degli anni venti per trovare infine una codificazione nel Manifesto dell'Aeropittura futurista, pubblicato nel 1929 da Marinetti, Balla, Fortunato Depero, Prampolini, Gerardo Dottori, Benedetta Cappa, Fillia, Tato e Somenzi, ma anticipato da Filippo Tommaso Marinetti nell'articolo della \"Gazzetta del popolo\" del 22 settembre 1929 dal titolo \"Prospettive di volo\". \nMarinetti, anche a seguito della frequentazione con Mino Somenzi, aveva tratto ispirazione per il manifesto dell'aeropittura dopo un lungo volo in idrovolante sul Golfo della Spezia.\nUno dei manifesti pi\u00f9 significativi fu firmato da Enrico Prampolini, nel quale l'aeropittura viene descritta come uno strumento essenziale per soddisfare il desiderio latente di vivere le forze occulte dell'idealismo cosmico.\nLe mostre.\nGi\u00e0 dalla Biennale di Venezia del 1924, con Gerardo Dottori, e poi a quella del 1926, con il pittore e aviatore futurista Fedele Azari, che crea la prima opera di aeropittura \"Prospettiva di volo\", l'aeropittura aveva trovato, nella pratica, una propria continuit\u00e0 formale in una resa che accentuava la scansione delle immagini per piani di colore sottolineando ora il carattere meccanico e dinamico dell'aviazione, ora forme di lirismo fantastico, naturalistico e spiritualistico ispirato al volo.\nNel 1931 alla Galleria Pesaro di Milano si tiene un'importante mostra di aeropittura focalizzata sui temi dell'idealismo cosmico. Quello stesso anno entra nella corrente anche Giulio D'Anna.\nNel 1932 nella Casa d'Arte della Spezia viene esposta la \"Mostra Aeropittura Arte Sacra Futuriste\" a cui partecipano pi\u00f9 di un centinaio di opere dei migliori artisti del movimento. Il primo premio venne assegnato a Gerardo Dottori per il trittico \"Il Golfo Armato\". \n&lt;br&gt;Marinetti partecipa all'evento con due conferenze, la presentazione del \"Volume di latta Poemi Simultanei Futuristi\" e con il \"pranzo futurista\" tenuto sulla terrazza dell'Albergo Croce di Malta.\nL'anno seguente Marinetti si fa promotore a La Spezia del Premio di Pittura del Golfo che vede la partecipazione di molti esponenti dell'aeropittura futurista."}
{"id": "275770", "revid": "1305772", "url": "https://it.wikipedia.org/wiki?curid=275770", "title": "Nimrod (album)", "text": "Nimrod \u00e8 il quinto album del gruppo punk rock Green Day, uscito nel 1997. Come il precedente lavoro, ha avuto un discreto successo.\nDall'album sono stati estratti quattro singoli: nell'ordine, \"Hitchin' a Ride\", \"Good Riddance (Time of Your Life)\", \"Redundant\", e \"Nice Guys Finish Last\".\nIl titolo dell'album \u00e8 al contempo il nome di un personaggio biblico e una parola gergale americana che significa idiota.\nDescrizione.\nIn questo album i Green Day sperimentano vari generi musicali, dall'hardcore punk (\"Take Back\") al pop punk (\"Redundant\", \"Worry Rock\", \"Walking Alone\"), dallo ska punk (\"King for a Day\") al surf rock (\"Last Ride in\").\nPer quanto riguarda i testi, \"Hitchin' a Ride\", \"All the Time\" e \"Walking Alone\" parlano di alcolismo, \"Platypus (I Hate You)\" e \"Take Back\" sono canzoni di offesa verso persone, \"Prosthetic Head\" parla dell'opinione di Billie Joe Armstrong riguardo alle persone che frequentando il mondo di Hollywood diventano false, \"Haushinka\" \u00e8 una ragazza che Billie Joe ha conosciuto in Giappone, \"Reject\" deriva dalla risposta di Billie Joe a una lettera ricevuta dalla madre di un bambino che aveva comprato \"Insomniac\", che lo accusava di essere volgare, \"The Grouch\" infine parla di questioni di vita matrimoniale."}
{"id": "275772", "revid": "436907", "url": "https://it.wikipedia.org/wiki?curid=275772", "title": "Kerplunk", "text": "Kerplunk (conosciuto anche come Kerplunk!) \u00e8 il secondo album dei Green Day, pubblicato il 17 dicembre 1991 dalla Lookout!.\nL'album vendette 10000 copie durante il primo giorno nei negozi e divenne il maggior successo commerciale della Lookout!. Le vendite sono aumentate negli anni di pari passo con la crescita di popolarit\u00e0 della band, fino a raggiungere il disco di platino per il milione di copie vendute nel 2003.\nDescrizione.\n\u00c8 il primo album dei Green Day con alla batteria Tr\u00e9 Cool, subentrato ad Al Sobrante, ostacolato a proseguire i suoi studi universitari dai tour del gruppo. \"Dominated Love Slave\" \u00e8 cantata e scritta dal batterista, Tr\u00e9 Cool, \"My Generation\" \u00e8 invece una cover della canzone dei The Who.\nLe bonus track dell'album sono tratte dall'EP \"Sweet Children\", originariamente pubblicato nel 1990. \nTracce.\nTesti di Billie Joe Armstrong (eccetto dove indicato), musiche dei Green Day (eccetto dove indicato)."}
{"id": "275777", "revid": "18379", "url": "https://it.wikipedia.org/wiki?curid=275777", "title": "Aix-la-Chapelle", "text": ""}
{"id": "275792", "revid": "112857128", "url": "https://it.wikipedia.org/wiki?curid=275792", "title": "Lavoro di estrazione", "text": "In fisica il lavoro di estrazione o funzione lavoro (da non confondere con il lavoro) \u00e8 l'energia minima che occorre fornire per estrarre un elettrone da un metallo. Questa energia dipende dal tipo di metallo e si aggira in genere intorno a qualche elettronvolt.\nL'energia pu\u00f2 essere fornita al metallo in diverse forme. Quando l'energia viene fornita riscaldando il metallo si parla di effetto termoionico. Quando l'energia viene trasmessa da un fotone, si parla di effetto fotoelettrico. Come scopr\u00ec per primo Einstein, quando un fotone di energia \"E\" colpisce un elettrone all'interno di un metallo, l'energia del fotone si pu\u00f2 trasferire direttamente all'elettrone. Se questa energia \u00e8 sufficiente, esso pu\u00f2 evadere dal materiale.\nAll'interno di un materiale gli elettroni di conduzione al massimo possiedono un'energia pari al livello di Fermi a temperatura T=0 K, ovviamente tale energia \u00e8 insufficiente a consentire agli elettroni di lasciare il materiale scavalcando la barriera energetica superficiale.\nLo scavalcamento della barriera richiede che agli elettroni, con energia pari all'energia di Fermi, venga aggiunta una quantit\u00e0 di energia pari al lavoro di estrazione W. Agli elettroni con stato energetico iniziale inferiore all'energia di Fermi occorre fornire un'energia proporzionalmente superiore.\nUn elettrone esattamente al \"livello di fermi\" colpito da un fotone di energia formula_1 dove f \u00e8 la frequenza del fotone e h la costante di Planck, verr\u00e0 strappato al metallo solo se \"E &gt; W\" ovvero se la frequenza della radiazione incidente \u00e8 maggiore di una soglia minima:\nLavoro di estrazione di alcuni metalli.\nLa tabella seguente riporta i valori dei lavori di estrazione di alcuni metalli. Tali valori sono indicativi, in quanto variano a seconda dell'orientazione della struttura cristallina, nonch\u00e9 in base alla purezza del metallo.\nDa notare che il valore di soglia del metallo \u00e8 espresso in elettronvolt. Pertanto, per poter determinare la frequenza \" f \" e la lunghezza d'onda \" \u03bb \" di soglia \u00e8 necessario esprimere l'energia di soglia del fotone incidente in Joule. Considerato, quindi, che E(J) = E(eV) x (1,602 x 10-19J), che la relazione di Einstein \u201c E = h\u00b7f \u201d determina l'energia dei fotoni (dove h \u00e8 la costante di Planck) e che \u201c f\u00b7\u03bb = c \u201d, si possono determinare i valori di soglia di \" f \" (= E(J) / h) e poi di \" \u03bb \" (= c / f).\nConsideriamo, a titolo esemplificativo, il potassio (K); poich\u00e9 il lavoro di estrazione equivale alla minima energia che i fotoni devono avere per dare inizio all'effetto fotoelettrico, si avr\u00e0: \nQuesto valore di lunghezza d'onda corrisponde alla luce verde dello spettro elettromagnetico."}
{"id": "275793", "revid": "713168", "url": "https://it.wikipedia.org/wiki?curid=275793", "title": "Comabbio", "text": "Comabbio (\"Cum\u00e0bi\" in dialetto varesotto) \u00e8 un comune italiano di abitanti della provincia di Varese in Lombardia.\nStoria.\nDall'Antichit\u00e0 al Medioevo.\nSecondo una teoria non confermabile allo stato attuale delle ricerche, il primo insediamento risalirebbe all'epoca neolitica, visto il ritrovamento nel Lago di Monate, assai vicino a Comabbio, di palafitte risalenti al periodo in questione. Pi\u00f9 probabile \u00e8 il IV sec. a.C., dal momento che il termine 'Comabbio' pare derivi dal celtico 'com', ossia 'curva' o 'conca', a descrivere la conformazione morfologica del luogo che, addossato ad una catena di colline moreniche, offre proprio tale idea. Certezze si hanno dal I sec. d.C., periodo a cui si data un sepolcreto romano quale testimonianza incontrovertibile della presenza di un villaggio romano proprio in quel periodo. Il Bertolone segnala il ritrovamento ai primi del Novecento di materiali archeologici riconducibili a et\u00e0 imperiale, materiali un tempo conservati al Museo Civico di Varese ed oggi andati perduti. Indubbia \u00e8 la presenza, sempre in quel periodo, di numerose strade di romana fattura che passavano proprio per Comabbio e ne garantirono in epoche seguenti una certa prosperit\u00e0. La storia di Comabbio \u00e8 meglio ricostruibile dal 1005 in poi, anno della prima citazione rinvenuta negli atti notarili del \"Museo Diplomatico\"\". \"Si d\u00e0 oramai per scontato che la Pieve di Brebbia, di cui all'epoca faceva parte anche Comabbio, fosse stata ceduta, insieme a molti altri feudi, all'arcivescovo di Milano Valperto dall'imperatore Ottone I intorno al 960 d.C., quale riconoscimento dei servigi resi dal prelato al neoeletto imperatore. Non a caso il 22 giugno del 999 d.C. si legge che la Pieve di Brebbia fosse gi\u00e0 in possesso all'arcivescovado milanese. Quali conseguenze di questo fatto storico si hanno a Comabbio due circostanze: la prima \u00e8 l'accrescimento della presenza fondiaria arcivescovile entro i confini comabbiesi dalla fine del X secolo in poi, la seconda \u00e8 la nomina della famiglia de Curte di Brebbia quali feudatari di Comabbio. Di incerta propriet\u00e0 \u00e8 invece il \"castrum, \"risalente al X secolo in epoca di invasioni ungare,\" \"per il quale l'ipotesi pi\u00f9 accreditata lo verrebbe edificato da un consorzio di ricchi proprietari fondiari, poi in seguito ceduto alla famiglia de Curte. La sua struttura, ricostruita da Lorenzo Frascotti, era quella del comune \"castello-recinto, \"per adottare la definizione cara a Carlo Perogalli, ossia una possente cinta muraria di cinque metri per uno di spessore cui erano annesse due torri, l'una d'avvistamento e l'altra con funzione di porta del villaggio. Parte delle mura sono ancora visibili e perfettamente integre. All'interno delle mura vi era un abitato pi\u00f9 recente, il \"vicus, \"mentre il pi\u00f9 antico, la \"villa, \"si stendeva sul lato sud-est del \"castrum.\" La vita economica della Comabbio a cavallo fra l'XI e il XIII secolo era fiorente. Buona parte della popolazione era impiegata in agricoltura, in particolare coltivazioni cerealicole, noci, alberi da frutto; un'altra parte era impiegata nell'allevamento ittico, come testimonia la presenza di numerose peschiere che si rinviene negli atti del \"Museo Diplomatico; \"un'altra era impiegata nell'edilizia; un'altra nell'allevamento soprattutto di ovini; una parte consistente, infine, era costituita da ricchi proprietari terrieri fra cui spiccano i nomi della famiglia de Curte, de Solario, de Puteo, de Fontana, Brugnoli de Ecclesia, de Besutio, una straordinaria concentrazione che si spiega solo con l'importanza del \"locus\". Altissimo era il valore commerciale dei terreni agricoli, pari al quadruplo della vicina Ternate, al quintuplo della vicina Varano e a dieci volte Cologno Monzese. Tecnicamente evoluti erano i sistemi di irrigazione e di bonifica dei terreni paludosi, nonch\u00e9 la vita politica della cittadina che sicuramente fra il 1187 e il 1221 vantava una struttura di tipo comunale con doppia rappresentanza consolare per rustici e cortesi. Risalente ad epoca longobarda era l'allora chiesa di Santa Maria, ampliata nel XII secolo con un porticato esterno e un campanile romanico. Alla seconda met\u00e0 del XII risale la chiesa di San Giacomo di Alfeo, abbattuta nel 1609 per far posto all'attuale Santuario della Beata Maria Vergine del Rosario. La coesistenza di due edifici religiosi nella stessa piazza \u00e8 un \"topos \"dell'architettura varesina, ma riservata ai centri plebani di Angera, Brebbia, Domo Valtravaglia e Olgiate Olona, un lusso che denota gi\u00e0 di suo l'importanza del luogo in epoca medioevale.\nDal Trecento al XX secolo.\nLa localit\u00e0 di Comabbio, citata negli statuti delle strade e delle acque del contado di Milano, era tra le comunit\u00e0 che contribuivano alla manutenzione della strada di Rho. Il comune nel 1751 risultava infeudato al conte Giulio Visconti Borromeo Arese, mentre il libro delle entrate camerali riporta il nome di Lodovico Visconti. Al comune risultava aggregata nella mappa la comunit\u00e0 di S. Sepolcro, di 30 anime, per cui era prevista una successiva aggregazione a Ternate. In realt\u00e0 per\u00f2 le due comunit\u00e0 erano separate, anche per quanto riguardava i carichi fiscali. Le due comunit\u00e0 utilizzavano congiuntamente la palude Brabbia, pagando 6 lire all'anno. Il giudice competente era il podest\u00e0 di Gavirate. Il console prestava il proprio giuramento alla banca criminale dell'ufficio di Gallarate, competente per le cause di maggior magistrato. Non vi era consiglio e l'amministrazione era regolata da due sindaci eletti dalla comunit\u00e0, previo il suono della campana. I sindaci, che rimanevano in carica per due o tre anni, secondo l'accordo, curavano i pubblici affari e vigilavano sull'esattezza dei riparti.\nIl cancelliere, cui si pagavano d'onorario 30 lire ogni anno, pi\u00f9 l'esenzione del carico personale annuo, era residente in Comabbio e conservava le scritture in una cassa nella propria abitazione. Il comune non aveva procuratori n\u00e9 agenti. Nel compartimento territoriale del 1757 Comabbio risultava far parte della pieve di Brebbia. A seguito del compartimento territoriale della Lombardia austriaca del 1786, Comabbio, sempre compreso nella pieve di Brebbia, entr\u00f2 a far parte della provincia di Gallarate. Il territorio venne successivamente inserito nella provincia di Milano e nel 1791, abolite le intendenze politiche, le terre della pieve di Brebbia vennero a trovarsi comprese nella provincia di Milano. Per effetto della legge 26 marzo 1798 di organizzazione del dipartimento del Verbano il comune di Comabbio venne inserito nel distretto di Besozzo. Soppresso il dipartimento del Verbano, con la successiva legge 26 settembre 1798 di ripartizione territoriale dei dipartimenti d'Olona, Alto Po, Serio e Mincio, Comabbio entr\u00f2 a far parte del distretto di Angera inserito nel dipartimento dell'Olona. Nel compartimento territoriale del 1801 il comune fu collocato nel distretto II di Varese del dipartimento del Lario. Nel 1805, un ulteriore compartimento territoriale inser\u00ec Comabbio nel cantone III di Angera del distretto II, di Varese, del dipartimento del Lario. Il comune, di III classe, aveva 331 abitanti. Il 21 dicembre 1807 Comabbio e le terre circonvicine avanzarono una petizione per essere aggregate al dipartimento d'Olona. A seguito dell'aggregazione dei comuni del dipartimento del Lario, in accordo con il piano previsto gi\u00e0 nel 1807 e parzialmente rivisto nel biennio successivo, il comune denominativo di Comabbio, con i comuni aggregati di Comabbio, Mercallo, Osmate, e con 896 abitanti complessivi, figurava nel cantone II di Gavirate del distretto II di Varese, e come tale, comune di III classe, fu confermato con il successivo compartimento territoriale del dipartimento del Lario. Con l'attivazione dei comuni della provincia di Como, in base alla compartimentazione territoriale del regno lombardo-veneto, il comune di Comabbio fu inserito nel distretto XV di Angera. Comabbio, comune con convocato, fu confermato nel distretto XV di Angera in forza del successivo compartimento territoriale delle province lombarde. Nel 1853, Comabbio, comune con convocato generale e con una popolazione di 553 abitanti, fu inserito nel distretto XX di Angera. In seguito all'unione temporanea delle province lombarde al regno di Sardegna, in base al compartimento territoriale stabilito con la legge 23 ottobre 1859, il comune di Comabbio, con 531 abitanti, retto da un consiglio di quindici membri e da una giunta di due, fu incluso nel mandamento VI di Angera, circondario II di Varese, provincia di Como. Alla costituzione nel 1861 del Regno d'Italia, il comune aveva una popolazione residente di 593 abitanti. In base alla legge sull'ordinamento comunale del 1865 il comune veniva amministrato da un sindaco, da una giunta e da un consiglio. Nel 1867 il comune risultava incluso nello stesso mandamento, circondario e provincia. Nel 1924 il comune risultava incluso nel circondario di Varese della provincia di Como. In seguito alla riforma dell'ordinamento comunale disposta nel 1926 il comune veniva amministrato da un podest\u00e0. Nel 1927 il comune venne aggregato alla provincia di Varese. In seguito alla riforma dell'ordinamento comunale disposta nel 1946 il comune di Comabbio veniva amministrato da un sindaco, da una giunta e da un consiglio. Nel 1971 il comune di Comabbio aveva una superficie di ettari 476.\nMonumenti e luoghi d'interesse.\nChiesa di San Giacomo Apostolo.\nRisalente alla prima met\u00e0 del XVI secolo, la chiesa fu eretta in corrispondenza dell'antico tempio di Santa Maria, di cui si conserva solamente il campanile romanico, coperto da uno spesso strato di intonaco ed innalzato per accogliere la cella campanaria. La chiesa, che nell'Alto Medioevo aveva le sembianze di una cappella rurale, intorno al XII secolo fu ampliata con un portico esterno. In seguito, in un periodo indefinito e compreso fra il 1458 e il 1558, fu rasa al suolo e ricostruita nelle sembianze di una chiesa rurale che misurava 12,6 m per 6,6. Le visite pastorali della seconda met\u00e0 del Cinquecento ne descrivono assai precisamente la struttura: due porte d'accesso, battistero, sulla sinistra una cappella dedicata alla Vergine e a San Bernardino, altare, la \"Sacra Storia di Nostro Signore Ges\u00f9 Cristo\" affrescata sulle pareti dell'altare stesso, una pala dell'\"Assunzione\" e soffitto a cassettoni. Tra il 1578 e il 1581 la cappella della Vergine e di San Bernardino fu rasa al suolo e, conclusi i lavori nel 1608, la nuova cappella laterale fu dedicata alla Vergine Assunta, con annessa Cappellania fondata dal cappuccino Orazio Besozzi, al secolo Dionigi figlio di Ercole Besozzi. Sul finire del secolo, l'intero edificio fu interessato da una radicale ricostruzione che ne ha pi\u00f9 che raddoppiato la lunghezza, sino a raggiungere l'attuale conformazione. La sua struttura si compone di un'unica navata culminante in una volta a botte fittamente decorata con affreschi cinquecenteschi, interrotta sul lato nord dalla cappella della Madonna Assunta, restaurata di recente, ove trova sede una preziosa tela di anonimo raffigurante Maria Assunta. La cappella, anticamente di dominio della famiglia Besozzi che in Comabbio risiedevano con un ramo assai potente, fu conclusa nel 1608, come ricorda la lapide posta all'interno di essa, e ulteriormente abbellita da un raffinato paliotto a scagliola, opera di Giovanni Battista Rapa del 1739, autore anche di quelli dell'altare maggiore della chiesa. Quest'ultimo, cui si accede per mezzo di un crepidoma a tre gradini sormontato da due balaustre di marmo nero a colonnette, \u00e8 per buona parte decorato da stucchi, affreschi e tele delle pi\u00f9 svariate epoche: gli affreschi risalgono al Cinquecento, quattro tele di anonimo risalenti al Seicento e raffiguranti i quattro dottori della Chiesa, cui se ne aggiungono ulteriori due di Paolo Bozzi, opere del 1932, un'altrettanto recente \"San Giacomo Matamoros \"di G. Giuliani, un San Carlo dei primi del Novecento in alto a nord e un \"Cristo Re\" altrettanto recente e di non indifferente pregio. Altre opere recenti si trovano nella navata, fra cui una\" Vocazione di San Pietro\" e una \"Trasfigurazione di Cristo\" di F. Raimondi del 1992 e un \"Battesimo di Cristo\" del Bozzi del 1933, tutte grandi tele. Sopra il portone della chiesa, sotto una notevole vetrata dei fratelli Baldini di Barasso raffigurante una copia esatta del \"San Michele \"di Guido Reni, trova sede, infine, una \"Piet\u00e0\" seicentesca che meriterebbe senza dubbio un buon restauro. La dedicazione della chiesa fu scelta per via della dominazione spagnola e preferita alla pi\u00f9 antica dedicazione a San Giacomo il Minore.\nSantuario della Beata Maria Vergine del Rosario.\nOriginariamente Oratorio della Cappellania della Concezione della Beata Vergine Maria, fondata nel 1607 dal frate Dionigi Besozzi, fu eretta radendo al suolo la chiesa romanica di San Giacomo di Alfeo, risalente alla seconda met\u00e0 del XII secolo. La datazione dell'attuale edificio \u00e8 incerta: chiara \u00e8 la volont\u00e0 dei comabbiesi che nel 1609 espressero al legato del cardinal Federigo Borromeo, tal Cesare Pezzano, l'intenzione di distruggere l'antico tempio per farne un oratorio. Nel 1636 nelle Ordinazioni ci si domandava a che punto fosse la Fabbrica, mentre in una inedita carta dei laghi varesini del 1652 appare l'edificio completo a fianco della chiesa di San Giacomo Apostolo. Una data approssimativa potrebbe essere fra il 1640, anno in cui in un altro documento si fa riferimento alla Fabbrica come ancora in movimento, e il 1650. L'edificio \u00e8 tipico di quella fase storica, pienamente ispirato alle cappelle del coevo Sacromonte di Varese del quale l'Oratorio avrebbe dovuto fungere da sedicesima cappella ideale. Di pianta ottagonale, \u00e8 scarsamente decorata all'interno, limitatamente ai dodici apostoli sulla volta, opera di Giacomo Coppini del 1940, che meriterebbero un restauro pi\u00f9 volte procrastinato. L'altare, tuttavia, \u00e8 assai prezioso, in legno dorato e di gusto ampiamente barocco, lo stesso che un tempo vi era nella chiesa parrocchiale di San Giacomo, poi andato perduto. In mezzo troneggia la statua lignea della Beata Vergine del Rosario, di epoca Seicentesca, sicuramente l\u00ec nel 1683, come risulta dalla visita pastorale del cardinal Federico Visconti. L'edificio \u00e8 rimasto incompiuto ed oggi presenta una facciata solo parzialmente intonacata. In epoche pi\u00f9 recenti, scioltasi la Cappellania, l'edificio fu abbandonato e, sul finire del XIX secolo, adibito ai pi\u00f9 disparati usi sui quali non mancano le virulente critiche dei comabbiesi per la destinazione a cui il luogo sacro fu rivolto. In realt\u00e0, come ben fatto notare da Don Luigi Del Torchio, si trattava di un oratorio, non di una chiesa. Il periodo di maggior fortuna per il luogo sacro venne con il geniale parroco don Battista Crespi che, sotto viva sollecitazione del cardinal Schuster che nel 1939 gli scrisse di \"'restituire al culto il millenario tempio della Madonna ora ridotto in teatro' \"(riferendosi al fatto che in quegli anni l'oratorio era stato adibito proprio a teatro), cre\u00f2 un luogo di culto mariano che in breve tempo divenne meta di consistenti pellegrinaggi.\n\"Il Pensatore\" di Ernesto Bazzaro.\nNel cortile delle scuole elementari trova sede la scultura, raffigurante un uomo in atto, per l'appunto, di pensare col mento sul pugno, del valente scultore milanese Ernesto Bazzaro. Nato il 29 marzo 1859, figlio d'arte, si form\u00f2 presso Ambrogio Borghi all'Accademia di Brera e Giuseppe Grandi. Di lui resta una copiosa produzione artistica sparsa fra Milano, Roma e Monza; ebbe particolare fortuna coi monumenti ai caduti che nel primo dopoguerra andavano erigendosi un po' dovunque. \u00c8 di questo periodo (1925, come ricorda la firma apposta sul lato destro) anche il \"Pensatore\". La scultura raffigura un uomo possente e ricciuto seduto col piede destro lievemente sopraelevato e il sinistro incedente, sul quale poggia il braccio sinistro, mentre il destro \u00e8 posato sull'altro ginocchio pi\u00f9 rilassato. I volumi sono decisamente a vantaggio del lato destro, dove testa, mano, ginocchio e piede sono disposti sostanzialmente in maniera perpendicolare. L'opera giunse nel cortile delle scuole elementari nel 1971, donato alla comunit\u00e0 da Zino Fontana, al quale era pervenuto in eredit\u00e0 da Luigi Fontana, cavaliere e valente artista nonch\u00e9 padre di Lucio Fontana, che l'aveva ottenuto tramite permuta dallo stesso Bazzaro.\nIl Monumento ai Caduti di A. Bolgiani.\nAttualmente collocato in Piazza Guglielmo Marconi, il Monumento ai Caduti del prof. Bolgiani \u00e8 una piccola chicca di notevole bellezza. Si tratta di un gruppo essenziale e slanciato in cui, su di un basamento in pietra, si erge un'aquila bronzea nell'atto di librarsi in volo reggendo fra gli artigli una mitragliatrice Fiat, un elmetto e una giberna. Originariamente collocato al cimitero, fu in seguito traslato nel centro del paese ed oggi apre la vista al palazzo municipale.\nSport.\nCalcio.\nFino alla seconda guerra mondiale, l'attivit\u00e0 calcistica del comune venne condotta per lo pi\u00f9 a livello ricreativo e amatoriale: la squadra cittadina vestiva pantaloncini neri e maglie in tinte variabili dal beige chiaro al marrone scuro. Alla fine degli anni 1950 grazie all'interessamento del parroco don Battista Crespi venne realizzato un campo erboso regolamentare, poi divenuto dal 1964 sede del primo club organizzato locale, l'Unione Sportiva Comabbio, che storicamente non ha mai oltrepassato le categorie dilettantistiche a carattere regionale e provinciale."}
{"id": "275798", "revid": "729019", "url": "https://it.wikipedia.org/wiki?curid=275798", "title": "Battaglia dell'Assietta", "text": "La battaglia dell'Assietta, conosciuta anche come bataja dl'Assi\u00ebtta in piemontese e bataille du col de l'Assiette in francese, fu combattuta il 19 luglio 1747 sulla cresta tra la Val Chisone e la Val di Susa (Piemonte), fu un significativo episodio della guerra di successione austriaca, conflitto che sconvolse l'Europa della met\u00e0 del Settecento.\nAntefatto.\nLa strategia francese per la guerra in Italia prevedeva la conquista del bastione alpino presidiato dall'esercito sabaudo di Carlo Emanuele III. Luigi XV, per\u00f2, aveva gi\u00e0 tentato varie volte di penetrare in Piemonte, assediando Cuneo e combattendo aspramente alla Madonna dell'Olmo nel 1744. L'anno seguente una poderosa armata franco-spagnola aveva aggirato dalla riviera ligure il cordone alpino e a Bassignana aveva inflitto una dura sconfitta alle truppe sabaude. Nonostante le vittorie tattiche l'esercito franco-spagnolo non era riuscito a costringere il Regno di Sardegna ad una pace separata.\nGli alleati austro-piemontesi alla fine erano riusciti, entro il 1746, a ricacciare le forze avversarie dal nord Italia, assediare e conquistare Genova e a spingersi sino in Provenza. La rivolta della citt\u00e0 di Genova e il ritorno offensivo franco-spagnolo costrinse gli alleati austro-piemontesi ad una strategia di difesa sulle Alpi. Mentre l'esercito di Maria Teresa tentava di riconquistare Genova, le corone di Francia e Spagna decisero di soccorrere la citt\u00e0 con una poderosa armata di oltre 150 reggimenti di fanteria, 75 squadroni di cavalleria e 2 brigate d'artiglieria. Il comando di queste forze era affidato a due generali: il cavaliere Luigi Carlo Armando, conte di Bellisle, e il marchese Las Minas, i quali avrebbero dovuto concordare un unico piano d'operazione, ma le cose non andarono proprio come previsto: secondo il Bellisle sarebbe stato opportuno minacciare Torino valicando le Alpi, ma per il suo collega spagnolo era meglio soccorrere Genova.\nSe all'inizio prevalse il piano del marchese di Las Minas, le forze a disposizione del generale sabaudo Karl Sigmund Friedrich Wilhelm von Leutrum, 17 battaglioni di fanteria sabauda e 12 austriaci, riuscirono a rallentare l'avanzata del nemico lungo le coste della riviera di ponente. Solo il 24 giugno i franco-spagnoli di Las Minas riuscirono a raggiungere Porto Maurizio. A questo punto venne presa in considerazione l'idea del Bellisle. Un corpo d'armata di 50 battaglioni di fanteria, 15 di cavalleria e molti cannoni avanzarono allora verso i valichi alpini. L'armata venne divisa in due corpi, che si apprestarono ad avanzare uno verso il Moncenisio. L'obiettivo strategico della manovra era lo stesso del 1745: l'assedio del forte di Exilles. Per far questo era per\u00f2 necessario impadronirsi della cresta dell'Assietta e del colle delle Finestre.\nIl luogo.\nL'Assietta \u00e8 un colle brullo che domina un ripido vallone da cui poi saliranno le truppe francesi, posto a oltre 2500\u00a0m sullo spartiacque fra la valle di Susa e quella del Chisone: il suo controllo consente di poter intervenire rapidamente in una valle o nell'altra. Prevedendo che i francesi vi sarebbero transitati come era gi\u00e0 avvenuto per la campagna del 1745, Carlo Emanuele III ordin\u00f2 di trincerarlo e di presidiarlo con 13 battaglioni di fanteria. Il corpo destinato all'Assietta era composto da truppe sabaude ed austriache al comando del tenente generale Giovanni Battista Cacherano di Bricherasio. I trinceramenti erano costruiti in modo tale da permettere una difesa a 360\u00b0. Il punto chiave dell'intero perimetro difensivo era per\u00f2 dato dalla vetta del Gran Serin, sulla quale furono schierati i tre migliori battaglioni a disposizione del generale piemontese: il 2\u00b0 btg. ed il 3\u00b0 btg. Rgt. svizzero Kalbermatten e il 3\u00b0 btg. Rgt. svizzero Roy. I solidi battaglioni imperiali, 4 battaglioni dei Reggimenti Forg\u00e1ch, Traun, Hagenbach e Colloredo, furono schierati a diretta difesa del colle dell'Assietta. In appoggio all'esercito piemontese intervennero anche gruppi organizzati di combattenti valdesi, abituati gi\u00e0 a compiere con successo atti di guerriglia nelle valli che conoscevano molto bene: il loro compito, come sempre in questi casi, era quello di tenere impegnato il maggior numero di soldati francesi, sottraendoli cos\u00ec alla disponibilit\u00e0 in battaglia aperta.\nLe spie francesi avvertirono per\u00f2 i marescialli che il nemico si stava fortificando sull'Assietta, e pertanto venne deciso di attaccare subito, per stroncare quelle forze armate che avrebbero potuto intralciare un eventuale assedio al forte di Exilles.\nLa battaglia.\nI francesi erano forti di 32 battaglioni, contro i 13 austro-sardi, dei quali dieci impegnati effettivamente in combattimento.\nLa colonna di destra, al comando del Maresciallo Villemur, con 14 battaglioni doveva attaccare il Grand Serin e prosegu\u00ec la marcia per portarsi a distanza d'assalto; la colonna di sinistra del generale Mailly, forte di 9 battaglioni, doveva attaccare i trinceramenti di Riobacon e del pianoro del colle; quella centrale, agli ordini del Maresciallo d'Arnault, con 8 battaglioni su due sottocolonne, doveva attaccare la ridotta della Testa dell'Assietta.\nVerso le 16,30 il Bellisle, sicuro della vittoria, dette l'ordine d'attacco che inizi\u00f2 con grande vigore in ogni settore. La tattica impiegata dai francesi si dimostr\u00f2 del tutto fallimentare. Le colonne d'assalto, impossibilitate a sviluppare tutta la loro potenza di fuoco, furono decimate dal tiro dei difensori. La ridotta della testa dell'Assietta, una tenaglia collegata con le retrostanti posizioni, era continuamente rifornita alla gola e si dimostr\u00f2 subito un ostacolo troppo difficile per poter essere superato. A peggiorare la situazione gli ufficiali francesi, posti alla testa della colonna per guidare l'assalto, furono decimati dal fuoco dei difensori. Il Bellisle, visto che i suoi soldati non riuscivano ad infrangere la resistenza delle truppe sabaude, strapp\u00f2 la bandiera dalle mani di un proprio alfiere e si lanci\u00f2 all'ennesimo assalto, sperando con questo esempio di trascinare i suoi: quest'impresa, per\u00f2, gli fu fatale. Venne infatti ferito con un colpo di baionetta da un soldato piemontese e subito dopo ucciso dalla pallottola di un tiratore piemontese.\nLo stesso avvenne per la colonna del de Mailly, che venne falcidiata dal tiro dei difensori e non ebbe la possibilit\u00e0 di sviluppare un fuoco di ritorsione efficace per aprirsi un varco nelle difese. Solo al Gran Serin il Villemur fu in grado, grazie alla sommit\u00e0 pi\u00f9 ampia della montagna, di far aprire i propri battaglioni per sviluppare il proprio fuoco. Tuttavia doveva combattere contro alcune delle migliori truppe sabaude disponibili sul campo di battaglia protette da fortificazioni campali. Ci\u00f2 nonostante il generale Bricherasio interpret\u00f2 la situazione come un pericolo imminente e decise di rinforzare la posizione del Gran Serin. Tutti i battaglioni della riserva furono inviati di rinforzo ai battaglioni svizzeri impegnati in battaglia.\nChiese quindi al Conte di San Sebastiano (Paolo Federico Novarina, figlio di primo letto di quella Marchesa di Spigno sposata morganaticamente da Vittorio Amedeo prima dell'abdicazione), che comandava la ridotta pi\u00f9 avanzata alla Testa dell'Assietta, di lasciare la sua postazione e di ritirarsi con i suoi soldati verso il Gran Serin. Secondo la leggenda, il Conte di San Sebastiano non obbed\u00ec all'ordine e resistette con i suoi eroicamente sul pianoro, decretando la vittoria. Dopo cinque ore di battaglia, tutti gli attacchi francesi furono respinti e agli attaccanti non rest\u00f2 che ritirarsi sconfitti. La frase con cui espresse il suo rifiuto \u00e8 all'origine del soprannome \"bogia nen\" attribuito inizialmente ai soldati sabaudi e poi all'intero popolo piemontese.\nIl 22 luglio un proclama del re Carlo Emanuele III di Savoia invita i sudditi a ringraziare Dio per aver consentito ai soldati piemontesi di respingere:\nPerdite.\nLe perdite francesi furono enormi: la sera dello scontro il Villemur lamentava dai suoi ranghi l'assenza di 4984 uomini tra morti, feriti, prigionieri e dispersi, circa il 25% della forza impegnata.\nLe perdite austro-sabaude furono di circa 200 uomini. I primi rapporti segnalarono, tra morti e feriti, 219 perdite.\nConseguenze.\nLa battaglia dell'Assietta, da un punto di vista strategico, segnal\u00f2 lo stallo delle operazioni belliche in Italia. Genova nel frattempo era stata liberata dall'assedio austriaco, mentre di fatto la manovra francese per creare una breccia nel bastione alpino era fallita. Per entrambi i contendenti, in particolare per l'esercito francese e per quello sabaudo, la campagna del 1747 prosciug\u00f2 definitivamente le riserve materiali e umane, costringendo Luigi XV e Carlo Emanuele III a riconsiderare le trattative di pace, conclusasi poi l'anno seguente con la Pace di Aquisgrana.\nDa un punto di vista militare l'Assietta sanc\u00ec il fallimento delle tattiche di combattimento francesi, basate su assalti in colonna alla baionetta senza sufficiente supporto di fuoco di copertura. Tuttavia i contemporanei successi del Principe Maurizio di Sassonia nel Belgio fecero presto dimenticare la sconfitta, sino alla battaglia di Ro\u00dfbach del 1757, quando le colonne francesi furono nuovamente distrutte dal fuoco della fanteria prussiana.\nPer i sabaudi fu la prima vittoria campale dalla primavera del 1744, quando l'esercito del Cont\u00ec era stato fermato alla rada di Villefranche. Fu comunque una conferma importante per le nuove tattiche di combattimento difensivo messe a punto nel corso del biennio 1745-1746."}
{"id": "275802", "revid": "14263", "url": "https://it.wikipedia.org/wiki?curid=275802", "title": "LDAP", "text": ""}
{"id": "275803", "revid": "729019", "url": "https://it.wikipedia.org/wiki?curid=275803", "title": "Cinque Nazioni 1970", "text": "Il torneo di rugby Cinque nazioni 1970 si disput\u00f2 dal 10 gennaio al 18 aprile.\nClassifica.\n "}
{"id": "275804", "revid": "2166030", "url": "https://it.wikipedia.org/wiki?curid=275804", "title": "Teodoro I Lascaris", "text": "Fu basileus dei romei dal 19 marzo 1205 fino alla morte.\nBiografia.\nOrigini.\nTeodoro Lascaris nacque in una data imprecisata tra il 1171 e il 1176 (Niceforo Gregora scrisse che aveva circa trent'anni al momento dell'ascesa al trono nel 1205) in una famiglia nobile dell'Asia Minore ma non particolarmente rilevante, connessa alla famiglia imperiale dei Comneni e a diverse altre casate quali gli Angeli e i Foca; non sono noti i nomi dei genitori ma \u00e8 attestato che aveva non meno di quattro fratelli, ovvero Costantino, Giorgio, Alessio, Isacco, e due fratellastri Manuele e Michele Tzamanturos.\nGrazie a Giorgio Acropolite sappiamo anche che non aveva una statura elevata, capelli scuri e che, verso la fine della sua vita, portava una folta barba biforcuta; il contemporaneo Niceta Coniata scrisse che era un soldato coraggioso e fiero. \nGiovinezza.\nNulla \u00e8 noto della sua vita precedentemente all'assunzione al trono salvo il fatto che ricopr\u00ec il titolo di \"sebastos\" e di \"protovestiarites\": il primo titolo era un titolo di corte riservato per i parenti dell'imperatore; il secondo comportava il comando di un'unit\u00e0 di cadetti delle guardie al Palazzo delle Blacherne. \nLa sua posizione a corte miglior\u00f2 notevolmente con l'ascesa al trono di Alessio III Angelo il quale, privo di figli maschi, cerc\u00f2 di risolvere il problema della successione maritando la figlia primogenita, Irene, ad Alessio Paleologo, al quale garant\u00ec il titolo di \"Despota\" (che comportava il diritto di successione all'imperatore stesso) e la secondogenita, Anna, a Teodoro Lascaris; alla morte di Paleologo, Teodoro ricevette il titolo di Despota. \nRuolo durante la IV Crociata.\nAll'arrivo dei Crociati e dei Veneziani, al seguito del pretendente Alessio IV Angelo, figlio del Basileus Isacco II (deposto e accecato nel 1195 dal fratello Alessio III), Teodoro condusse diverse sortite contro i nemici ma, quando la capitale fu assediata, rimase al palazzo imperiale fino alla definitiva caduta della citt\u00e0, nella notte tra il 17 e il 18 luglio 1203. \nA differenza del suocero, che era riuscito a fuggire dalla Capitale con la figlia primogenita, le insegne imperiali e una parte considerevole del tesoro, Teodoro fu catturato dai Crociati. Rimase in prigione fino al settembre dello stesso anno quando, \"armato solo di saggezza pratica e di spirito coraggioso\" (come scrisse Niceta Coniata), riusc\u00ec ad evadere e a nascondersi, per un breve periodo, in una chiesa dedicata a San Michele. \nTemendo ritorsioni da parte di Alessio IV, la famiglia di Teodoro, inclusa moglie e figlie, si trasfer\u00ec a Nicea mentre lui dovette spostarsi da una cittadina all'altra, in modo tale da evitare eventuali tentativi ci cattura o assassinio. \nIn tali circostanze, Teodoro rimase sostanzialmente estraneo al tentativo di reazione anti-crociata capeggiato da Alessio V Ducas e agli eventi che avrebbero poi condotto al breve regno di Costantino Lascaris, al saccheggio di Costantinopoli e alla fondazione dell'Impero Latino. \nResistenza in Asia Minore.\nAl tempo dell'arrivo di Teodoro, l'Asia Minore era teatro di rivolte contro il governo imperiale: il nobile Teodoro Mangafa teneva Filadelfia, Sabba Asideno la citt\u00e0 di Priene e Niceforo Contostefano dominava la valle del Meandro. A seguito della caduta della Capitale, Teodoro ag\u00ec come rappresentante del suocero Alessio III e ottenne la lealt\u00e0 della Bitinia e della sua capoluogo, Bursa: in tali vesti effettu\u00f2 numerosi viaggi per incoraggiare la resistenza contro i Crociati, ottenne il controllo delle imposte e offr\u00ec sussidi al Sultano di Rum affinch\u00e9 si schierasse contro i Latini. \nNella spartizione dei territori bizantini, i Crociati assegnarono il Ducato di Nicea a Luigi I di Blois e il Ducato di Filadelfia a Stefano di Perche i quali, approfittando anche dell'offensiva scatenata da Alessio I e Davide I Comneno, imperatori di Trebisonda, il 6 dicembre riuscirono a sconfiggere Teodoro a Pomemanum e a conquistare diverse fortezze in Bitinia\nDopo aver catturato e giustiziato Alessio IV e aver costretto Alessio III a cedere le insegne imperiali, i Latini conquistarono la Tracia, la Tessaglia e la Grecia settentrionale entro il dicembre del 1204, mentre in Epiro Michele Ducas, cugino dei precedenti imperatori, veniva costretto a giurare fedelt\u00e0 a Papa Innocenzo III. \nRimasto sostanzialmente solo, Toeodor dovette subire una rinnovata offensiva da parte dei Latini, guidati da Enrico di Fiandra, i quali inflissero una dura sconfitta ad Adramiteum all'esercito congiunto dei Lascaris e di Teodoro Mangafa. Nonostante la vittoria, tuttavia, i latini non poterono continuare l'offensiva in quanto l'imperatore Baldovino I, nel tentativo di contenere un'invasione bulgara, venne pesantemente sconfitto ad Adrianopoli.\nGrazie ad Adrianopoli, Teodoro fu in grado, senza alcuna resistenza da parte delle deboli guarnigioni latine, a riconquistare i territori perduti e a consolidare il suo dominio sull'Asia Minore assorbendo i possedimenti di Mangafa e Asideno, grazie anche all'aiuto e al sostegno dei profughi greci in fuga dai domini latini in Europa; sempre in questo periodo trasfer\u00ec la propria Capitale da Bursa a Nicea. \nIl regno.\nIncoronazione.\nDopo aver respinto un tentativo di conquista da parte di Davide Comneno e una spedizione del Sultano di Iconio, Teodoro assunse formalmente il titolo di Basileus, in aperta sfida all'Imperatore Latino di Costantinopoli. La pretesa imperiale di Teodoro, per\u00f2, non fu riconosciuta da molti Greci in quanto il Patriarca di Costantinopoli, Giovanni X Camatero, all'epoca in esilio in Tracia, rifiut\u00f2 di trasferirsi a Nicea per consacrarlo formalmente. \nDopo aver formalmente reclamato il titolo imperiale, Teodoro accolse numerose famiglie nobili bizantine che avevano perso le loro tenute in Tracia, Tessaglia e Peloponneso e ricostru\u00ec un sistema amministrativo, sul modello di quello imperiale, garantendo importanti posizioni a ex ufficiali bizantini, tra cui lo zio della moglie, Basilio Ducas Camateros, gi\u00e0 \"logothetes tou dromou\" e ricostru\u00ec una piccola flotta, affidando il comando al pirata calabrese Giovanni Sterione. \nTenne in massima considerazione i fratelli, che ricompens\u00f2 con importanti titoli e incarichi civili e militari: confer\u00ec a Costantino il titolo di \"despota\", a Giorgio, Alessio e Isacco quello di \"sebastocratore\". \nAlla morte del patriarca Giovanni Camatero nel giugno del 1206, la Chiesa Ortodossa di Costantinopoli chiese a Papa Innocenzo III l'autorizzazione di nominare un nuovo patriarca ma le autorit\u00e0 latine, nella persona del nuovo imperatore Enrico di Fiandra, non solo si opposero al progetto ma decisero di allearsi con Davide Comneno contro Teodoro Lascaris. \nTemendo l'unione dei Latini e dei Comneni, Teodoro decise di lanciare un attacco preventivo contro Eraclea Pontica ma i Latini attaccarono la retroguardia dell'esercito dei Lascaris, costringendo Teodoro ad abbandonare la spedizione e a rivolgere la propria attenzione verso i Latini. Dopo una breve campagna, Enrico di Fiandra conquist\u00f2 Nicomedia e Cizico, ma Teodoro riusc\u00ec a contenere l'offensiva alleandosi con l'imperatore Bulgaro; dopo alcune schermaglie nei pressi di Nicomedia fu stipulata una tregua di due anni. \nFallito ogni tentativo di persuadere Papa Innocenzo a consentire l'elezione di un nuovo patriarca e a riconoscere il governo di Nicea quale suprema autorit\u00e0 della comunit\u00e0 Ortodossa, Teodoro convoc\u00f2 un Concilio a Nicea durante la settimana santa nel 1208 che elesse un nuovo Patriarca Ecumenico nella persona di Michele Autoreiano. Il nuovo patriarca, come primo atto, incoron\u00f2 e consacr\u00f2 Teodoro come Imperatore e Autocrate dei Romani nel giorno di Pasqua del 1208.\nGuerre.\nDalle rovine dell'Impero Bizantino sorsero quattro stati: l'Impero di Trebisonda di Alessio e Davide Comneno, l'Impero Latino di Enrico di Fiandra, comprendente la Tracia e gran parte della Grecia, il Despotato d'Epiro sotto Michele I Ducas e l'Impero di Nicea nell'Asia Minore. \nL'Equilibrio tra questi stati, tuttavia, rimase instabile, poich\u00e9 i monarchi erano tutti rivali tra loro e sempre pronti a formare alleanze e coalizioni per contrastare i vicini: ad esempio Enrico di Fiandra concluse un'alleanza con il Sultano di Iconio Kaykhusraw I contro Teodoro Lascaris mentre costui si alle\u00f2 con l'Impero di Bulgaria; quanto a Michele I Ducas, in qualit\u00e0 di vassallo dei Latini, accett\u00f2 di pagare il riscatto per Alessio III Angelo, permettendogli di recarsi alla corte del Sultano per reclutare un esercito a sostegno delle proprie pretese al trono. \nDal momento che sia i Bulgari sia gli Epiroti desideravano la citt\u00e0 di Tessalonica, Enrico era costretto a visitare regolarmente la citt\u00e0; conoscendo tale dettaglio, Teodoro, nella primavera del 1211, invi\u00f2 una flotta contro Costantinopoli ma dovette tornare nella propria capitale di Nicea allorch\u00e9 il suocero, l'ex basileus Alessio III, invase l'Asia Minore insieme al Sultanato di Iconio Kaykhusraw. \nLe due armate si incontrarono nella tarda primavera ad Antiochia sul Meandro: lo scontro, agli inizi, vide prevalere le truppe turche ma in seguito Teodoro riusc\u00ec a uccidere il sultano Kaykhusraw, in singolar tenzone; dopo la morte del sultano, le truppe persero mordente e furono costrette a ritirarsi, con pesanti perdite. Il successo di Teodoro fu totale: fu in grado di catturare il suocero, neutralizzando cos\u00ec le pretese di un rivale, e pot\u00e9 concludere un trattato di pace favorevole con il Sultanato d'Iconio. \nA seguito della battaglia di Antiochia sul Meandro, Teodoro invi\u00f2 lettere ai Greci per informarli della vittoria e per istigarli alla rivolta contro i latini ma senza esito. Nell'estate del 1211 Enrico di Fiandra attravers\u00f2 il Bosforo e nell'ottobre dello steso anno, nei pressi del fiume Rindaco ottenne una vittoria contro le truppe di Nicea, riuscendo a conquistare anche la importante citt\u00e0 di Ninfeo; la vittoria, per\u00f2 non fu completa in quanto, privo di risorse, fu costretto a ritirarsi a Costantinopoli. Fu, pertanto, stipulata (in una data imprecisata tra il 1212 e il 1214) la Pace di Ninfeo mediante la quale i latini ottenevano la Troade, le citt\u00e0 di Adramyttium, Achyraous, Lentiana e Poimanenon. \nA seguito della pace, Teodoro promosse un intensivo programma edilizio, costruendo nuove fortezze e rafforzando le cinta murarie e promosse attivamente l'agricoltura, garantendo terre ad ufficiali e coloni. \nIn ogni caso, Teodoro si riprese rapidamente dalla sconfitta contro i Latini: nel 1214, approfittando di un conflitto tra la Serbia e l'Impero Latino, invase l'Impero di Trebisonda, conquistando la Paflagonia e la strategica citt\u00e0 di Eraclea Pontica sul Mar Nero; a seguito di ci\u00f2, l'Impero di Trebisonda perse ogni possibilit\u00e0 di intervenire nella lotta per Costantinopoli.\nConsolidamento.\nGli ultimi anni del regno di Teodoro furono pacifici e dedicati al consolidamento dello stato e dell'esercito; il Basileus ricevette anche un'ambasciata da parte di Papa Innocenzo III volta alla riunificazione della Chiesa ma in ogni caso le trattative, soprattutto a seguito degli arresti di chierici e monaci ortodossi dell'ordine di chiusura di diversi monasteri nell'Impero Latino, furono inconcludenti. \nDopo la morte di Enrico di Fiandra e il breve regno di Pietro II di Courtenay, divenne reggente Iolanda di Fiandra, la quale diede sua figlia Maria in sposa a Teodoro Lascaris, in modo tale da prolungare la durata del trattato di pace tra Nicea e l'Impero Latino. \nAlla morte di Iolanda di Fiandra nell'ottobre 1219, Teodoro invi\u00f2 un'ambasciata a Costantinopoli proponendo le proprie pretese sull'Impero Latino, offrendo anche la possibilit\u00e0 di ricucire il Grande Scisma mediante la convocazione di un Sinodo a Nicea con la Partecipazione del Patriarca di Costantinopoli, di Gerusalemme e di Alessandria: l'iniziativa fu, tuttavia, ignorata dai baroni latini ignorarono l'ambasciata e dalla Chiesa Ortodossa, che rigett\u00f2 l'unificazione.\nNell'Agosto del 1219, su richiesta di Jacopo Tiepolo, Baillo di Venezia a Costantinopoli, Teodoro promulg\u00f2 una crisobolla mediante la quale riconosceva ai veneziani il diritto di commerciare liberamente nell'Impero di Nicea, senza dazi. L'anno seguente il Basileus tent\u00f2 nuovamente di conquistare Costantinopoli con la forza ma fu respinto e ancora una volta fu restaurata la tregua tra Latini e Nicea. \nMorte ed eredit\u00e0.\nTeodoro mor\u00ec nel novembre 1221; non avendo avuto figli maschi, design\u00f2 quale erede il genero, Giovanni Ducas Vatatze, marito della sua figlia primogenita, Irene. La designazione, tuttavia, fu contestata dai fratelli del defunto imperatore, Alessio e Isacco, i quali si recarono in esilio a Costantinopoli e tentarono, senza esito, di reclamare il trono. Fu sepolto accanto al suocero e alla prima moglie al monastero di San Giacinto in Nicea. \nGiudizi.\nL'importanza storica di Teodoro fu quella di aver salvato l\u2019Asia Minore dall'occupazione Latina e di aver, dal nulla, posto le basi per uno stato solido e capace di divenire una copia fedele di quello caduto nel 1204: restaur\u00f2 il Patriarcato Ecumenico, ricostru\u00ec un'amministrazione efficiente, concesse numerose pronoia a nobili esuli dai domini dei Latini, emise monete in elettro e biglione e fu in grado di ottenere il riconoscimento dei propri territori da parte dei Veneziani e degli stessi Latini. \nI suoi successi furono, in non piccola parte, dovuti alla sua personalit\u00e0 e alle sue iniziative: tenne una corte itinerante, viaggiando da citt\u00e0 in citt\u00e0 per garantirsi i sostegni della popolazione e dei nobili, attir\u00f2 a s\u00e9 mercenari latini offendo loro salari pi\u00f9 alti rispetto ai propri rivali e non disdegn\u00f2 di comandare in prima persona le proprie armate. \nFamiglia.\nDalla prima moglie,\nDopo la morte di Angelina, Teodoro spos\u00f2 nel 1214,\nTeodoro spos\u00f2 in terze nozze, nel 1219,"}
{"id": "275805", "revid": "31886", "url": "https://it.wikipedia.org/wiki?curid=275805", "title": "Alleanza Ribelle", "text": "Nell'universo di \"Guerre stellari\", lAlleanza Ribelle, o pi\u00f9 formalmente, lAlleanza per la Ricostruzione della Repubblica (in inglese: \"Rebel Alliance\"), fu una forza di resistenza politica interstellare formata in diretta opposizione militare verso l'Impero Galattico. L'Alleanza fu creata da un gruppo di fedeli, che desideravano preservare gli ideali della Repubblica. Un anno dopo la vittoria sulla Luna boscosa di Endor divenne la Nuova Repubblica.\nStoria.\nNon sappiamo con certezza quando l'Alleanza venne formata, ma sappiamo che si stabil\u00ec quasi immediatamente dopo le guerre dei cloni durante l'inizio di un'imminente guerra civile galattica quando il cancelliere Palpatine trasform\u00f2 la Repubblica Galattica nell'Impero, con s\u00e9 stesso come Imperatore. In \", l'Alleanza Ribelle si impose come resistenza primaria alle regole dell'Impero.\nIn alcune scene tagliate di \", la Senatrice Padm\u00e9 Amidala venne brevemente coinvolta con Bail Organa e Mon Mothma nella formazione dell'Alleanza prima della sua prematura morte in seguito al parto dei due gemelli, Luke Skywalker e Leila Organa, che diventeranno pi\u00f9 avanti membri dell'Alleanza.\nAttraverso la propria rete di spionaggio, l'Alleanza venne a conoscenza della costruzione della \"Morte Nera\", un'enorme arma terroristica creata per assicurare la potenza dell'Impero. Un'operazione guidata dalla Principessa Leila riusc\u00ec ad ottenere con successo gli schemi della stazione, ma l'allievo dell'Imperatore, Dart Fener, scopr\u00ec e cattur\u00f2 Leila. Con la \"Morte Nera\" fu distrutto il pianeta Alderaan, dove perse la vita anche Bail Organa.\nTuttavia, Luke Skywalker e i suoi amici pianificarono la liberazione della Principessa e di consegnare gli schemi all'Alleanza. Questo non solo permise all'Alleanza di distruggere la stazione nella battaglia di Yavin, ma guadagnarono anche Luke, il loro unico membro iniziato all'uso della Forza e addestrato alle capacit\u00e0 dei Jedi, che divenne uno dei comandanti dell'Alleanza Ribelle.\nL'Alleanza soffr\u00ec un contrattempo su Hoth quando una delle loro basi principali fu invasa dalle forze di Dart Fener, ma che con gran sforzo infine, riuscirono ad organizzare una massiccia flotta per distruggere la seconda \"Morte Nera\" nella battaglia di Endor, nella quale l'Imperatore viene ucciso proprio da Fener, tornato al lato chiaro. Dopo la disfatta dell'Impero Galattico su Endor, l'Alleanza Ribelle si trasform\u00f2 nella Nuova Repubblica, i cui generali erano pi\u00f9 o meno gli stessi di quelli dell'Alleanza.\nStar Wars Legends.\nI fondatori principali furono la Senatrice Mon Mothma, il Senatore Bail Organa e l'ex-apprendista di Dart Fener Galen Nion Marek e il maestro Jedi Rham Kota.\nLa resistenza rimase relativamente in silenzio finch\u00e9 una nave militare comandata da Tarkin fu bloccata da manifestanti pacifici che si stanziarono sull'area di atterraggio della nave e rifiutarono di muoversi. Con il tacito permesso dell'Imperatore, Tarkin fece atterrare la nave comunque, proprio sui manifestanti, uccidendone e ferendone parecchi nel massacro di Ghorman.\nI Senatori Mon Mothma, Logan Deballma, Bail Organa, e Garm Bel Iblis capirono finalmente che l'Impero non aveva assolutamente alcun riguardo verso i diritti, o addirittura le vite, dei propri cittadini e che i normali canali politici erano inutili per porre all'attenzione il problema. Con il loro aiuto, un'organizzazione segreta armata, la \"Resistenza\", venne formata con l'intento di rimuovere l'Imperatore dalla propria carica, ma la crescente crudelt\u00e0 dello Stato li costrinse ad un'iniziale segretezza lasciandoli incapaci di indebolire il regime Imperiale.\nUna notevole spinta alla creazione dell'Alleanza Ribelle \u00e8 paradossalmente data da Palpatine e Dart Fener, i quali, tramite l'apprendista segreto di Dart Fener Galen Nion Marek aiutato dal sopravvissuto Maestro Jedi Rahm Kota, cercano di riunire i principali leader dei movimenti anti-Impero della Galassia (Bail Organa con la figlia Leila, Mon Mothma e Garm Bel Iblis) per poterli catturare in un colpo solo e giustiziarli. Tuttavia, Galen decide in seguito di abbracciare la causa ribelle, e aiuta i capi ribelli a sfuggire all'Impero sacrificando s\u00e9 stesso lottando contro Fener e riducendolo in fin di vita, e poi battendo Palpatine stesso. \nMarek \u00e8 anche l'indiretto ideatore del logo dei ribelli, da lui ritrovato su Kashyyyk, il mondo natale degli Wookiee e, anche se per brevissimo tempo, Galen sar\u00e0 il capo dell'alleanza ribelle.\nBail Organa dopo la morte di Galen, divenne il comandante dei ribelli. Quando furono pronti a combattere ed ebbero formato un'organizzazione ufficiale con un sistema contato di alleati, divenne chiaro che la causa necessitava di venir resa pubblica in maniera legittima. Mon Mothma stanzi\u00f2 un'aperta \"Dichiarazione di Ribellione\" nella quale vennero dichiarate dall'Alleanza Ribelle le ingiustizie e concluse con un trattato aperto a destituire l'Imperatore e il \"trattato di Corellia\" fu firmato al \"Convegno del Sistema Corellia\". Con questi atti, l'Impero cominci\u00f2 a lavorare sulla distruzione della fastidiosa alleanza ribelle, mentre vari alleati aiutavano segretamente l'Alleanza, rendendo la Forza Ribelle lentamente pi\u00f9 potente.\nIl contributo pi\u00f9 notevole all'equipaggiamento incluse l'abbandono dello staff della Incom Corporation e tutti i materiali rilevanti coinvolti nello sviluppo di un caccia stellare avanzato, l'Ala-X. Pi\u00f9 tardi la specie chiamata mon calamari si un\u00ec alla ribellione e mise a disposizione dei ribelli la propria celebre capacit\u00e0 nella costruzione di navi per fornire Navi madre fortemente necessarie che potevano reggere il confronto con la flotta stellare imperiale.\nSecondo quanto raccontato dal gioco di ruolo (RPG), parte della linea strategica dell'Alleanza fu \"la Dottrina del Rifiuto Spaziale\" nella quale l'Alleanza avrebbe attaccato le navi Imperiali in raid \"mordi e fuggi\" mirati a distruggere le forniture e le operazioni Imperiale e per confiscare materiali fortemente necessari. Proprio per questo motivo, i loro caccia furono attrezzati con motori ad iperguida per permettere la fuga lungo rotte preimpostate prima che l'Impero potesse reagire.\nCirca sei mesi dopo la morte dell'Imperatore, Mon Mothma dichiar\u00f2 la Ribellione (che divenne l\"Alleanza dei Pianeti Liberi\") conclusa, e dichiar\u00f2 la Nuova Repubblica stabilita come stadio successivo. Mon Mothma fu inizialmente il Cancelliere Supremo in concomitanza con il nuovo Senato. Tuttavia, questo governo collass\u00f2 parzialmente durante l'invasione galattica di Yuuzhan Vong, ma venne ricomposto e riorganizzato dalla momentanea alleanza con l'Imperial Remnant,assumendo un ruolo governamentale, strategico e potente molto pi\u00f9 formale del precedente."}
{"id": "275808", "revid": "2014155", "url": "https://it.wikipedia.org/wiki?curid=275808", "title": "Teodoro II Lascaris", "text": "Fu basileus dei romei dal 1254 fino alla sua morte. Fu anche un letterato, un filosofo e un poeta bizantino. Era figlio di Giovanni III Vatatze (da cui prese il primo cognome) e di Irene Lascaris (da cui prese il secondo cognome).\nBiografia.\nOrigini.\nFiglio unico del Basileus Giovanni III Ducas Vatatze e della sua prima moglie, Irene Lascaris e pertanto nipote per parte materna dell'imperatore Teodoro I Lascaris, Teodoro era nato nel 1221 durante i primi mesi di regno del padre. Della sua giovinezza nulla \u00e8 noto salvo il fatto che Giovanni III affid\u00f2 la sua educazione a Giorgio Acropolite, uno dei suoi principali consiglieri, e a Niceforo Blemmide, entrambi uomini di grande cultura e competenza. Di indole riservata e cagionevole di salute, Teodoro si dedic\u00f2 intensamente agli studi filosofici e scientifici e, sebbene non fosse stato nominato co-imperatore insieme al padre, tuttavia, partecip\u00f2 alle decisioni di governo nel corso dell'ultima decade del regno paterno. \nRegno.\nAlla morte di Giovanni III, il 3 novembre 1254, Teodoro fu acclamato basileus dall'esercito e dalla corte ma fu formalmente incoronato solo dopo la nomina di Arsenio Autoreiano a Patriarca di Costantinopoli. \nAppena asceso al trono dovette affrontare l'invasione bulgara della Tracia: in contrasto al parere dei consiglieri, Teodoro assunse il comando dell'esercito ed assest\u00f2 una dura disfatta ai nemici, li costrinse a ritirarsi dalla Tracia e, nel 1256, conquist\u00f2 gran parte dell'odierna Albania e della Macedonia; prostrata dalle sconfitte, la Bulgaria chiese la pace e dovette cedere tutte le terre occupate nell'Impero di Nicea, oltre che cedere alcune proprie piazzaforti di confine. In tal modo, Teodoro consolidava i suoi domini europei ed imponeva una forte ipoteca sull'indipendenza del Despotato d'Epiro. Anche verso l'Epiro Teodoro condusse una politica di mantenimento delle posizioni raggiunte dal padre ma con qualche intraprendenza. Una delle figlie del \"basileus\" era gi\u00e0 stata promessa ai tempi del padre a Niceforo, figlio di Michele II Ducas, despota dell'Epiro, secondo un accordo siglato nel 1249. Finalmente nel 1257 si celebr\u00f2 il matrimonio e durante le trattative matrimoniali, svoltesi in Tessalonica e di cui furono protagonisti il basileus e la madre di Michele Ducas, Teodoro II riusc\u00ec a ottenere, in nome del matrimonio tra Maria Lascaris e Niceforo, la cessione di molti territori epiroti e di Durazzo ai Niceni. Le trattative, quasi sicuramente, non furono chiare e si gioc\u00f2 da entrambe le parti sull'equivoco tanto \u00e8 vero che il despota d'Epiro rifiut\u00f2 categoricamente di abbandonare i territori in questione. Allora il \"basileus\" occup\u00f2 con la forza tanto Durazzo quanto la citt\u00e0 macedone di Servia.\nIn politica interna Teodoro segu\u00ec le linee guida paterne ed, in particolare, cerc\u00f2 con ogni mezzo di ridurre l'influenza sociale ed economica dell'aristocrazia. Difatti, abituato sin dall'infanzia a frequentare persone appartenenti ai ceti mercantili, Teodoro concesse ampi spazi alle famiglie provenienti dalle classi medie: garant\u00ec loro titoli pubblici ed onori, li incluse nell'amministrazione, li accolse nel Senato, li favor\u00ec nell'esercito ed infine garant\u00ec al suo miglior amico d'infanzia, Giorgio Muzalon, il prestigioso titolo di \"megas domestikos\". \nTale politica fu aspramente contrastata dalla fazione pi\u00f9 vicina alla corte, guidata da Michele Paleologo con il quale Teodoro fu in aspri contrasti: lo accus\u00f2, forse falsamente, di cospirazione e lo costrinse a fuggire in esilio presso il Sultano di Rum, il quale cerc\u00f2 con la forza di imporre Michele sul trono di Nicea. Teodoro fu vincitore ma nel mezzo della crisi la sua epilessia, male da cui era affetto fin dall'infanzia, precipit\u00f2: mor\u00ec il 16 agosto 1258 affidando il figlio Giovanni IV Lascaris, un bambino di sette anni, alle cure di Giorgio Muzalon.\nFamiglia.\nTeodoro spos\u00f2 nella primavera del 1235 Elena di Bulgaria (1223-1254), figlia di Ivan Asen II, imperatore di Bulgaria, dalla quale ebbe:\nOpere letterarie.\n\u00c8 considerato autore di numerosissimi scritti, alcuni dei quali ci sono pervenuti ed altri no. In particolare lo si ricorda come compositore del Grande Canone Paracletico, utilizzato ancor oggi dalla Chiesa Ortodossa. Teologo affermato, a lui si attribuiscono altre opere di carattere religioso come il \"Discorso per il Grande Sabato, la Passione del Signore e la Santa Risurrezione\", pubblicato verso la fine della vita dell'imperatore. Tra le sue pi\u00f9 famose opere teologiche vi sono inoltre \"Le Teonomie.\" Scrisse anche molte lettere. Fu l'unico imperatore del XIII secolo ad usare, per riferirsi al mondo bizantino, il termine \"Greci\" anzich\u00e9 \"Romani.\" Ci\u00f2 venne interpretato come un accrescimento dell'interesse per la cultura greca antica e un distacco sempre maggiore con la romanit\u00e0 occidentale, aggravatosi dopo la conquista latina di Costantinopoli."}
{"id": "275809", "revid": "124903144", "url": "https://it.wikipedia.org/wiki?curid=275809", "title": "Stefano Lanuzza", "text": "Ha pubblicato opere di italianistica e letteratura comparata, oltre a diverse traduzioni. Ha diretto la rivista \"Molloy. Trimestrale letterario\" (1988-1993), fondata nel 1988 col germanista Ferruccio Masini, e ha collaborato a diverse altre riviste letterarie (tra cui \"Le Magazine Litt\u00e9raire\", \"Carte segrete\", \"Yale Italian Poetry\", \"Il Ponte\", \"Les langues n\u00e9o-latines\", \"Il Verri\", \"Altri termini\", \"Metaphorein\", \"Lettera Internazionale\", \"L'Indice\", \"Lunarionuovo\", \"Il Portolano\"). Per Stampa Alternativa, ha diretto la Collana \"Benedetti/Maledetti\".\nCome artista figurativo, ha limitato la propria attivit\u00e0 all'illustrazione grafica e a rare esposizioni di pittura, fra cui la Personale \"L'arte della Notte\" tenuta al Museo d'Arte Moderna Gazoldo degli Ippoliti - Mantova (16 maggio - 6 giugno 1999)."}
{"id": "275811", "revid": "4175", "url": "https://it.wikipedia.org/wiki?curid=275811", "title": "Cinque Nazioni 1974", "text": "Il Cinque Nazioni 1974 (; ; ) fu la 45\u00aa edizione del torneo annuale di rugby a 15 tra le squadre nazionali di , , , e , nonch\u00e9 l'80\u00aa in assoluto considerando anche le edizioni dell'Home Championship.\nSi tenne dal al a girone unico e, per la prima volta, gli incontri si svolsero a due a due nello stesso fine settimana, cos\u00ec razionalizzando il calendario e garantendo un turno cadenzato di riposo alla squadra non coinvolta; il calendario fu anche studiato per riproporre a intervalli ciclici la stessa partita nella stessa giornata ogni cinque anni, e in tale ciclo disputare lo stesso incontro ogni volta in una giornata diversa.\nIl torneo fu appannaggio dell', al suo 15\u00ba titolo; riposando nell'ultimo turno di torneo, fu decisiva la partita tra e a Twickenham, in cui i padroni di casa vinsero 16-12 e negarono ai Dragoni la possibilit\u00e0 di passare in testa; rimase famosa una meta del gallese J.J. Williams annullata dall'arbitro irlandese John West per sospetta uscita dal campo prima della realizzazione.\nPochi giorni pi\u00f9 tardi West ricevette un pacco regalo anonimo proveniente dal Galles, che conteneva un bastone da cieco con chiaro riferimento alla meta annullata e, secondo i tifosi gallesi, autoevidente; sull'episodio il cantante gallese Max Boyce scrisse un testo che parlava di \u00abarbitri irlandesi ciechi\u00bb."}
{"id": "275814", "revid": "3732", "url": "https://it.wikipedia.org/wiki?curid=275814", "title": "Giulio Camillo Delminio", "text": "Letterato, erudito e insegnante, \u00e8 famoso per il suo trattato sull'imitazione nell'arte e per il vagheggiato progetto utopistico del \"Teatro della Memoria\" o \"Teatro della Sapienza\", edificio ligneo costruito secondo il modello vitruviano in cui avrebbe dovuto essere archiviato, tramite un sistema di associazioni mnemoniche per immagini, tutto lo scibile umano, precursore delle moderne enciclopedie.\nLe fonti sulla sua vita sono due biografie scritte nel XVIII secolo da Federigo Altan e Giorgio Liruti.\nBiografia.\nNato attorno al 1480 (altre fonti attestano 1484), \u00e8 possibile che il suo nome di battesimo fosse, in realt\u00e0, Bernardino, mentre Giulio Camillo sarebbe uno pseudonimo di sapore latineggiante, adottato secondo il costume degli umanisti dell'epoca.\nStudi\u00f2 presso l'Universit\u00e0 di Padova e si dedic\u00f2 quindi all'insegnamento di eloquenza e logica. Nel 1508 fond\u00f2 con altri, a Pordenone, l'Accademia Liviana; trasferitosi a Venezia, conobbe tra gli altri Pietro Bembo, Pietro Aretino e Tiziano, e strinse amicizia con Erasmo da Rotterdam, che lo ricorda nella sua opera \"Dialogus Ciceronianus\", attribuendogli eccellenti doti di oratore.\nNel 1515 si trova a Udine, quale \"maestro d'umanit\u00e0\". Qui tenta di ottenere \"l'officio di Cancelliere della Comunit\u00e0\".\nDedicatosi allo studio della lingua ebraica e delle lingue orientali, della cabala, del pitagorismo e della filosofia neoplatonica, nel 1519, in occasione di un viaggio a Roma, ebbe probabilmente occasione di confrontarsi con il cardinale Egidio da Viterbo, uno dei massimi cabalisti cristiani.\nIl Teatro della memoria.\nIn quegli anni Giulio Camillo andava sviluppando l'idea di rappresentare la conoscenza come un teatro dove, a differenza del teatro tradizionale, in cui lo spettatore si siede in platea e lo spettacolo si svolge sul palco, egli stesso si trova al centro del palco e lo spettacolo gli si dispiega intorno. Dal palco, infatti, si dipartivano sette gradini, ognuno dei quali era contrassegnato con una diversa immagine (Primo grado, Convivio, Antro, Gorgoni, Pasifae, Prometeo) e ciascuno era suddiviso in sette parti, corrispondenti ai sette pianeti (Luna, Mercurio, Marte, Giove, Sole, Saturno, Venere). Ognuna delle quarantanove intersezioni che risultavano era contrassegnata da un'altra immagine mnemonica desunta dalla mitologia, immagine come simboli, che rappresentava una parte dello scibile umano. In pratica, il suo Teatro era un edificio della memoria, rappresentante l'ordine della verit\u00e0 eterna e i diversi stadi della creazione, un'enciclopedia del sapere e insieme l'immagine del cosmo.\nIn questo progetto si avvertono la tensione tipicamente rinascimentale verso il sapere universale e la conoscenza del creato, nonch\u00e9 gli influssi della filosofia ermetica e cabalistica iniziata da Pico della Mirandola.\nIl trattato sull\"Idea del Theatro\".\nGiulio Camillo espose le sue teorie nel trattato \"Idea del Theatro\" (pubblicato postumo a Venezia nel 1550) e nell'apologetico \"Discorso di M. Giulio Camillo in materia del suo theatro\" (1552, dedicato a Trifone Gabriel). Queste trovarono un sostenitore e mecenate nel sovrano francese Francesco I, che il Delminio incontr\u00f2 a Milano. \u00c8 comunque improbabile che un prototipo di tale teatro sia stato veramente costruito. La sua figura non convenzionale e le sue idee particolarissime gli attirarono l'ammirazione di molti ma anche l'ostilit\u00e0 di altri, ed egli venne definito sia un genio sia un ciarlatano. La sua stessa persona era circondata da un alone di mistero, e anche la morte, attorno al 1544, avvenne in circostanze poco chiare."}
{"id": "275815", "revid": "1699816", "url": "https://it.wikipedia.org/wiki?curid=275815", "title": "Pianoforte digitale", "text": "Il pianoforte digitale \u00e8 uno strumento a tastiera integralmente elettronico mirato a riprodurre le sonorit\u00e0 e il tocco del pianoforte acustico. Non avendo bisogno di accordatura, spesso viene anche scelto per la collocazione in localit\u00e0 isolate come le seconde case. L'uscita MIDI offre la possibilit\u00e0 di connessione ad altri strumenti elettronici e a personal computer.\nCaratteristiche.\nIl pianoforte digitale ha un grandissimo vantaggio che \u00e8 quello di riuscire a riprodurre il suono fedele a quello del pianoforte acustico e ha anche i tasti pesati che sono come quelli di un pianoforte vero.\nNella maggior parte dei casi, la memoria interna (wavetable) dei pianoforti digitali contiene pochi campioni per ciascuna nota, corrispondenti a quattro diversi livelli della dinamica (ad es. \"pianissimo\", \"piano\", \"mezzo forte\", \"forte\").\nDa questi quattro campioni si ottengono, attraverso un processo di interpolazione che modifica l'inviluppo della forma d'onda, i 128 diversi livelli di dinamica previsti dal sistema MIDI. Naturalmente, ad un numero maggiore di campioni per ciascuna nota corrisponde una maggiore fedelt\u00e0 del suono.\nLo sforzo dei produttori si concentra quindi nell'aumento della capacit\u00e0 della memoria interna (per avere campioni di qualit\u00e0 pi\u00f9 alta) e nell'aumento del numero delle voci di polifonia. Un numero pi\u00f9 alto di voci di polifonia rende infatti possibile un uso naturale del pedale destro, che prevede la risonanza di tutte le corde; inoltre un valore elevato di polifonia permette l'adozione di campioni stereofonici (ogni singolo campione richiede due voci di polifonia) e una resa acustica molto pi\u00f9 realistica.\nOltre a uscite MIDI presenti in questo strumento si hanno anche un'uscita per Memory Card, un'uscita Jack per le cuffie, un'uscita doppia per i cavi collegabili ad amplificatori ed infine un'eventuale uscita, presente solo in alcuni modelli, per collegare un pedale che amplifica il suono e lo rende continuo; cos\u00ec viene a crearsi la stessa amplificazione del pianoforte.\nLa tastiera.\nIl pianoforte digitale \u00e8 dotato di una tastiera pesata il cui funzionamento imita quello della meccanica di un pianoforte acustico tradizionale. I modelli pi\u00f9 economici utilizzano tasti di plastica e un sistema di molle che cerca di approssimare la risposta dinamica di un tasto a martelletti, con esiti non sempre all'altezza. I modelli pi\u00f9 perfezionati hanno tasti in legno e una meccanica a martelletti in miniatura, ma mentre nel pianoforte acustico i martelli servono a percuotere le corde e quindi a produrre il suono, nel pianoforte digitale i martelli servono solo a simulare il peso e l'inerzia naturale del tasto. Ne consegue che, mentre nel pianoforte acustico i martelli (di legno ricoperto di feltro) sono montati immediatamente al di sotto della cordiera, nel pianoforte digitale ogni martello (realizzato in metallo) \u00e8 contenuto nella cavit\u00e0 corrispondente a ciascun tasto.\nSebbene i modelli pi\u00f9 avanzati ottengano risultati di tutto rispetto, la maggior parte dei pianisti considera la sensazione data da una tastiera tradizionale (specialmente se di pianoforti a coda, ma anche di buoni pianoforti verticali) di gran lunga pi\u00f9 soddisfacente.\nInoltre negli strumenti pi\u00f9 sofisticati \u00e8 stato recentemente introdotto l'utilizzo dell'avorio sintetico che ricoprendo il tasto dona una particolare porosit\u00e0.\nIn ogni caso, soprattutto nei nuovi pianoforti, si ottengono dei risultati molto soddisfacenti.\nSistema di amplificazione.\nIl vero \"tallone d'Achille\" di un'emulazione digitale di un pianoforte acustico \u00e8 proprio nella fase finale di generazione del suono, nel sistema di amplificazione e diffusione.\nUn pianoforte tradizionale (verticale o a coda) ha delle proprie peculiarit\u00e0 nella produzione e diffusione del suono che rendono lo strumento reale davvero molto difficile da riprodurre in maniera fedele. Basti pensare che il rumore della percussione del martello avviene in un punto sulla corda, il rumore dei leveraggi del tasto avviene in un altro punto sulla tastiera, il suono della corda avviene facendo risuonare arpa e mobile, ecc. ... Questi fenomeni creano una \"spazialit\u00e0\" nel suono che \u00e8 praticamente impossibile da ricreare con una coppia di diffusori stereo. Molti produttori (specialmente nei modelli di punta a coda) ricorrono a complessi sistemi di multiamplificazione e linee di ritardo e spostamento di fase che consentano di ricreare nel punto di ascolto privilegiato (quello del pianista) una buona verosimiglianza con il piano acustico.\nVa comunque rilevato che l'amplificazione \u00e8 condizionante solo nel momento in cui l'esecuzione avviene dal vivo. Per esecuzioni destinate alla registrazione le considerazioni che vanno fatte sono quasi opposte, tanto che in moltissime produzioni di basso e medio livello si tende a preferire la registrazione di un pianoforte digitale alla (complessa e costosa) ripresa di un vero pianoforte acustico (che deve essere di buona qualit\u00e0, perfettamente accordato, suonato senza possibilit\u00e0 di editing MIDI successivamente, ecc.).\nLa presenza di un sistema integrato di amplificazione del suono permette ai produttori l'inserimento (sui modelli di fascia medio-alta) di ingressi microfonici, attraverso i quali \u00e8 possibile amplificare la voce di un eventuale solista o il segnale di una chitarra acustica; il segnale mixato pu\u00f2 essere catturato dall'uscita linea del pianoforte digitale e inciso attraverso un comune apparecchio di registrazione.\n\u00c8 anche per questo che i pianoforti digitali a generatori elementari o a campioni (precedenti quindi alla tecnologia a modelli fisici) sono dotati di unit\u00e0 effetti in grado di processare il segnale interno e il segnale ausiliario attraverso una serie di algoritmi matematici che riproducono gli effetti di riverbero, eco, flanger, chorus etc.\nRecentemente si stanno facendo passi da gigante, puntando molto sull'amplificazione. Per esempio molte case hanno prodotto pianoforti digitali dotati della coda: qui viene generato il suono, analogamente a quanto succede nei piani acustici, migliorandone la resa.\nPhysical modeling (modelli fisici).\nCome detto pi\u00f9 sopra, la generazione a modelli fisici analizza il suono originale nella sua complessit\u00e0 e non nelle sole componenti elementari, permettendo di ottenere una riproduzione (\u00e8 pi\u00f9 corretto parlare di una ri-generazione) del suono con le modalit\u00e0 del progetto. In altre parole, laddove per un pianoforte campionato si pu\u00f2 scegliere se includere il riverbero del locale nel quale i campioni sono stati registrati, oppure arricchire il suono con un modulo separato di riverbero digitale, un pianoforte a modelli fisici disporr\u00e0 gi\u00e0 della struttura sonora delle corde percosse, della vibrazione di altre componenti dello strumento, dei riflessi acustici della cassa del piano e cos\u00ec via e non necessiter\u00e0 quindi di post-trattamento del segnale.\nAvendo poi a disposizione detti modelli, il pianoforte a modelli fisici potr\u00e0 consentire un certo margine di modifica del suono prodotto, in cui il musicista potr\u00e0 impartire ad esempio una arbitraria profondit\u00e0 della cassa, uno smorzamento dato da un particolare tipo di trattamento del legno e altri dettagli, estremamente complessi quando non impossibili da realizzare, se simulati in modo tradizionale."}
{"id": "275819", "revid": "29727", "url": "https://it.wikipedia.org/wiki?curid=275819", "title": "Archeabacteria", "text": ""}
{"id": "275821", "revid": "29727", "url": "https://it.wikipedia.org/wiki?curid=275821", "title": "Eubacteria", "text": ""}
{"id": "275828", "revid": "29727", "url": "https://it.wikipedia.org/wiki?curid=275828", "title": "Eukaria", "text": ""}
{"id": "275838", "revid": "1318658", "url": "https://it.wikipedia.org/wiki?curid=275838", "title": "Madonna del Sasso (disambigua)", "text": ""}
{"id": "275841", "revid": "4175", "url": "https://it.wikipedia.org/wiki?curid=275841", "title": "Cinque Nazioni 1984", "text": "Il Cinque Nazioni 1984 (; ; ) fu la 55\u00aa edizione del torneo annuale di rugby a 15 tra le squadre nazionali di , , , e , nonch\u00e9 la 90\u00aa in assoluto considerando anche le edizioni dell'Home Championship.\nIl torneo vide, per la prima volta dal , il ritorno alla vittoria in solitaria della nonch\u00e9 il suo secondo Grande Slam assoluto dopo quello del .\nParimenti risalente al 1938 l'ultima Triple Crown conquistata dalla nazionale del Cardo prima di allora; nella stessa partita in cui gli scozzesi raggiunsero tale traguardo, costrinsero anche l' al \"Whitewash\", il suo terzo in sette anni dopo quelli del e del .\nDa segnalare anche il completamento del National Stadium di Cardiff al termine di lavori durati 15 anni durante i quali la sua capienza fu sempre variabile: a regime il nuovo impianto, che nella sua veste definitiva fu inaugurato il 21 gennaio nella partita d'apertura del , era capace di posti, anche se solo 13 anni pi\u00f9 tardi sarebbe stato demolito per fare posto al Millennium Stadium."}
{"id": "275848", "revid": "124040686", "url": "https://it.wikipedia.org/wiki?curid=275848", "title": "Isidoro di Siviglia", "text": "Biografia.\nDiscendente da una famiglia di antico lignaggio, risalente addirittura all'et\u00e0 romana, perse presto i genitori Severiano e Turtura e fu cresciuto dal fratello Leandro, che intorno all'anno 600 avrebbe avvicendato sul soglio dell'arcidiocesi. Anche Leandro fu fatto santo, come gli altri due fratelli san Fulgenzio, vescovo di \u00c9cija, e santa Fiorenza, badessa di forse 40 conventi: quattro fratelli tutti canonizzati.\nNel corso del vescovato di Isidoro la Spagna visigotica (da lui convertita) riconobbe in questa figura una paternit\u00e0 di rinascita culturale e di conservazione dei saperi del passato, che Isidoro racchiuse in compendi ed antologie; riusc\u00ec a riunire quindi tutto lo scibile del tempo, in linea con le possibilit\u00e0 dell'epoca, preservandolo da una possibile dissoluzione indotta dalla disgregazione socio-politica dell'Occidente.\nQuesta enorme opera di salvaguardia del patrimonio culturale del passato, per\u00f2, viene descritta quale carenza o limitazione del pensiero nella sua originalit\u00e0 di autore.\nRiun\u00ec, inoltre, diversi concili provinciali tra i quali si ricorda in particolare quello del 633, ossia il quarto Concilio nazionale di Toledo, durante il quale si occup\u00f2 di uniformare, a discapito dei priscillanisti, le formule liturgiche della regione spagnola.\nFu denominato \"doctor egregius\".\nLa cappella Torre del Oro fu per un periodo dedicata a Isidoro.\nIsidoro \u00e8 menzionato anche nella \"Divina Commedia\".\nOpere.\nScrisse molto, su vari argomenti, opere di carattere culturale e dottrinario di scienza, storia, teologia, morale ed esegesi biblica.\nOpere storiche.\nScrisse una storia universale, i \"Chronica Maiora\", e una Storia di Goti, Vandali e Svevi (\"Historia de regibus Gothorum, Wandalorum et Suevorum\").\nOpere di esegesi.\n\"Questiones in Vetus Testamentum\" e \"Allegoriae quaedam Sacrae Scripturae\", una spiegazione in chiave allegorica degli episodi delle Sacre Scritture.\nOpere di grammatica.\nSi occup\u00f2 di grammatica con una raccolta di sinonimi \"Synonymorum\" in due libri e con il trattato \"Differentiae\".\nOpere enciclopediche.\nLe sue opere furono elencate da San Braulio di Saragozza e Ildefonso di Toledo. Ma la sua opera principale resta l'\"Etymologiarum sive Originum libri XX\", che egli mand\u00f2, non ancora emendata, a S. Braulio, cui si deve la divisione in 20 libri. Le \"Etymologiae\" sono una grande enciclopedia in cui la materia \u00e8 ordinata secondo i vocaboli a partire dalla loro etimologia (che pu\u00f2 essere \"secundum naturam\" o \"secundum propositum\"); la materia dell'opera (da alcuni intitolata \"Origines\") \u00e8 cos\u00ec suddivisa:\nGli storici e i critici non sono ancora riusciti a ricostruire nella sua complessit\u00e0 il \"corpus\" delle fonti cui Isidoro attinse: scrittori classici e della tarda romanit\u00e0, autori ecclesiastici, precedenti florilegi e lessici, ecc. \nAltre opere: \"Differentiae\", sulle \"differentiae verborum\" (lib. I) e \"differentiae rerum\" (II); \"Allegoriae\", spiegazioni \"spirituali\" di espressioni e nomi biblici; \"De ortu et obitu Patrum qui in Scriptura laudibus efferuntur\", brevi biografie di personaggi biblici; \"In libros Veteris et Novi Testamenti prooemia\"; \"De Veteri et Novo Testamento quaestiones\"; \"Liber numerorum qui in sanctis scripturis occurrunt\"; \"Mysticorum expositiones sacramentorum seu quaestiones in Vetus Testamentum\"; \"De fide catholica ac Veteri et Novo Testamento contra Iudaeos\"; \"Sententiarum libri tres\" (o \"De summo bono\"), manuale di dottrina e di pratica cristiana ispirato soprattutto a Sant'Agostino e San Gregorio Magno; \"De ecclesiasticis officiis\", utilissimo per le descrizioni delle funzioni ecclesiastiche nella Chiesa gotica del VII secolo, dove il confronto con i passaggi sul rito mozarabico, chiarisce che l'Antifona e il Responsorio li riferisce specificamente alle funzioni di quel rito cristiano; \"Synonyma, de lamentatione animae peccatricis\", guida spirituale, una delle opere pi\u00f9 interessanti di Isidoro; \"De ordine creaturarum\"; \"De natura rerum\"; \"Chronicon\", sulle sei et\u00e0 del mondo, dalla creazione fino al 612 (654 dell'era spagnola); \"Historiae\" dei Goti (Visigoti) con appendici sui Vandali e sugli Svevi, fonte molto utile per la storia di Spagna; \"De viris illustribus\"; \"Regula monachorum\"; alcune \"Epistolae\".\nIsidoro e la musica.\nNella disquisizione sul \"Quadrivium\" (libro III, cap. 24), Isidoro segu\u00ec Cassiodoro definendo la musica come \u00abla disciplina che tratta i numeri in relazione agli stessi numeri che si trovano sul suono\u00bb.\nSeguendo, ancora, Cassiodoro, riprende le tre parti della musica: armonia, ritmo e metrica (libro III, cap. 18). Prosegu\u00ec con Agostino (libro III, cap. 19) seguendone gli insegnamenti e mutuando la triplice natura della musica: \u00abla prima \u00e8 \"armonica\", che consiste nel cantare; la seconda \u00e8 \"organica\", ed \u00e8 prodotta dal respiro; la terza \u00e8 \"ritmica\", dove nella musica \u00e8 prodotta dall'impulso delle dita\u00bb. Esaminando, per\u00f2, nel dettaglio questa triplice distinzione, si potr\u00e0 entrare nella peculiarit\u00e0 del singolo significato che Isidoro ne volle attribuire, ossia:\nLa gamma di strumenti considerata da Isidoro, comprende vari tipi di cetre (\"citharae\"), il timpano, il sistro, il cembalo e le coppe (vasi d'argento). Per le corde si fa riferimento alla cetra, ossia quello strumento che riproduce il petto dell'uomo; il suo uso, secondo i Greci, \u00e8 stato scoperto da Apollo. A loro volta, le corde (\"chordae\") derivano da \"cuore\" (\"corde\", appunto), \u00abperch\u00e9 il colpo sulla corda della cetra \u00e8 come il battito del cuore nel petto\u00bb. Ma l'inventore vero e proprio della cetra \u00e8 stato Tubal.\nLe varie tipologie di cetra, per\u00f2, hanno preso nomi e caratteristiche diverse differenziandosi in particolar modo per il numero delle corde. Infatti, la cetra antica aveva sette corde, tutte con suono differente per coprire l'intero ambito della voce e per riprodurre i suoni del cielo dovuti ai sette movimenti. Col tempo per\u00f2, il numero delle corde fu moltiplicato e ne cambi\u00f2 il materiale di costruzione. Gli antichi denominarono la cetra \"fidicula\" o \"fidicen\" perch\u00e9 richiamava idealmente la \"fides concorde\" con cui gli uomini si univano in un Credo comune. Il salterio (volgarmente \"canticum\") per la sua consonanza col coro, deriva il suo nome da \"psallere\", quindi \"cantare\". Ha la forma a delta e si differenzia dalla cetra per la posizione della cassa di risonanza concava, difatti qui \u00e8 riportata in alto rispetto alle corde, mentre per la cetra si trova in basso. La variante ebrea, conta dieci corde, in allineamento con il Decalogo della loro legge.\nLa lira \u00e8 cos\u00ec chiamata per la variet\u00e0 dei suoni, quindi il \"parlare follemente\". Si dice che i musici, nei loro racconti fantastici, abbiano immaginato questo strumento tra le costellazioni per l'amore allo studio e la gloria della poesia. Sulla sua origine, una leggenda narra che Mercurio, dopo l'essiccazione del Nilo, ritrov\u00f2 il guscio putrido di una tartaruga con i nervi ancora tesi e da qui ne ebbe l'ispirazione per creare uno strumento gradito ad Orfeo. Il timpano \u00e8 cos\u00ec chiamato perch\u00e9 \u00e8 la met\u00e0 di un tamburo (\"symphonia\") e la sua forma a met\u00e0 richiama una mezza perla. Infatti, da una parte \u00e8 posizionata la membrana che si percuote con un bastoncino, e dall'altra c'\u00e8 il telaio di legno. I cembali, sono coppe che suonano quando si toccano tra loro. Si usano soprattutto per portare il tempo nella danza (\"ballematia\"). Il sistro, deve il suo nome alla Regina d'Egitto \"Iside\" che l'ha inventato. Usato per questo motivo anche dalle donne, funge da richiamo per l'esercito delle Amazzoni. Il campanello deriva il suo nome dal modo di suonarlo, \"tintinnabulum\" appunto. Infine, il tamburello ossia \"symphonia\", \u00e8 composto da due membrane che danno il grave e l'acuto, in quanto si pu\u00f2 suonare da entrambi i lati.\nIsidoro per\u00f2, intravedeva anche un ordine razionale della musica che serviva a quantizzarne la perfezione. Detto ordine \u00e8 mutuato dal movimento delle sfere celesti, e nel microcosmo assume un valore indescrivibile perch\u00e9 \u00e8 parte dei misteri fisici e divini incomprensibili all'uomo. Tale perfezione, detta anche le \"metra\" dell'arsi e della tesi, e cio\u00e8 le misure dell'elevazione e dell'abbassamento.\nIsidoro fece risalire la sua concezione della musica e della natura numerica del creato al pitagorico Nicomaco di Gerasa, che aveva influenzato anche il pensiero di Boezio e di Cassiodoro. Dagli stoici aveva ereditato la tradizionale tripartizione della filosofia in logica, fisica e etica, disciplina che intese come finalizzata a penetrare la realt\u00e0 della cose. non scrisse molto di etica, salvo la derivazione della struttura del sapere dall\"Etica Nicomachea\" di Aristotele (come rivista dal Capella). \nNelle \"Etymologiae\" si dedic\u00f2 a studiare l'origine dei nomi dei numeri. Condivise con il neoplatonismo medievale la gerarchia delle creature spirituali e la teoria della corrispondenza dei nomi con l'essenza delle cose, riconducendo la logica nell'alveo della fisica.\nAltre opere.\nQuesta la produzione di Isidoro a noi nota; ma si discute ancora sull'identificazione e attribuzione di altri \"opuscola\" cui accenna San Braulio. Tutti questi temi hanno in comune il modo in cui vengono presentati, ovvero attraverso una piccola introduzione e l'etimologia della parola. Spesso le etimologie sono errate, ma questo non diminuisce il valore e l'importanza del testo, alla base del quale c'\u00e8 il vero fulcro del pensiero di Isidoro.\nPer questo autore, infatti, l'etimologia \u00e8 il vero cuore funzionante dell'opera, in quanto solo attraverso la conoscenza di quest'ultima si pu\u00f2 accedere all'effettiva conoscenza di fatti, oggetti e fenomeni. Coesiste, quindi, uno stretto legame tra la \"res\" e il \"nomen\", che fa s\u00ec che non si possa conoscere l'una senza conoscere l'altro.\nScrisse, inoltre, il gi\u00e0 citato trattato enciclopedico \"De Natura Rerum\", in cui vengono trattati anche temi di astronomia, per lo studio dei quali si avvale di un apparato grafico, probabilmente mutuato da antichi manuali a noi non pervenuti, basato sullo schema della ruota, ragion per cui il libro nella tradizione medioevale \u00e8 ricordato col nome di \"Liber Rotarum\". In esso, infatti, si fa ricorso a sette figure, di cui sei circolari: la ruota dei mesi, quella degli anni, il cubo degli elementi, la ruota del mondo con i rapporti tra microcosmo e macrocosmo, quella dei pianeti ed infine la rosa dei venti.\nPatrono della Rete.\nPapa Giovanni Paolo II lo ha designato nel 2002 come patrono di Internet e di chi ci lavora, essendo stato l'autore della prima enciclopedia mai scritta (antesignana di Internet, attraverso cui \u00e8 possibile accedere a tutto lo scibile umano, e dei database, in quanto raccolte di dati ordinati e classificati). Nel 1999 era stato un movimento spontaneo di utenti cattolici di internet a sollevare la proposta e sollecitarne l'accoglimento in Vaticano.\nInformalmente era gi\u00e0 stato considerato patrono dell'Academia de Ciencias Eclesiasticas di Madrid."}
{"id": "275850", "revid": "123148416", "url": "https://it.wikipedia.org/wiki?curid=275850", "title": "Waffle (periodico)", "text": "Waffle (\u30ef\u30c3\u30d5\u30eb) \u00e8 una rivista giapponese che pubblicava servizi fotografici su idol. Le idol di \"Waffle\" erano del tipo \"okashi-kei\" (\u304a\u83d3\u5b50\u7cfb).\nLa rivista era pubblicata dalla casa editrice Bunkasha, ma attualmente non viene pi\u00f9 pubblicata.\nAltre riviste simili sono \"Cream\" e \"Pure Pure\"."}
{"id": "275851", "revid": "701660", "url": "https://it.wikipedia.org/wiki?curid=275851", "title": "Despena", "text": ""}
{"id": "275853", "revid": "122989722", "url": "https://it.wikipedia.org/wiki?curid=275853", "title": "Cream (periodico)", "text": "Cream (\u30af\u30ea\u30fc\u30e0) \u00e8 una rivista giapponese simile a \"Waffle\" e \"Pure Pure\". Nata come pubblicazione dedicata ad idol del tipo \"Okashi-kei\" e in seguito trasformatasi in rivista erotica."}
{"id": "275858", "revid": "2014155", "url": "https://it.wikipedia.org/wiki?curid=275858", "title": "Alessio III Angelo", "text": "Fu basileus dei romei dall'8 aprile 1195 fino al 18 luglio 1203.\nGiovent\u00f9 e conquista del trono.\nAlessio era il secondo figlio di Andronico Angelo e di Eufrosine Castamonitissa; per via paterna era nipote di Teodora Conmena, a sua volta figlia minore dell'imperatore Alessio I Conmeno (1081-1118) e di Irene Ducaena. Alessio era quindi imparentato con la famiglia imperiale: assieme al padre e ai fratelli, venne mandato in esilio presso diverse corti musulmane, inclusa quella del Saladino, dopo che la sua famiglia aveva cospirato contro l'imperatore Andronico I Comneno (1182-1185) intorno all'anno 1183.\nIl fratello minore di Alessio, Isacco, fu minacciato di esecuzione per ordine dei loro cugini: l'11 settembre 1185, Isacco attacc\u00f2 i messi imperiali, uccidendone il capo, Stefano Hagiochristophorites, e si rifugi\u00f2 in Hagia Sophia, da cui si appell\u00f2 alla popolazione. La rivolta che ne deriv\u00f2 caus\u00f2 la deposizione di Andronico I Conmeno e la proclamazione di Isacco II Angelo imperatore. Alessio era ora pi\u00f9 che mai vicino al soglio imperiale.\nNel 1190 Alessio Angelo era alla corte del fratello minore, che lo aveva richiamato dall'esilio di Antiochia e lo elev\u00f2 al rango di sebastocratore. L'8 aprile 1195, quando Isacco II era lontano dalla capitale in una battuta di caccia in Tracia, Alessio si fece proclamare imperatore dalle truppe, contando sul sostegno della propria moglie, Eufrosine Ducaena Camatera. Alessio cattur\u00f2 Isacco a Stagira, in Macedonia, e lo fece accecare e imprigionare a Costantinopoli.\nRegno.\nDissesto economico e sconfitte militari.\nDopo essere salito al trono col tradimento, Alessio sent\u00ec la necessit\u00e0 di rafforzare la propria posizione, e decise di farlo tramite generose donazioni all'apparato burocratico e militare dell'impero; questa politica ebbe l'effetto di impoverire il tesoro dello stato e di incrementare ancor di pi\u00f9 la corruzione; tanto che gli ufficiali lasciavano senza comando le proprie unit\u00e0. Un tentativo di porre rimedio allo sfascio dello stato fu fatto dall'imperatrice, che oper\u00f2 tramite Vatatzes, un capace funzionario; le loro riforme fallirono per\u00f2, in quanto Vatatzes fu assassinato.\nAlessio fu costretto a pagare un tributo chiamato Alamanikon all'imperatore Enrico VI, il quale minacciava di invadere i territori di Alessio. Il fratello di Enrico Filippo infatti, attraverso il matrimonio con Irene Angela, aveva la legittimit\u00e0 per salire sul trono di Bisanzio. A seguito della morte di Enrico VI nel settembre dello stesso anno, il tributo non venne versato; questo era stato per\u00f2 raccolto a spese del prestigio bizantino, in quanto in parte era stato raccolto con la depredazione delle tombe degli imperatori predecessori di Alessio nella chiesa dei Santi Apostoli di Costantinopoli: l'unico imperatore risparmiato da tale depredazione fu la tomba di Costantino.\nIn oriente l'impero fu travolto dai Selgiuchidi; da settentrione i Bulgari e i Valacchi discesero indisturbati, saccheggiando le pianure della Macedonia e della Tracia, mentre Kaloyan di Bulgaria riusc\u00ec ad annettere diverse importanti citt\u00e0. Di fronte a queste emergenze Alessio fu capace di tentare la via diplomatica, dilapidanto ulteriormente un tesoro gi\u00e0 impoverito dalle spese di mantenimento dei sontuosi palazzi e giardini imperiali. Il rimedio successivo fu ancora pi\u00f9 dannoso: pensando di rafforzare le difese dell'impero concedendo maggiori autonomie ai funzionari frontalieri bizantini e bulgari, ottenne solo che questi giungessero a ottenere un'autonomia di fatto: sebbene l'autorit\u00e0 bizantina sopravvivesse in quei territori, essa era molto pi\u00f9 debole di prima.\nQuarta crociata.\nNel 1202 Venezia fu il luogo di convegno dei principi dell'Europa occidentale, riunitisi per organizzare la Quarta crociata. Alessio Angelo, figlio del deposto Isacco II e nipote di Alessio III, era appena riuscito a fuggire da Costantinopoli: si appell\u00f2 ai comandanti crociati, proponendo loro di aiutarlo a recuperare il trono del padre e offrendo in cambio la fine dello Scisma d'Oriente, oltre al pagamento delle spese di trasporto e al sostegno militare.\nI crociati si fecero convincere a dirottare la spedizione dall'Egitto, dove era originariamente diretta, a Costantinopoli: apparvero davanti alle mura della citt\u00e0 nel giugno 1203, proclamando che il vero imperatore era Alessio IV Angelo e chiedendo alla popolazione di deporre lo zio Alessio III. L'imperatore cerc\u00f2 di corrompere i crociati, ma, vista fallire questa opzione tent\u00f2 la via dello scontro militare. Teodoro Lascaris, genero di Alessio in quanto marito della figlia Anna Angelina, affront\u00f2 in battaglia l'esercito crociato a Scutari, ma la sua sconfitta segn\u00f2 l'inizio dell'assedio di Costantinopoli.\nL'assedio dur\u00f2 fino alla notte tra il 17 e il 18 luglio, quando i crociati, guidati dall'anziano doge di Venezia Enrico Dandolo, scalarono le mura ed entrarono in citt\u00e0. Costantinopoli vide i soldati crociati mettere in atto una carneficina: Alessio prima si nascose nel palazzo, poi, accompagnato dalla figlia Irene e da quanto denaro pot\u00e9 trovare, lasci\u00f2 la sua capitale via nave, raggiungendo Develtos in Tracia; nelle mani dei crociati rimasero per\u00f2 l'imperatrice Eufrosina e le altre figlie dell'imperatore. Isacco II venne tratto fuori dalla prigione e, rivestito degli indumenti imperiali, ricevette il figlio.\nEsilio e morte.\nAlessio tent\u00f2 di organizzare una resistenza ad Adrianopoli e poi a Mosynopoli, dove venne raggiunto dall'usurpatore Alessio V Ducas \"Murzuflo\" nell'aprile 1204, dopo che i crociati ebbero preso il potere a Costantinopoli instaurando l'Impero Latino. Alessio port\u00f2 con s\u00e9 Eufrosine e le altre figlie di Alessio III. I rapporti tra i due Alessio erano all'inizio buoni, tanto che Alessio V spos\u00f2 una figlia di Alessio III, Eudossia Angelina; ma quando Alessio III fugg\u00ec in Tessaglia inseguito dai crociati, fece accecare Alessio V, temendo che volesse riottenere il trono per s\u00e9 stesso.\nAlessio III fu costretto a riconoscersi prigioniero, assieme ad Eufrosine, del marchese Bonifacio I del Monferrato, che, in occasione della caduta dell'Impero bizantino, si era ritagliato un territorio, il Regno di Tessalonica. L'imperatore prigioniero tent\u00f2 di fuggire al suo carceriere, sperando di cercare rifugio da Michele I Ducas, il signore del Despotato dell'Epiro, ma, catturato da Bonifacio, fu prima mandato nel Monferrato e poi riportato a Tessalonica (1209).\nMichele I pag\u00f2 il riscatto di Alessio e della sua famiglia a Bonifacio, e permise all'imperatore deposto di raggiungere il genero Teodoro I Lascaris, che aveva formato lo stato autonomo dell'Impero di Nicea, in opposizione all'Impero Latino. Alessio III si aspettava che la propria autorit\u00e0 fosse riconosciuta, ma, quando Teodoro si rifiut\u00f2 di obbedire al suocero, Alessio si mise in contatto con Kaykhusraw I, il Sultano di Iconio, e col suo sostegno tram\u00f2 contro Teodoro.\nNel 1211 nella Battaglia della valle del Meandro, presso Antiochia di Pisidia, il sultano fu sconfitto e ucciso, mentre Alessio fu catturato da Teodoro, il quale lo confin\u00f2 in un monastero di Nicea, dove rimase fino alla morte, giunta nello stesso anno.\nFamiglia.\nAlessio spos\u00f2 Euphrosyne Doukaina Kamatera cui ebbe tre figlie:"}
{"id": "275859", "revid": "14894", "url": "https://it.wikipedia.org/wiki?curid=275859", "title": "Giovanni Antonio de' Sacchis", "text": ""}
{"id": "275863", "revid": "642594", "url": "https://it.wikipedia.org/wiki?curid=275863", "title": "Raffaele Cadorna Sr", "text": ""}
{"id": "275865", "revid": "396099", "url": "https://it.wikipedia.org/wiki?curid=275865", "title": "Teoria del rimbalzo elastico", "text": "In sismologia la teoria del rimbalzo elastico (\"elastic-rebound theory\" in lingua inglese) costituisce un modello geofisico atto a spiegare la dinamica dei terremoti che avvengono per azioni tettoniche.\nStoria.\nLe vere cause dei terremoti sono state scoperte solo intorno agli anni venti del secolo scorso; infatti alcuni popoli antichi credevano che i fenomeni sismici fossero causati dai movimenti di animali su cui poggiava la terra. I greci furono i primi a tentare una spiegazione non mistica del fenomeno. Aristotele ad esempio credeva che i terremoti fossero causati dal \"vento sotterraneo che incendia materiale combustibile\".\nDopo il grande terremoto di San Francisco del 1906, grazie a misure geodetiche effettuate prima e dopo il terremoto, Harry Fielding Reid (geofisico statunitense, 1859 \u2013 1944) enunci\u00f2 la teoria della reazione elastica.\nLe misure infatti provarono che le pareti opposte della faglia di Sant'Andrea si stavano muovendo lentamente in direzioni opposte l'una rispetto all'altra a causa di enormi forze tettoniche. Questo lentissimo movimento, provoca l'accumulo di energia elastica e di sforzi nei pressi della faglia.\nDescrizione.\nIl modello del rimbalzo elastico considera la massa rocciosa interessata dall'evento sismico caratterizzata da un comportamento elastico in seguito a deformazione per effetto di una sollecitazione come avviene nel caso di una molla: in seguito a rottura dell'equilibrio meccanico e al brusco ritorno delle masse rocciose a una nuova condizione di equilibrio permanente, l'energia elastica accumulata durante la deformazione si libera in parte sotto forma di calore per attrito lungo la superficie della faglia, in parte sotto forma di energia cinetica cio\u00e8 violente vibrazioni o oscillazioni della crosta terrestre nel punto di rottura.\nQueste vibrazioni si propagano come onde sismiche verso tutte le direzioni, a partire dall'ipocentro, dando vita al terremoto in superficie. Tanto maggiore \u00e8 l'energia liberata, tanto pi\u00f9 violente saranno le vibrazioni prodotte, tanto pi\u00f9 lungo \u00e8 il tempo necessario alla massa rocciosa per ritornare all'equilibrio stabile e tanto pi\u00f9 lungo sar\u00e0 il terremoto. Si evidenzia che le rocce interessate alla deformazione non compiono la reazione elastica in maniera uniforme, sia temporale (la restituzione elastica pu\u00f2 durare da pochi secondi ad anni) sia nello spazio data la variazione reologica delle rocce sottoposte a deformazione. La restituzione elastica dell'energia pu\u00f2 essere cos\u00ec lenta da dare origine ad uno scorrimento asismico.\nModello.\nPer capire questo meccanismo possiamo ad esempio pensare ad una strada (in figura a fianco vista dall'alto), con direzione trasversale alla faglia.\nIl fenomeno si pu\u00f2 dividere quindi in due fasi susseguenti:"}
{"id": "275874", "revid": "1318658", "url": "https://it.wikipedia.org/wiki?curid=275874", "title": "Alessio IV Angelo", "text": "Fu basileus dei romei dal 1203 fino alla sua morte.\nEra figlio dell'imperatore Isacco II Angelo e della sua prima consorte, Irene. Fu l'ultimo sovrano della dinastia degli Angelo e per conquistare il trono port\u00f2 l'armata della Quarta Crociata alla conquista di Costantinopoli. La sua incapacit\u00e0 di mantenere le promesse fatte fu la causa infine del crollo dell'impero bizantino, dopo il sacco di Costantinopoli.\nL'alleanza con i Crociati e la conquista del potere.\nAlessio fu imprigionato dallo zio Alessio III quando questi spodest\u00f2 il fratello, Isacco II, anch'egli incarcerato, e accecato. Riusc\u00ec a fuggire e si rifugio presso Filippo di Svevia.\nNel 1202, dopo la presa di Zara da parte dell'armata crociata, prese contatto con Bonifacio I di Monferrato, capo della spedizione, ed Enrico Dandolo, doge di Venezia, stipulando con i capi latini il Trattato di Zara.\nCon questo patto Alessio, in cambio dell'aiuto fornito dai crociati al suo tentativo di conquistare il trono, si impegnava a fornire aiuti economici e militari alla loro impresa, e inoltre ad impegnarsi affinch\u00e9 il clero greco riconoscesse la superiorit\u00e0 del Papa, ricomponendo in questo modo lo scisma che si era aperto nel 1054. I crociati, formalmente diretti in Egitto, accettarono, sperando in questo modo di riuscire a saldare il debito contratto con la Repubblica di Venezia, la cui flotta trasportava la spedizione.\nIl 24 giugno i crociati arrivarono in vista della capitale imperiale; due giorni dopo, Alessio cerc\u00f2 di farsi proclamare imperatore dalla popolazione, che invece lo respinse, considerandolo un traditore, soprattutto per il suo impegno a far accettare alla Chiesa orientale la supremazia di Roma. L'assedio dur\u00f2 fino alla notte tra il 17 e il 18 luglio, quando i crociati, guidati dall'anziano doge Enrico Dandolo, scalarono le mura e tentarono di entrare in citt\u00e0.\nCostantinopoli vide i soldati crociati mettere in atto una carneficina: Alessio III prima si nascose nel palazzo, poi fugg\u00ec via nave. La popolazione di Bisanzio trasse Isacco II fuori dalla prigione e questi, rivestito degli indumenti imperiali, ricevette il figlio. Solo ad agosto Alessio sal\u00ec al trono come Alessio IV, ma fu costretto ad accettare Isacco come co-imperatore. Forse per rafforzare il suo potere, ottenne dai crociati che non ripartissero subito per l'Egitto, come altrimenti avrebbero fatto, ma si fermassero fino alla primavera successiva.\nLa fine della dinastia degli Angeli.\nGi\u00e0 durante l'autunno, dopo una sfortunata campagna congiunta in Tracia, i rapporti tra gli Imperatori e i Latini si deteriorarono, e la situazione si aggrav\u00f2 a causa dell'aperta ostilit\u00e0 dei greci ai crociati. Il 19 agosto i Latini furono banditi dalla citt\u00e0 e in novembre i crociati lanciarono un ultimatum agli Imperatori, affinch\u00e9 rispettassero le promesse del Trattato di Zara. Alessio e Isacco erano riusciti ad alienarsi oramai tutti i possibili alleati: il popolo ed il clero osteggiavano la loro politica religiosa, i Latini pretendevano il soddisfacimento delle promesse ed ora anche il palazzo si mosse contro di loro, a causa della loro azione di governo considerata troppo prona ai voleri dei soldati occidentali. L'8 febbraio del 1204 una congiura port\u00f2 al potere Alessio Ducas, un alto cortigiano, che subito si sbarazz\u00f2 dei suoi predecessori spodestati: Alessio fu fatto strangolare insieme al padre."}
{"id": "275878", "revid": "190914", "url": "https://it.wikipedia.org/wiki?curid=275878", "title": "Scrabble", "text": "Lo Scrabble \u00e8 un gioco da tavolo basato sulla formazione di parole di senso compiuto; partendo da sette lettere (estratte da un sacchetto opaco, e quindi ordinate sul proprio leggio in miniatura), ogni giocatore le depone su un tabellone (riportante una griglia simmetrica di 15\u00d715 caselle) mirando a realizzare il maggior numero di punti.\nRegolamento.\nLettere.\nNello \"Scrabble\" i giocatori hanno a disposizione un set di 120 lettere complessive (non sono incluse lettere di alfabeti stranieri come \"K, X, Y, ecc.\").\nAd ogni lettera viene assegnato un punteggio che \u00e8 inversamente proporzionale alla frequenza di utilizzo nella lingua italiana. La seguente tabella mostra il punteggio (colonna \"punti\") assegnato a ciascuna lettera e la sua frequenza (colonna \"quantit\u00e0\") nel set di 120 lettere.\nFatte salve le due tessere jolly, ogni lettera ha un valore basato orientativamente sulla frequenza della stessa nella lingua italiana (le vocali hanno valore 1 ad eccezione della U che vale 3 punti, la Z, la G e la H hanno valore 8, la Q vale 10 punti) e la plancia di gioco ha caselle speciali che raddoppiano o triplicano il punteggio della lettera posata e caselle speciali che raddoppiano o triplicano l'intero valore della parola posta sul tabellone di gioco. Inoltre il giocatore che riesce ad utilizzare in una sola giocata tutte le lettere riceve un bonus di 50 punti.\nParole valide.\nNella versione italiana dello Scrabble le parole accettate sono tutte quelle rintracciabili nel dizionario (nei tornei il riferimento \u00e8 lo Zingarelli), declinate in ogni forma, i verbi coniugati ed anche le enclisi sono ammesse, limitatamente alle forme del gerundio, dell'imperativo e dell'infinito (mangiandolo, mangiandoselo, mangiatelo ecc.). Non sono ammesse le sigle e i nomi propri (tranne se registrati nel dizionario).\nLa capacit\u00e0 di formare anagrammi e la conoscenza della lingua italiana sono le doti principali del giocatore di Scrabble, sebbene ai livelli pi\u00f9 alti conti l'abilit\u00e0 di \u00abincastrare\u00bb le lettere nei posti pi\u00f9 produttivi, e la capacit\u00e0 di percezione delle lettere dell'avversario.\nTra abilit\u00e0 linguistica, strategia e fortuna.\nLo scrabble \u00e8 pertanto un gioco di abilit\u00e0 linguistica, ma al contempo richiede concentrazione e tecnica. Un bravo \"scrabblista\" deve far in modo di realizzare pi\u00f9 punti possibili (utilizzando le caselle speciali, sfruttando il bonus di 50 punti spettante per i \"bingo\", ovvero quelle mosse che richiedono l'utilizzo di tutte e sette le lettere a disposizione, nonch\u00e9 creando incroci con altre parole il cui punteggio si aggiunge a quello della parola principale), ma nello stesso tempo deve essere in grado di opporre una strategia difensiva che impedisca all'avversario di cogliere a sua volta le opportunit\u00e0 pi\u00f9 vantaggiose offerte dalla plancia di gioco ed ostruendo quindi gli spazi che offrono possibilit\u00e0 di gioco aperto. Non \u00e8 comunque trascurabile il fattore fortuna, dal momento che il pescaggio delle lettere dal sacchetto \u00e8 legato alla casualit\u00e0 e solo un buon assortimento di consonanti e di vocali consente un gioco pi\u00f9 redditizio.\nUna partita dal vivo tra due avversari viene giocata generalmente con un timer impostato sui 25 minuti a testa.\nStoria.\nNel mezzo della Grande Depressione, nel 1938, un architetto disoccupato di New York di nome Alfred Mosher Butts decise di creare un gioco da tavolo. Scopr\u00ec che ci sono tre tipi di giochi da tavolo: giochi di movimento, giochi di numero e giochi di parole. I giochi di movimento sono quelli simili agli scacchi, i giochi di numeri sono quelli simili a Sudoku e Bingo, e i giochi di parole sono anagrammi e cruciverba. Butts si concentr\u00f2 su quest'ultima categoria. Originariamente, il gioco si chiamava Lexico, ma fu poi cambiato in \"parole incrociate\".\nMarchio e diffusione.\n\"Scrabble\" \u00e8 un marchio registrato di propriet\u00e0 della Hasbro negli Stati Uniti e nel Canada, mentre la licenza nel resto del mondo \u00e8 gestita dalla Mattel.\nAssai diffuso a livello mondiale, in Italia lo Scrabble non \u00e8 riuscito ad affermarsi per via della maggiore popolarit\u00e0 del somigliante Scarabeo.\nLo Scrabble in Italia.\nIn Italia, grazie alla Federazione Italiana Gioco Scrabble, dal 2008 viene organizzato un campionato nazionale con cadenza annuale, come gi\u00e0 avviene in molte altre nazioni, in cui si tengono manifestazioni nazionali che richiamano migliaia di partecipanti e per il campionato del mondo di Scrabble, giocato in lingua inglese.\nFinora, in Italia, i tornei pi\u00f9 prestigiosi e pi\u00f9 importanti sono stati il \"Florence Scrabble Master\" a Firenze, il torneo \"Tevere\" a Roma, il torneo \"Partenope Ludens\" a Napoli ed il \"Torneo degli Sforzeschi\" a Milano. Questi tornei hanno visto la presenza di un numero di partecipanti (in media una trentina), comunque ridotto rispetto al numero effettivo di giocatori nazionali\nAltro evento in cui \u00e8 inserita una gara di Scrabble, generalmente di duplicato, sono i Campionati Italiani di Giochi di Parole. Gli eventi citati non hanno per\u00f2 avuto fino ad ora carattere di ufficialit\u00e0, non esistendo in passato una federazione riconosciuta, ma solo un gruppo di appassionati sostenuti di volta in volta da associazioni culturali; tuttavia, come gi\u00e0 detto in precedenza, dal 2008 i tornei sono gestiti direttamente dalla Federazione Italiana Gioco Scrabble, che organizza annualmente anche un Campionato Italiano ufficiale.\nGiochi affini e strumenti ausiliari.\nAltri giochi di parole sono stati ottenuti e sviluppati partendo da Scrabble. Il gioco Words with Friends \u00e8 basato su Scrabble.\nLa popolarit\u00e0 di Scrabble ha portato allo sviluppo di diversi strumenti d'aiuto."}
{"id": "275879", "revid": "6789", "url": "https://it.wikipedia.org/wiki?curid=275879", "title": "Giovent\u00f9 (mitologia)", "text": ""}
{"id": "275881", "revid": "123491323", "url": "https://it.wikipedia.org/wiki?curid=275881", "title": "Santuario della Madonna del Sasso", "text": "Esistono diversi santuari dedicati alla Madonna del Sasso."}
{"id": "275888", "revid": "124603657", "url": "https://it.wikipedia.org/wiki?curid=275888", "title": "Sheffield", "text": "Sheffield (pronuncia in italiano: , in inglese: ) \u00e8 una citt\u00e0 di abitanti (2011) della contea metropolitana del South Yorkshire, Regno Unito. \u00c8 una delle otto citt\u00e0 pi\u00f9 grandi delle regioni inglesi che hanno costituito l'English Core Cities Group.\nDistretto metropolitano con titolo di citt\u00e0 dal 1893, deve il suo nome al fiume Sheaf, che attraversa la citt\u00e0. La citt\u00e0 \u00e8 cresciuta molto grazie alle sue forti radici industriali e ora si fonda su una base economica pi\u00f9 ampia.\nDurante il XIX secolo Sheffield divent\u00f2 famosa a livello internazionale per la produzione dell'acciaio. Proprio l\u00ec si svilupparono molte innovazioni, inclusi il crogiolo e l'acciaio inossidabile, che sostennero un incremento della popolazione di quasi dieci volte durante la Rivoluzione industriale. Sheffield divenne ufficialmente una citt\u00e0 nel 1893, ricevendo il suo statuto municipale. La competizione internazionale per la produzione di ferro e acciaio causarono un declino nell'industria locale tra gli anni 70 e 80, insieme al crollo dell'estrazione di carbone in quest'area. Durante il XXI secolo la citt\u00e0 sta andando incontro a un rinnovato sviluppo, insieme ad altre citt\u00e0 britanniche. L'economia ha sub\u00ecto una crescita stabile che si attesta intorno al 5% annuo, pi\u00f9 grande di quella della pi\u00f9 ampia regione dello Yorkshire e Humber.\nLa citt\u00e0 \u00e8 situata nelle valli del fiume Don e dei suoi quattro affluenti, il Loxley, il Porter Brook, il Rivelin e lo Sheaf. Il 61% dell'intera area di Sheffield \u00e8 spazio verde e un terzo della citt\u00e0 si trova all'interno del Peak District National Park. Ci sono pi\u00f9 di 200 parchi, boschi e giardini in citt\u00e0 e circa 2,5 milioni di alberi, che fanno di Sheffield la citt\u00e0 col pi\u00f9 alto rapporto di alberi rispetto alle persone di tutta Europa.\nGeografia fisica.\nSheffield sorge lungo le rive del fiume Don, che qui riceve in destra orografica il Loxley e lo Sheaf, alle pendici orientali dei monti Pennini orientali. Confina a Nord-Est con Rotherham, da cui \u00e8 separata dall'autostrada M1, e a Nord con borough di Barnsley, nonostante la citt\u00e0 stessa disti alcuni kilometri dal confine. A Sud e ad Ovest si trova il confine con il Derbyshire; durante la prima met\u00e0 del XX secolo Sheffield estese i suoi confini verso Sud annettendo alcuni villaggi del Derbyshire, tra cui Totley, Dore e la zona di Mosborough. Direttamente a Ovest della citt\u00e0 si trovano il parco nazionale del Peak District e un'area collinare appartenente alla catena dei Pennini.\nSheffield \u00e8 una citt\u00e0 geograficamente varia. La citt\u00e0 si annida in un anfiteatro naturale creato da diverse colline e dalla confluenza dei suoi cinque fiumi. Ci\u00f2 fa s\u00ec che buona parte della citt\u00e0 sia costruita su pendici collinari. Il punto pi\u00f9 basso della citt\u00e0, presso Blackburn Meadows, giace ad appena 29 metri s.l.m., mentre alcune parti della citt\u00e0 superano i 500 metri, con un massimi di 548 metri s.l.m. ad High Stones, presso Margery Hill. Comunque, il 79% dell'area edificata giace tra i 100 e i 200 metri s.l.m.\nSi stima che la citt\u00e0 ospiti pi\u00f9 di due milioni di alberi, cosa che rende Sheffield la citt\u00e0 col maggior numero di alberi per ogni abitante in Europa, nonch\u00e9, secondo lo Sheffield City Council, la citt\u00e0 pi\u00f9 verde d'Inghilterra. Essa racchiude inoltre un'ampia variet\u00e0 di habitat, rispetto alla norma delle altre citt\u00e0 del Regno Unito: accanto al paesaggio urbano vi trovano posto parchi e boschi, terreni agricoli, brughiere, pascoli e acque interne. Sei luoghi all'interno del territorio urbano sono stati designati siti di interesse scientifico speciale.\nGli attuali confini cittadini sono stati stabiliti nel 1974 e ritoccati nel 1994, quando l'allora \"county borough \"di Sheffield si fuse con il distretto urbano di Stockbridge e due parrocchie del distretto rurale di Wortley. Circa un terzo del territorio di Sheffield giace all'interno del parco nazionale del Peak District: ci\u00f2 faceva di essa l'unica citt\u00e0 inglese a includere parti di un parco nazionale all'interno dei propri confini, fino alla creazione del parco nazionale delle South Downs, parti del quale si trovano all'interno dei confini di Brighton and Hove.\nStoria.\nL'area occupata dalla citt\u00e0 di Sheffield \u00e8 abitata almeno a partire dal tardo Paleolitico Superiore, circa anni fa. Il pi\u00f9 antico indizio della presenza umana nell'area di Sheffield \u00e8 stato ritrovato a Creswell Crags, ad Est della citt\u00e0. Nell'et\u00e0 del ferro la zona divenne il territorio pi\u00f9 meridionale della trib\u00f9 celtica dei Briganti. Si pensa sia stata questa popolazione a costruire diverse fortezze di collina nei dintorni. Dopo la partenza dei Romani (Partenza dei Romani dalla Britannia), l'area di Sheffield potrebbe essere stata la parte meridionale del regno celtico di Elmet, con i fiumi Sheaf e Don a formare la parte di confine tra questo e il Regno di Mercia. Una presenza celtica nell'area \u00e8 dimostrata da due insediamenti vicini chiamati \"Wales\" e \"Waleswood,\" ma gli insediamenti che unendosi diedero vita a Sheffield risalgono alla seconda met\u00e0 del primo millennio ed ebbero origini Anglosassoni e Danesi. Durante la dominazione anglosassone l'area di Sheffield giaceva a cavallo tra i regni di Mercia e Northumbria. La Cronaca anglosassone riporta che il re Eanred di Northumbria si sottomise a re Ecbert del Wessex presso il villaggio di Dore, oggi un sobborgo di Sheffield, nell'829, un evento chiave dell'unificazione dell'Inghilterra sotto i sovrani del Wessex. Dopo la conquista normanna fu costruito il Castello di Sheffield per proteggere gli insediamenti locali e si svilupp\u00f2 una cittadina che oggi costituisce il nucleo della citt\u00e0.\nPrima del 1296 fu impiantato un mercato presso quella che oggi \u00e8 nota come \"Castle Square,\" e Sheffield divenne di conseguenza una cittadina di mercato. Nel XIV secolo la citt\u00e0 era gi\u00e0 nota per la sua produzione di coltelli, come accennato da Geoffrey Chaucer nei suoi Racconti di Canterbury, ed entro i primi del 1600 era diventato il principale centro di coltellineria in Inghilterra al di fuori di Londra. Tra il 1570 e il 1584, sotto la custodia di George Talbot, VI conte di Shrewsbury, Maria, regina di Scozia, fu tenuta prigioniera tra il castello di Sheffield e Sheffiel Manor.\nDurante gli anni quaranta del XVIII secolo fu inventato un processo per la produzione di acciaio damasco che permise la produzione di una qualit\u00e0 di acciaio migliore di quanto fosse possibile fino ad allora. Nel 1747 vi fu inventato l'Old Sheffield, uno dei primi esempi di placcato argento. Queste innovazioni spronarono la crescita di Sheffield come citt\u00e0 industriale, ma la perdita di alcuni importanti mercati di esportazione condusse a una recessione tra la fine del XVIII e l'inizio del XIX secolo. Le cattive condizioni culminarono in un'epidemia di colera che caus\u00f2 la morte di 402 persone nel 1832. La citt\u00e0 fu incorporata come borough nel 1842 e gli fu garantito lo statuto di citt\u00e0 nel 1893. La popolazione crebbe rapidamente nel corso dell'Ottocento, passando dai abitanti del 1801 ai del 1901. L'afflusso di nuovi abitanti condusse alla richiesta di un migliore approvvigionamento d'acqua, e alcuni bacini artificiali furono costruiti intorno alla citt\u00e0. Il collasso di una delle dighe di questi bacini caus\u00f2 nel 1864 la grande alluvione di Sheffield, che caus\u00f2 la morte di 270 persone e la devastazione di gran parte della citt\u00e0. La crescita della popolazione port\u00f2 alla costruzione di agglomerati di abitazioni ammassate le une sulle altre, cosa che unita all'intenso inquinamento dovuto alle fabbriche, fece scrivere a George Orwell:\nUn periodo di recessione durante gli anni 1930 ebbe fine a causa delle tensioni internazionali alla vigilia della seconda guerra mondiale, quando le acciaierie di Sheffield furono impegnate nella produzione di armi e munizioni per lo sforzo bellico. Ci\u00f2 rese la citt\u00e0 il bersaglio di bombardamenti aerei, il pi\u00f9 pesante dei quali avvenne nelle notti tra il 12 e il 15 dicembre 1940, che caus\u00f2 pi\u00f9 di morti e la distruzione di parecchi edifici.\nNegli anni 1950 e 1960 molti dei quartieri poveri della citt\u00e0 vennero demoliti e rimpiazzati con complessi di case popolari. Inoltre, vaste aree del centro furono sgomberate per far posto a un nuovo sistema stradale. L'aumento dell'automazione e della concorrenza port\u00f2 alla chiusura di molte acciaierie (la cosiddetta \"crisi dell'acciaio\"). Gli anni 1980 videro il peggiore declino per le industrie cittadine, insieme a quelle di gran parte del Regno Unito. Negli anni 1990 la costruzione di nuovi centri commerciali e impianti sportivi, questi ultimi sotto la spinta dell'Universiade del 1991 aiut\u00f2 la ripresa economica della citt\u00e0, ma al contempo acceler\u00f2 il declino del centro cittadino.\nSheffield \u00e8 stata duramente colpita durante le alluvioni del 2007 e le gelate dell'inverno del 2009. Molti edifici di rilievo come il centro commerciale Meadowhall e lo stadio dello Sheffield Wednesday furono allagati, trovandosi a poca distanza dai fiumi che attraversano la citt\u00e0.\nGeografia antropica.\nWard e parrocchie.\nSheffield comprende un gran numero di quartieri, molti dei quali hanno avuto origine da villaggi inglobati dalla citt\u00e0 nel corso del suo sviluppo. Questi quartieri \"storici\" non hanno oggi alcun ruolo come suddivisioni politiche e amministrative: la citt\u00e0 \u00e8 oggi divisa in 28 ward elettorali, ciascuno dei quali comprende 4 - 6 quartieri. \nEssi sono:\nLa maggior parte del territorio metropolitano non \u00e8 ulteriormente suddiviso in parrocchie amministrative. Fanno eccezione i villaggi di Bradfield, Ecclesfield e Stocksbridge.\nAltre aree.\nCi sono altre aree che non rientrano nell'elenco di cui sopra:\nCaratteristiche.\nHa una popolazione di 534.500 abitanti ed \u00e8 chiamata \"the city of seven hills\", \"la citt\u00e0 delle sette colline\", in quanto \u00e8 costruita su un territorio collinare. Il suo nome deriva dal fiume che la attraversa, lo Sheaf.\n\u00c8 famosa per la produzione di acciaio e per essere sede di una delle maggiori universit\u00e0 del Regno.\nSport.\nSheffield \u00e8 la sede di due famose squadre calcistiche inglesi: lo Sheffield United e lo Sheffield Wednesday. Inoltre a Sheffield si \u00e8 tenuto nel 1861 il primo derby della storia del calcio tra le due squadre pi\u00f9 vecchie del mondo: lo Sheffield FC, nato nel 1857, e l'Hallam FC, squadra vincitrice della prima competizione calcistica: la Youdan Cup, anch'essa tenutasi a Sheffield. Gli stadi della citt\u00e0 sono il Bramall Lane e l'Hillsborough Stadium. Inoltre, al Crucible Theatre, ogni anno si tiene il World Championship di Snooker.\nPer chi segue il ciclismo il nome della citt\u00e0 \u00e8 strettamente legato al Tour de France 2014: la seconda tappa della \"grand boucle\" (che quell'anno part\u00ec dall'Inghilterra) vide la vittoria di Vincenzo Nibali che in quell'occasione conquist\u00f2 anche la maglia gialla, primato che tenne fino all'arrivo a Parigi.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "275889", "revid": "1442080", "url": "https://it.wikipedia.org/wiki?curid=275889", "title": "National Reconnaissance Office", "text": "Il National Reconnaissance Office (NRO) \u00e8 il dipartimento appartenente al Dipartimento della Difesa degli Stati Uniti d'America che costruisce e gestisce i satelliti spia. Il dipartimento \u00e8 stato creato nel 1960 e la sua sede principale si trova a Chantilly, Virginia. L'NRO inoltre coordina le gestione e l'analisi delle informazioni ricevute dagli aeroplani e satelliti spia militari e di propriet\u00e0 della Central Intelligence Agency. L'NRO gestisce il National Reconnaissance Program, parte del National Foreign Intelligence Program.\nL'NRO collabora con programmi privati con molti soggetti pubblici legati al mondo dell'intelligence e dello spazio come la National Security Agency (NSA), la National Geospatial-Intelligence Agency (NGA), la Central Intelligence Agency (CIA), la Defense Intelligence Agency (DIA), e l'United States Strategic Command.\nStoria.\nL'NRO venne fondato nel 1960 per sviluppare la nascente strada della sorveglianza spaziale. La sua necessit\u00e0 venne dichiarata da Dwight D. Eisenhower nel febbraio 1958 dopo il lancio dello Sputnik in orbita da parte dell'Unione Sovietica. La necessit\u00e0 del dipartimento divenne pressante quando il 1\u00ba maggio 1960 Gary Powers venne abbattuto a bordo di un Lockheed U-2.\nLe prime fotografie provenivano dal programma Corona. Il programma Corona venne declassificato il 24 febbraio 1995. Il programma venne avviato nell'agosto del 1960 e venne terminato nel maggio 1972, sebbene il primo test di volo venne effettuato il 28 febbraio 1959. Il programma Corona utilizzava delle capsule per immagazzinare le fotografie. Queste capsule erano espulse dai satelliti per poter essere recuperate a fine missione. Le prime capsule vennero recuperate il 12 agosto del 1960. Le prime immagini avevano una risoluzione di 8 metri che vennero portate in seguito a 2 metri. Ogni fotografia copriva un'area compresa tra 16 e 190 chilometri. L'ultima missione Corona (la 145\u00b0) avvenne il 25 maggio 1972 e le immagini vennero recuperate il 31 maggio dello stesso anno.\nTra maggio 1962 e agosto 1964 l'NRO condusse 12 missioni come parte del programma Argon. Solo 7 delle missioni ebbero successo.\nNel 1963 l'NRO condusse una missione di analisi ad alta risoluzione come parte del programma Lanyard. La missione ebbe successo.\nLe missioni successive al 1972 sono tuttora classificate e quindi non sono accessibili al pubblico.\nL'esistenza dell'NRO venne declassificata dalla Difesa statunitense su raccomandazione del direttore della Central Intelligence Agency il 18 settembre 1992.\nUn articolo del Washington Post del settembre 1995 informava gli americani che l'NRO aveva accumulato segretamente tra 1 e 1.7 miliardi di dollari di fondi non spesi senza informare la Central Intelligence Agency, il Pentagono o il congresso degli Stati Uniti d'America. La CIA era nel mezzo di un'inchiesta sui fondi dell'NRO dato che questa aveva speso 300 milioni di fondi indirizzati a progetti classificati per realizzare con un anno di anticipo la sua sede in Virginia. I revisori della CIA dichiararono che per anni la NRO aveva accumulato ingenti quantit\u00e0 di fondi dedicate a progetti segreti.\nOrganizzazione.\nIl Direttore dell'NRO \u00e8 scelto dal Segretario di Stato Americano con il consenso del Direttore dell'intelligence Americano e senza il consenso del Congresso Statunitense. Tradizionalmente la posizione viene ricoperta da un segretario dell'Air Force o da un assistente segretario dell'Air Force for Space, ma con l'arrivo di Donald M. Kerr alla direzione dell'NRO questo \u00e8 cambiato dato che lui \u00e8 un indipendente.\nIl personale dell'NRO viene dalla CIA, dai militari e dal personale civile del dipartimento per la difesa statunitense.\nI NRO Operation Squadron (NOPS) si occupano quotidianamente di gestire i satelliti.\nSatelliti.\nI satelliti NRO includono:\nBudget.\nSi stima che ogni anno questa organizzazione possa spendere sei miliardi di dollari. Gli Stati Uniti annualmente spendono circa il 3% del proprio Prodotto interno lordo nella ricerca e sviluppo all'interno del settore strategico. Secondo John Pike, un analista militare della Federation of American Scientists (FAS) il budget per il prossimo ventennio si aggira sui 25 miliardi di dollari: buona parte di questi saranno investiti per una nuova costellazione di satelliti spia (almeno 20 nuovi satelliti in grado di coprire ogni regione della terra).\nDi ultimissima generazione saranno dotati di multiscansione e sistemi ottici tuttora in fase di sperimentazione: la risoluzione ottica non sar\u00e0 pi\u00f9 centimetrica, ma millimetrica.\nIl nome di questo programma \u00e8 Future Imagery Architecture (FTA) ed ha avuto inizio nel 2004.\nNRO nella finzione.\nNel famoso libro La verit\u00e0 del ghiaccio (Deception Point) di Dan Brown l'NRO \u00e8 una delle organizzazioni protagoniste. La protagonista Rachel Sexton \u00e8 un'analista dell'NRO, che ha come direttore William Pickering. Nonostante il libro citi l'NRO come esecutore di missioni operative, il suo compito \u00e8 in realt\u00e0 la progettazione, gestione e riparazioni dei satelliti per il dipartimento della difesa statunitense."}
{"id": "275890", "revid": "15756", "url": "https://it.wikipedia.org/wiki?curid=275890", "title": "Mikoyan-Gurevich MiG-29", "text": "Il Mikoyan-Gurevich MiG-29 (, nome in codice NATO: Fulcrum) \u00e8 un caccia da superiorit\u00e0 aerea di 4\u00aa generazione di fabbricazione sovietica prima e russa poi, sviluppato e prodotto dalla MiG a partire dagli anni '70 ed entrato in servizio nelle forze armate sovietiche nell'agosto del 1983.\nProgettato per completare missioni di intercettazione, scorta, bombardamento e combattimento manovrato, ha riscosso un notevole successo commerciale in particolare nelle regioni asiatica ed africana. Bimotore dalle grandi prestazioni ma dalla scarsa autonomia, deve il suo soprannome all'equilibrio e stabilit\u00e0 di volo conferitagli dalla particolare forma della fusoliera.\nAggiornato costantemente nell'arco della sua vita operativa, ne sono state realizzate numerose versioni tra cui la pi\u00f9 recente oggi in servizio, il MiG-29SMT, dotata di serbatoi esterni conformi alla fusoliera. \u00c8 stata creata anche una versione imbarcata denominata MiG-29K.\nAl 2021, \u00e8 in servizio in numerose forze aeree attorno al mondo, tra cui le Forze aerospaziali russe. Una recente, profonda riprogettazione del MiG-29 ha dato origine ad un nuovo caccia multiruolo, il MiG-35.\nStoria.\nSviluppo.\nIl MiG-29 venne commissionato nel 1969, probabilmente in risposta al programma della United States Air Force denominato \"FX\". Da questo programma nacque il McDonnell Douglas F-15 Eagle, che mirava a raggiungere un notevole avanzamento tecnologico rispetto agli aerei da guerra del tempo; i MiG-21 e i MiG-23 sarebbero diventati obsoleti di fronte alla nuova generazione di caccia statunitensi (F-14 ed F-15).\nFurono istituiti i requisiti per un \"caccia tattico avanzato\" (\"Perspektivnyj Frontovoj Istrebitel\"' - PFI, in russo \u041f\u0424\u0418). Il progetto era ambizioso: elevata autonomia, brevi lunghezze di decollo e di atterraggio anche su piste semipreparate, eccellente manovrabilit\u00e0, velocit\u00e0 oltre Mach 2, armamento consistente. Il profilo aerodinamico fu ampiamente sviluppato dall'Istituto Statale Centrale di Aeroidrodinamica (\u0426\u0410\u0413\u0418) in collaborazione con il bureau Sukhoi (\u041e\u041a\u0411 \u0421\u0443\u0445\u043e\u0433\u043e).\nNel 1971 si ritenne che i caccia con requisiti PFI fossero troppo costosi per produrne una quantit\u00e0 sufficiente ai bisogni della difesa ed il programma fu diviso in \"caccia avanzato tattico pesante\" (\"Tja\u017eolyj PFI\" - \u0422\u041f\u0424\u0418) e \"caccia avanzato tattico leggero\" (\"L\u00ebgkij PFI\" - \u041b\u041f\u0424\u0418). Il progetto \"pesante\" venne sviluppato dall'OKB di Sukhoi che realizz\u00f2 poi il Su-27, mentre quello \"leggero\" dalla MiG.\nIl \"Prodotto 9\", battezzato MiG-29A dal Ministero dell'Industria aeronautica sovietico, inizi\u00f2 il perfezionamento nel 1974 e vol\u00f2 il 6 ottobre 1977. Il prototipo fu avvistato da un satellite-spia a novembre e provvisoriamente denominato dagli statunitensi Ram-L.\nNonostante i ritardi per la perdita di due prototipi dovuta ad avarie ai motori, il MiG-29B inizi\u00f2 ad entrare in servizio nella \"Frontovaja Aviacija\" (\u0424\u0440\u043e\u043d\u0442\u043e\u0432\u0430\u044f \u0410\u0432\u0438\u0430\u0446\u0438\u044f) nel giugno 1983, venendo battezzato Fulcrum A dalla NATO.\nLe versioni da esportazione MiG-29 9-12A per il Patto di Varsavia e MiG-29B 9-12B per paesi fuori dal Patto hanno un'avionica meno avanzata e mancano di capacit\u00e0 di attacco nucleare. Erano stati prodotti all'incirca 840 esemplari oltre a 200 biposto alla fine del decennio.\nIl MiG-29 fu pubblicamente presentato agli occidentali, a sorpresa, il 1\u00ba luglio 1986 a Rissala, in Finlandia. Gli osservatori furono impressionati dalle capacit\u00e0 e dall'eccezionale manovrabilit\u00e0 dimostrate.\nNelle repubbliche ex-sovietiche Bielorussia, Kazakistan, Moldavia, Turkmenistan, Ucraina, e Uzbekistan, rimase un grande numero di aerei dopo la dissoluzione dell'URSS; diversi sono rimasti in servizio, altri dismessi o, come nel caso dei 34 MiG in Moldavia, venduti all'estero. Tra i paesi possessori di MiG-29 si possono citare: Algeria, Bangladesh, Birmania, Bulgaria, Cecoslovacchia poi Repubblica Ceca e Slovacchia, Corea del Nord, Cuba, Egitto, Eritrea, Etiopia, Germania Est seguiti pi\u00f9 tardi da Germania, India, Iran, Iraq, Malaysia, Per\u00f9, Polonia, Romania, Serbia, Siria, Ungheria, Stati Uniti e Yemen.\nDopo la riunificazione tedesca nel 1990, i MiG-29 della DDR vennero integrati nella Luftwaffe, modificati dalla DaimlerChrysler Aerospace (oggi EADS) e mantenuti in attivit\u00e0 fino alla disponibilit\u00e0 in servizio di piloti dell'Est addestrati per questo velivolo. Nel settembre 2003 gli ultimi 22 aerei furono venduti alle forze aeree polacche.\nGli Stati Uniti hanno acquistato 21 MiG moldavi con l'intenzione di usarli per addestramento al combattimento e ricerca (probabilmente alla base di Nellis). Ad oggi tale programma sembrerebbe essere stato abbandonato.\nIl MiG-29 \u00e8 ancora in evoluzione nelle versioni MiG-29SMT e MiG-29M2. Particolari serbatoi aerodinamici di nuova concezione adattabili alla fusoliera dell'aereo sono stati sviluppati con lo scopo di aumentare l'autonomia.\nTecnica.\nStruttura.\nL'apparecchio \u00e8 chiamato \"rondone\" dai russi e la sua elegante sagoma in pianta ne manifesta chiaramente il motivo.\nIl MiG-29 \u00e8 principalmente costruito in lega di alluminio, ma sono utilizzati anche materiali compositi, in ridotta percentuale sul totale del peso. Ha una fusoliera piatta e larga, rispetto alla quale il muso si allunga in avanti in posizione sopraelevata. I motori sono posizionati al di sotto della fusoliera; la funzione di questa configurazione \u00e8 quella di aumentare la superficie portante della macchina (\"lifting body\").\nL'ala ha una superficie ampia, a delta troncata con angolo di freccia del bordo d'attacco di circa 42\u00b0, a cui si aggiunge un angolo di diedro negativo (cio\u00e8 le ali hanno un'inclinazione verso il basso) di 2\u00b0. Gli ipersostentatori di bordo d'entrata (\"slat\") possono inclinarsi automaticamente in due posizioni, mentre gli ipersostentatori principali sono di tipo semplice affiancati dagli alettoni attuati idraulicamente. Il bordo d'attacco \u00e8 prolungato dai raccordi ala-fusoliera ai lati del muso per migliorare le caratteristiche di maneggevolezza a bassa velocit\u00e0.\nLe derive alte e di ampia superficie sono posizionate sui lati esterni dei motori e sono leggermente divergenti. Il carrello \u00e8 adatto ad operare da piste semi-preparate. La corsa d'atterraggio \u00e8 frenata da paracadute in uno spazio minimo di 600 m; per il decollo bastano 250\u2013350 m.\nI motori, due RD-33K (asimmetrici, non sono intercambiabili) con postbruciatori, sono ben distanziati per aumentare la superficie portante della parte di fusoliera che li ospita, incrementare la manovrabilit\u00e0 e la sopravvivenza di almeno un motore ai danni causati da missili a guida IR. Tra di essi sono collocati gli aerofreni, simmetrici, uno superiore e uno inferiore.\nLe prese d'aria dei motori possiedono un accurato sistema \"anti-FOD\" (\"Foreign Object Damage\", danno da corpo estraneo, per difendere i motori dalla possibile ingestione di neve, terreno o corpuscoli, specialmente su piste semi-preparate): feritoie regolabili al di sopra delle radici alari e condotti diretti, al di sotto delle fusoliera. Quando il peso dell'aereo grava sui carrelli una paratia interna, incernierata superiormente alla presa d'aria, ruota verso il basso, chiudendo il condotto principale. Quando si raggiunge la velocit\u00e0 di 200\u00a0km/h (108 nodi) invece, la paratia si ripiega su una delle due rampe che servono a regolare il flusso (e le onde d'urto interne) della presa d'aria. Parte del flusso pu\u00f2 essere spillato da una delle feritoie superiori.\nLa potenza erogata \u00e8 tale da conferire all'aereo un'accelerazione bruciante, con tutti i conseguenti vantaggi nel combattimento manovrato, ed una velocit\u00e0 limite sul livello del mare di circa 1\u00a0450 km/h e di 2\u00a0430\u00a0km/h in quota. L'accelerazione da minima a massima potenza non richiede oltre i 7 secondi.\nLa capacit\u00e0 dei serbatoi del MiG-29B \u00e8 di soli 3\u00a0200\u00a0kg e ne consegue un'autonomia molto ridotta. Tale caratteristica, unita alla grande accelerazione e velocit\u00e0 di punta, fanno pensare ad una concezione di missione consistente in un'azione a corto raggio in cui l'aereo decolla, svolge il suo compito e rientra in un breve periodo di tempo.\nI comandi sono idraulici e l'agilit\u00e0 \u00e8 eccellente, con ottime performance in virate istantanee e sostenute. L'angolo d'attacco arriva sino a 90\u00b0 nella manovra del \"Cobra di Puga\u010d\u00ebv\" (\u041a\u043e\u0431\u0440\u0430 \u041f\u0443\u0433\u0430\u0447\u0435\u0432\u0430), consistente in una cabrata repentina che produce una \"decelerazione aerodinamica\" da 400\u00a0km/h a 250\u00a0km/h in pochi secondi. \u00c8 stato ampiamente dibattuto se tale manovra offra un vantaggio decisivo nel combattimento manovrato a bassa velocit\u00e0, ma di certo conferma le ottime doti di controllabilit\u00e0 della macchina. Se non disinserito manualmente, il limitatore di angolo d'attacco e carico di \"g\" (\u0421\u0410\u0423, SAU) non consente di sorpassare i 9 \"g\".\nL'abitacolo consente un ottimo campo visivo integrato con tre specchi retrovisori e dispone di strumentazione analogica con HUD (in russo \u0418\u041b\u0421, ILS). I pannelli sono organizzati in modo simile a quelli di tutti gli aerei della VVS, in particolare a quelli del MiG-23, secondo una standardizzazione ben radicata nella produzione sovietica. Le unit\u00e0 di misura sono metri e chilometri orari. Gli indicatori ritenuti indispensabili per il volo (altimetro, anemometro, variometro, girobussola, orizzonte artificiale) sono raggruppati da una linea bianca che li circonda e li evidenzia. A destra dell'HUD/ILS \u00e8 posizionato un MFD (anche in russo \u041c\u0424\u0414, MFD). La visibilit\u00e0 \u00e8 sensibilmente migliore rispetto agli aerei di generazione precedente.\nIl seggiolino eiettabile Zvezda K-36D (\u0417\u0432\u0435\u0437\u0434\u0430 \u041a-36\u0414) \u00e8 ottimo, secondo uno standard ormai consolidato che non ha pari al mondo. Razzi direzionali e barre telescopiche stabilizzatrici sono i mezzi che il seggiolino usa per gestire il salvataggio. \u00c8 stato pi\u00f9 volte dimostrato il livello di perfezione raggiunto in questo campo, salvando la vita dei piloti in situazioni estreme anche durante famosi air-show. Al salone di Le Bourget, Parigi la statistica di incidenti di aeromobili sovietici e russi ha fatto ironicamente (ma non troppo) ritenere che si volessero mostrare pi\u00f9 i seggiolini che gli aerei.\nElettronica.\nIl MiG-29B \u00e8 equipaggiato con un radar Phazotron - (sistema di radio-localizzazione e mira / Radio-Lokacionnyj Pricelnyj Kompleks, in sigla \u0420\u041b\u041f\u041a-29). Il sistema include il Pulse-Doppler N-019 \"look-down/shoot-down\" (ricerca e tiro verso il basso) e il calcolatore digitale C100.02-02 (\u0426100.02.02). La prima versione N-019A aveva buone prestazioni con raggio di scoperta dei bersagli di ridotte dimensioni a circa 70\u00a0km, che solo per bersagli come bombardieri poteva arrivare a 140\u00a0km. Il sistema fu peraltro a suo tempo compromesso in seguito alle informazioni passate alla CIA da A. Tolkachev, uno dei progettisti del Phazotron. Fu sviluppata una versione avanzata detta N-109M per equipaggiare i MiG-29S (noti nella traslitterazione occidentale come \"C\"), ma le VVS, ancora insoddisfatte, domandarono un ulteriore miglioramento. Le ultime versioni del velivolo impiegano un N-010 \u017duk-M (\u041d-010 \u0416\u0443\u043a-\u041c) con maggiori capacit\u00e0 di calcolo e portata, con capacit\u00e0 di ingaggio di bersagli multipli e compatibilit\u00e0 con il missile aria-aria R-77.\nUno strumento utile e molto ammirato \u00e8 l'S-31E2 KOLS, un sistema che integra un telemetro laser (fino a 8\u00a0km) e un sensore infrarosso-termico per la ricerca e l'aggancio dei bersagli (Infra-red search and track, IRST) (fino a 50\u00a0km) (detto OLS / \u041e\u041b\u0421), alloggiato in una \"bolla\" trasparente posizionata davanti alla cabina di pilotaggio. Funziona indipendentemente o in accordo col radar e consente una precisione fuori dalla norma nel tiro col cannoncino, tanto che gli sviluppatori presero in considerazione l'idea di dimezzare la quantit\u00e0 di colpi; ci\u00f2 consente di agganciare e abbattere un bersaglio in modo \"silenzioso\", in quanto n\u00e9 il laser n\u00e9 il sensore infrarosso sono \"avvertibili\" e sfuggono ai sistemi di allerta dei velivoli tracciati.\nIntegrata con l'OLS, la modalit\u00e0 di aggancio \u0160LEM (\u0428\u041b\u0415\u041c) permette di selezionare un bersaglio semplicemente guardandolo. Il casco \u00e8 infatti collegato tramite due sensori posti ai lati dell'ILS / \u0418\u041b\u0421 (o HUD) e dirige il laser e il sensore termico. Il bersaglio \u00e8 selezionabile in uno spazio di 15\u00b0 verso il basso e 60\u00b0 in alto, a destra e a sinistra.\nTra gli altri sistemi di bordo ci sono il calcolatore digitale principale C-101 (170.000 operazioni al secondo, memoria 8 KiB RAM), il sistema radar Pastel o Sirena 3M e lanciatori di \"ingannatori elettronici\" sul bordo d'entrata delle derive. Nell'insieme si tratta di un buon complesso di attrezzature, ma il problema (visto da parte occidentale) \u00e8 che la macchina \u00e8 concepita per essere impiegata in comunicazione con i centri di controllo a terra piuttosto che in azioni di caccia libera. Anche le modalit\u00e0 di funzionamento dei vari sottosistemi, come l'HUD, ne riflettono l'impostazione, troppo difensiva per le dottrine di azione aerea occidentali.\nArmamento.\nL'armamento include un cannone da 30mm G\u0160-30-1 (\u0413\u0428-30-1) posizionato alla radice dell'ala sinistra, con una scorta di 149+1 colpi ridotta a 100+1 nelle versioni pi\u00f9 recenti; ha una cadenza di 1500 colpi/min e un totale di 2000 colpi. Si tratta di un'arma eccezionalmente precisa e letale, specie quando abbinata al preciso telemetro laser; inoltre pesa appena 43\u00a0kg, meno di un terzo di un cannone occidentale equivalente. Nel MiG-29B trasportare un serbatoio esterno centrale bloccava per\u00f2 la finestra d'espulsione dei bossoli, cos\u00ec in tale configurazione era impossibile sparare senza prima sganciare il serbatoio; questo impedimento fu corretto nelle versioni successive.\nTre o quattro piloni in alcune versioni (MiG-29K ad esempio) per ala per un totale di sei (o otto) punti di attacco per missili, razzi, bombe, serbatoi, ECM ed un serbatoio da 1500 litri montato inferiormente tra i motori completano la dotazione bellica del velivolo. Vista l'impostazione principalmente aria-aria, il MiG-29B ha la possibilit\u00e0 di utilizzare solo armamento aria-superficie non guidato. Solo i modelli recenti sono compatibili con armi di precisione per l'attacco al suolo a guida laser o teleguidate.\nLe armi aria-aria in dotazione sono i missili R-27 (nome in codice NATO: AA-10 \"Alamo\"), gli R-73 (AA-11 \"Archer\") e anche i meno recenti R-60 (AA-8 \"Aphid\"), tutte ottime armi, agili e moderne per distanze utili tra 1 e 50\u00a0km.\nLa versione biposto \u00e8 detta MiG-29UB (da \"U\u010debno-Boevoj/\u0423\u0447\u0435\u0431\u043d\u043e-\u0411\u043e\u0435\u0432\u043e\u0439\", addestramento al combattimento). Non ha radar e consente all'istruttore di simulare varie condizioni di emergenza legate anche a situazioni di combattimento. La capacit\u00e0 dei serbatoi \u00e8 ridotta.\nImpiego operativo.\nIl MiG-29 \u00e8 arrivato in linea troppo tardi per partecipare alla Guerra Fredda e ad altri importanti conflitti, e questo implica che non ha avuto modo di dimostrare le proprie potenzialit\u00e0. I problemi di \"maturazione\" legati ai vari sottosistemi del velivolo e alle metodologie d'impiego non hanno fatto altro che amplificare le difficolt\u00e0. La macchina raggiunse l'Iraq solo alla fine della Prima Guerra del Golfo e l'unico risultato che uno dei primi MiG-29 iracheni ottenne fu quello di distruggere per errore un suo compagno scambiandolo per un F-14 Tomcat. All'epoca solo due squadroni erano equipaggiati con circa 40 caccia. L'operativit\u00e0 era per\u00f2 ancora bassa, e nella situazione di completa superiorit\u00e0 aerea e tattica dell'U.S. Air Force vennero abbattuti in numero rilevante senza ottenere successi. Dopo quella guerra vennero via via messi a terra perch\u00e9 la manutenzione risultava troppo difficile da eseguire sotto embargo.\nL'ex-Jugoslavia li ha impiegati in azioni di guerra con vari attacchi al suolo durante la guerra civile. Nel 1999 vennero usati ancora ma come intercettori, ma subirono altre 6 o 7 perdite senza risultati. Bisogna dire che il sistema di difesa aerea della Serbia era ben inferiore a quello iracheno e che quasi tutti i sistemi elettronici (radar inclusi) dei MiG-29 erano all'epoca (sempre a causa dell'embargo) non operativi, rendendo cos\u00ec i MiG 29 delle vittime sacrificali piuttosto che dei validi avversari.\nL'Eritrea li ha invece impiegati contro l'Etiopia nella semisconosciuta guerra del 1998-99. Forse hanno ottenuto qualche vittoria contro vecchie macchine etiopi, ma hanno subito perdite quando impegnati dai Su-27.\nI MiG-29 cubani hanno ottenuto l'abbattimento di uno o due aerei di infiltrati cubani negli anni scorsi: si trattava di operazioni occulte rivolte contro il regime in carica da parte di esuli cubani basati negli Stati Uniti.\nI Fulcrum sono stati impiegati anche come aerei d'attacco in vari conflitti nell'ex-URSS, ma non sono disponibili molte informazioni al riguardo.\nLa Germania invece li ha tenuti in servizio a lungo perfezionandone le caratteristiche di combattimento, specie nel breve raggio, e battendo ripetutamente macchine come gli F-16 grazie alla combinazione di sensori, armi e maneggevolezza. Il reparto con queste macchine ha avuto un ruolo importantissimo nella preparazione tattica di misure \"anti-Fulcrum\" dei piloti NATO e Israeliani.\nLe fonti ufficiali dell'aviazione cubana riferiscono: guerra in Afghanistan (nessuna vittoria aerea), guerra Iran-Iraq (2 vittorie aeree), guerra del Golfo (5 abbattuti), guerra civile in Moldavia (4 vittorie e 4 sconfitte aeree), Cuba (2 velivoli dei terroristi di Miami abbattuti), guerra Etiopia-Eritrea (4 aerei abbattuti da SU 27 Flanker), ex-Jugoslavia nel 1999 (5 sconfitte ma 2 F-16 abbattuti), disordini nell'ex-URSS (1 vittoria).\nVersioni.\nDa non dimenticare alcuni programmi di aggiornamento come il MiG-29 Sniper realizzato in Romania ma rimasto prototipo, e il MiG-29G della Luftwaffe.\nIl MiG-29 nella cultura di massa.\nModellismo.\nScala 1:72:\nScala 1:48:\nScala 1:32"}
{"id": "275892", "revid": "287204", "url": "https://it.wikipedia.org/wiki?curid=275892", "title": "Battaglia di Adrianopoli", "text": ""}
{"id": "275894", "revid": "123365276", "url": "https://it.wikipedia.org/wiki?curid=275894", "title": "China Mi\u00e9ville", "text": "Biografia.\nDi remote origini francesi da parte di padre, Mi\u00e9ville nasce a Norwich, nel Norfolk, e cresce a Willesden, un'area nord-occidentale di Londra, con la sorella, Jemima, e la madre, Claudia Lightfoot, una traduttrice, scrittrice e insegnante statunitense originaria di New York. I genitori si separarono poco tempo dopo la sua nascita e, per sua stessa ammissione, non ha mai avuto un vero e proprio rapporto con suo padre. A diciott'anni si reca in Egitto, dove insegna lingua inglese, e l\u00ec sviluppa il suo interesse per la cultura araba e la politica mediorientale.\nMi\u00e9ville ha un B.A. in antropologia sociale, conseguito presso l'Universit\u00e0 di Cambridge, e un master e un PhD in relazioni internazionali presso la London School of Economics and Political Science. La sua dissertazione dottorale \u00e8 stata pubblicata negli Stati Uniti nel 2005 da Brill Academic Publishers nella serie \"Historical Materialism\", col titolo \"Between Equal Rights: A Marxist Theory of International Law\", un saggio riguardante l'estensione delle teorie del giurista sovietico Evgenij Bronislavovi\u010d Pa\u0161ukanis all'ambito del diritto internazionale, venendo inoltre pubblicato nel Regno Unito da Haymarket Books nel 2006.\nUn marxista dichiarato, ha militato sin da giovane in organizzazioni politiche d'ispirazione trotskista e anti-capitalista, quali la \"International Socialist Organization\", la \"International Socialist Network\" e il \"Socialist Workers Party\", con il quale si present\u00f2 pure, in qualit\u00e0 di candidato della coalizione \"Socialist Alliance\", per il seggio di \"Regent's Park and Kensington North \" (diviso amministrativamente tra la Londra Centrale e Occidentale) in occasione delle elezioni generali britanniche del 2001, per\u00f2 senza risultare eletto, e che in seguito abbandon\u00f2 a causa dell'atteggiamento quasi quiescente assunto dal Comitato centrale sulla faccenda riguardante le accuse di violenza sessuale ai danni di pi\u00f9 donne del Partito rivolte al suo portavoce nazionale dell'epoca, Martin Smith. \nDiviene poi un membro attivo del partito \"Left Unity\", fondato durante le elezioni generali del 2015 dal regista Ken Loach, dal politologo Gilbert Achcar e dall'attivista politica Kate Hudson. La sua posizione politica di sinistra radicale, evidentissima nel suo \"Il treno degli d\u00e8i,\" colora infatti quasi dagli esordi i suoi scritti come anche le sue idee sulla letteratura: per esempio criticando abbastanza veementemente - su d'un piano tanto artistico quanto critico - J. R. R. Tolkien, additando il suo \"Il Signore degli Anelli\" quale romanzo reazionario; partecipando poi ai vari convegni d'appassionati di fantasy, ha spesso e volentieri causato con le sue opinioni sulla relazione tra la politica e la scrittura discussioni parecchio accalorate\nStile e influenze.\nL'opera di Mi\u00e9ville, che egli stesso ha definito in pi\u00f9 di un'occasione \"weird fiction\" - in riferimento al peculiare stile narrativo tipico di alcuni autori \"horror\" e \"pulp\" dei primi del Novecento, in primis Howard Phillips Lovecraft -, \u00e8 generalmente ascritta a un ampio ed eterogeneo raggruppamento di scrittori denominato \"New Weird\", assai prossimo artisticamente alle tematiche e agli stilemi letterari dello slipstream e dell'Avantpop, volto ad una ristrutturazione radicale del fantasy in aperta polemica e contrapposizione ai canoni artistici seguiti fino ad ora da molti epigoni di Tolkien. \nMolti dei suoi racconti e romanzi, infatti, possono essere benissimo caratterizzati come testi urban fantasy, seppur pesantemente contaminati nelle modalit\u00e0 pi\u00f9 disparate ed elaborate da altri sottogeneri letterari, quali la fantascienza e, soprattutto, l'horror, palesando inoltre una certa propensione per le atmosfere tipiche dello steampunk a proposito delle ambientazioni allucinatorie e grottesche delle sue opere (in particolare quello del Bas-Lag).\nFondamentali per la sua formazione letteraria, oltre al gi\u00e0 citato Lovecraft e alla vasta tradizione narrativa \"weird\", sono da considerarsi le opere di autori quali M. John Harrison, Michael de Larrabeiti (in particolar modo la sua \"Trilogia di Borrible\"), Michael Moorcock, Thomas M. Disch, Charles Williams, Tim Powers, J. G. Ballard e gli scrittori sovietici Andrej Platonovi\u010d Platonov, Arkadij e Boris Strugackij, Evgenij Voiskunskij e Isai Lukodyanov, che lo stesso Mi\u00e9vile definisce quali suoi \"eroi letterari\". Tra gli altri autori frequentemente menzionati dallo stesso scrittore per lo sviluppo del suo personale stile letterario sono d'annoverarsi Mervyn Peake, Ursula K. Le Guin e Gene Wolfe."}
{"id": "275896", "revid": "124998369", "url": "https://it.wikipedia.org/wiki?curid=275896", "title": "Joan Sutherland", "text": "Suprema virtuosa, \u00e8 stata una delle pi\u00f9 grandi protagoniste dell'opera nel Novecento. Pochi cantanti lirici hanno avuto una carriera prestigiosa e lunga (oltre quarant'anni) come la sua. Dotata di una voce di bellissimo timbro, di notevole volume e assai estesa (dal fa naturale sotto il rigo al fa diesis sovracuto), con sopracuti limpidi e penetranti, \u00e8 stata capace di agilit\u00e0 perfette quanto spericolate. Attrice intelligente e misurata, nel genere tragico come nel comico, ha dato un contributo fondamentale al recupero della tecnica e della prassi esecutiva belcantistica (particolarmente nella sua accezione primo-ottocentesca), sviluppando in modo pi\u00f9 specialistico e portando ai massimi esiti la \"rivoluzione\" stilistico-interpretativa avviata da Maria Callas. Molte delle sue interpretazioni, in buona parte consegnate ufficialmente al disco, sono considerate di riferimento. Per i melomani \u00e8 \"La stupenda\", \"Koloraturwunder\" e \"The Incomparable\". Luciano Pavarotti, suo partner sul palcoscenico e in numerose incisioni discografiche, la defin\u00ec \"The Voice of the Century\".\nCarriera.\nGli esordi.\nSoprano lirico d'agilit\u00e0, dopo aver studiato canto nella natia Australia, prima con la madre, poi privatamente con Aida Summers, ha debuttato a Sydney nel 1947 con un concerto di brani wagneriani. Ha poi cantato il ruolo del titolo nel \"Dido and Aeneas\" di Purcell, quindi il \"Sansone\" (\"Samson\") di H\u00e4ndel e la \"Judith\" di Goossens.\nLa sua carriera europea ha inizio a Londra nel 1952 con l'interpretazione di Giorgetta nel \"Tabarro\" di Puccini al Royal College of Music e della Prima Dama nel \"Flauto magico\" di Mozart al Covent Garden Theatre. Sempre nel 1952, prima di affrontare la parte di Amelia nel \"Ballo in maschera\" di Verdi, si esibisce alla Royal Opera House in parti secondarie, tra cui la sacerdotessa nell\"'Aida\" verdiana (anche nel 1953 con la Callas) e Clotilde nella \"Norma\" di Bellini con Ebe Stignani e Maria Callas. Nel frattempo affronta vari ruoli minori, come la Soprintendente nella \"Elektra\" di Richard Strauss diretta da Erich Kleiber , Helmwige nella \"Walk\u00fcre\" di Richard Wagner e Frasquita nella \"Carmen\" di Georges Bizet nel 1953 e Lady Rich nella \"Gloriana\" di Benjamin Britten nel 1954. Interpreta, quindi, Woglinde in Das Rheingold, l'Uccellino nel Sigfrido, Woglinde nel \"Crepuscolo degli dei\" e Agathe nel \"Freisch\u00fctz\" di Weber e la Contessa nelle \"Nozze di Figaro\" mozartiane nel 1954, Aida nell'omonima opera verdiana. Debutta anche nei \"Contes d'Hoffmann\" di Offenbach, nel ruolo di Antonia nel 1957 e in quelli di Giulietta e Olympia nel 1955 (a Seattle, nel 1970, interpreter\u00e0 tutte e quattro le parti femminili dell'opera).\nA Londra interpreta anche Jennifer nella premi\u00e8re di \"Midsummer Marriage\" di Tippett e Mica\u00ebla in \"Carmen\" nel 1955, Pamina nel \"Flauto magico\" nel 1956.\nEva nei \"Meistersinger von N\u00fcrnberg\", Gilda nel \"Rigoletto\", debutta anche nel ruolo di Antonia nei \"Contes d'Hoffmann\" di Offenbach e Desdemona (\"Otello\" di Verdi) sono i ruoli affrontati a Londra nel 1957, cui s'aggiunge Madame Herz dello \"Schauspieldirektor\" di Mozart al Festival di Glyndebourne.\nNel 1958 a Londra \u00e8 Madame Lidoine nei \"Dialoghi delle Carmelitane\" di Poulenc e la Donna israelita nel \"Samson\".\nSempre nel 1957 \u00e8 Emilia nella prima rappresentazione ridotta nel David Lewis Theatre di Liverpool de \"L'eremitaggio di Liverpool\" di Gaetano Donizetti.\nNel 1958 la Sutherland inizia a esibirsi all'estero, interpretando a Vancouver Donna Anna nel \"Don Giovanni\" di Mozart.\nLa svolta del 1959.\nLa sua carriera ha una svolta decisiva nel febbraio 1959, quando canta \"Lucia di Lammermoor\" di Gaetano Donizetti a Londra, diretta da Tullio Serafin con la regia di Franco Zeffirelli. In una sola serata, grazie a un ruolo di coloratura drammatica che affronter\u00e0 addirittura per un trentennio (fino alle recite di addio di Barcellona, nel 1988), la Stupenda diventa improvvisamente una star internazionale, guadagnandosi un contratto esclusivo con un'importante casa discografica londinese e iniziando a incidere numerosi recital (tra cui il capolavoro assoluto \"The Art of the Prima Donna\" del 1960 che vince il prestigioso premio Grammy) e quasi tutti i ruoli da quel momento affrontati in teatro. A Londra dopo \"Lucia di Lammermoor\", interpreta Violetta Val\u00e9ry ne \"La traviata\" di Verdi ed Amina ne \"La sonnambula\" di Bellini nel 1960, Alcina (opera omonima di H\u00e4ndel) nel 1962, la \"Rodelinda\" di H\u00e4ndel.\nLa Sutherland s'impone quindi sulla scena internazionale riportando in auge molte parti sopranili create da Giulia Grisi e da altre grandi primedonne dell'Ottocento, allora affrontate sempre pi\u00f9 raramente. Sempre nel 1959 \u00e8 Donna Anna in \"Don Giovanni\" e Desdemona in \"Otello\" al Wiener Staatsoper. Nel 1960 \u00e8 Lucie nella ripresa nel Th\u00e9\u00e2tre de l'Op\u00e9ra di Parigi di \"Lucie de Lammermoor\", Alcina al Teatro La Fenice di Venezia ed Elvira ne \"I puritani\" al Glyndebourne Festival Opera. Nel 1961 debutta alla Scala di Milano riesumando la \"Beatrice di Tenda\" di Bellini con Raina Kabaivanska e nel ruolo di Lucia in \"Lucia di Lammermoor\" al Teatro La Fenice di Venezia, al San Francisco Opera si alterna con Anna Moffo ed al Metropolitan Opera House di New York ed \u00e8 Amina in La sonnambula di Bellini al Teatro La Fenice di Venezia con Ivo Vinco ed Alfredo Kraus; nel Teatro alla Scala di Milano nello stesso anno \u00e8 Lucia nella ripresa di \"Lucia di Lammermoor\" con Ettore Bastianini e nel 1964 con Piero Cappuccilli; l'anno dopo, ancora a Milano, \u00e8 Amina ne \"La sonnambula\" con Ivo Vinco ed Alfredo Kraus, Margherita di Valois in \"Les Huguenots\" di Meyerbeer, con Franco Corelli, Giulietta Simionato, Nicolai Ghiaurov e Fiorenza Cossotto e \"Semiramide\" di Rossini con la Simionato. Nello stesso 1962 \u00e8 la Regina della Notte nel \"Flauto magico\" diretta da Otto Klemperer al Covent Garden, e l'anno dopo Cleopatra nel \"Giulio Cesare\" di H\u00e4ndel. Nel 1963 \u00e8 Amina in \"La sonnambula\" e Violetta ne \"La traviata\" al Metropolitan Opera House.\nDa \"Norma\" ad \"Hamlet\".\nDopo aver collaborato con molti dei maggiori direttori d'orchestra del tempo, dal 1963 Joan Sutherland lavora quasi esclusivamente con suo marito, il direttore, musicologo e filologo Richard Bonynge, pieno corresponsabile delle scelte della sua carriera. \u00c8 lui a sconsigliarle di usurare la voce con ruoli troppo drammatici e pesanti, che la Sutherland ha difatti saggiamente evitato, ed \u00e8 lui che ne ha scoperta e sponsorizzata la prodigiosa vocazione belcantistica. Insieme debuttano \"Norma\" a Vancouver nel 1963: la sacerdotessa dei druidi \u00e8 un ruolo che la Stupenda ha interpretato, stabilendo un record, per un quarto di un secolo. Nello stesso anno diretta da Bonynge \u00e8 Elvira nella prima rappresentazione al Metropolitan Opera House di Filadelfia di \"I puritani\" di Vincenzo Bellini e Amina in \"La sonnambula\" al San Francisco Opera. Sempre con il consorte \u00e8 Violetta in \"La traviata\" a San Francisco ed Elvira in \"I puritani\" a Londra nel 1964. Nello stesso anno \u00e8 Lucia in \"Lucia di Lammermoor\" con Piero Cappuccilli, diretta da Nino Sanzogno alla Scala.\nSeguono nel 1965 la Lucia nella ripresa al Dade County Auditorium di Miami di \"Lucia di Lammermoor\" con Luciano Pavarotti, il \"Faust\" di Gounod a Filadelfia, alla Scala nel 1966 \u00e8 Donna Anna in \"Don Giovanni\" con Nicolai Ghiaurov, Luigi Alva e Mirella Freni diretta da Lorin Maazel, a Londra nel 1966 e nel 1967 Marie in \"La fille du r\u00e9giment\" con Luciano Pavarotti e Norma con Marilyn Horne nel 1967, nel 1967 Lakm\u00e9 di Delibes a Seattle ed \"Orfeo ed Euridice\" di Haydn a Vienna ed al Edinburgh Festival Opera. E ancora: debutta in \"Maria Stuarda\" (San Francisco, 1971), \"Lucrezia Borgia\" (Vancouver, 1972), debutta il ruolo di Rosalinda in \"Die Fledermaus\" di Strau\u00df ed \"Esclarmonde\" di Massenet (San Francisco, rispettivamente 1973 e 1974), debutta il ruolo di Leonora ne \"Il trovatore\" (San Francisco, 1975) con Luciano Pavarotti e \"La vedova allegra\" (Vancouver, 1976), \"Suor Angelica\" di Puccini e \"Le roi de Lahore\" di Massenet (rispettivamente a Sydney e Vancouver, 1977), \"Idomeneo\" di Mozart e \"I masnadieri\" di Verdi (Sydney, rispettivamente 1979 e 1980). \nA San Diego, nel 1983 ha debuttato in \"Adriana Lecouvreur\" di Cilea diretta da Bonynge e nel 1984, a Toronto, in \"Anna Bolena\" di Donizetti. Il suo ultimo debutto \u00e8 Oph\u00e9lie in \"Hamlet\" di Thomas (Toronto, 1985). \nCome si pu\u00f2 vedere, la Sutherland ha salvato dall'oblio non soltanto molte opere del primo Ottocento italiano, ma anche diversi titoli del repertorio francese.\nAl San Francisco Opera, sempre diretta dal marito, \u00e8 Elvira ne I puritani con Alfredo Kraus nel 1966 e successivamente oltre ai sopra citati debutti \u00e8 Norma nel 1972 e nel 1982 con Marilyn Horne, Anna Glawari in Die lustige Witwe nel 1981 ed infine Anna Bolena nel 1984.\nAl Met \u00e8 Donna Anna in Don Giovanni con Cesare Siepi e Alfredo Kraus diretta da Karl B\u00f6hm nel 1967 e diretta dal marito Norma nell'opera omonima con Carlo Bergonzi e Marilyn Horne nel 1970, Marie ne La fille du r\u00e9giment con Luciano Pavarotti e Gilda in Rigoletto con Pavarotti nel 1972, Olympia, Giulietta, Antonia e Stella in Les contes d'Hoffmann con Pl\u00e1cido Domingo nel 1973, Elvira ne I puritani con Pavarotti, Esclarmonde nella premi\u00e8re dell'opera omonima di Jules Massenet nel 1976 e Leonora ne Il trovatore con Pavarotti e Leo Nucci nel 1987.\nComplessivamente il soprano partecip\u00f2 a duecentoventitre rappresentazioni al Metropolitan fino al 1989 terminando con il \"Sutherland - Bonynge Concert\".\nAl San Diego Opera debutta nel 1974 come \"Lucia di Lammermoor\" diretta da Bonynge, nel 1975 tiene un concerto con Huguette Tourangeau, nel 1980 Rosalinda in \"Die Fledermaus\" diretta da Bonynge con Beverly Sills, Regina Resnik e Giuseppe Campora, nel 1984 Amalia ne \"I masnadieri\" diretta da Bonynge con Antonio Salvadori e nel 1987 tiene un recital.\nNel 1975 \u00e8 Lucia nella ripresa nel Civic Opera House di Chicago di \"Lucia di Lammermoor\" con Luciano Pavarotti diretta da Richard Bonynge. Durante la sua carriera la Sutherland ha interpretato questo ruolo per ben 233 volte, l'ultima delle quali nel 1988 al Gran Teatre del Liceu di Barcellona con Alfredo Kraus (direttore Richard Bonynge, regia Vittorio Patan\u00e8, scene Pierluigi Piantanida), evento ripreso in diretta dalla TVE televisione nazionale spagnola.\nAl Royal Opera House \u00e8 Maria Stuarda nel 1977, Lucrezia Borgia nel 1980, Leonora ne Il trovatore nel 1981, Esclarmonde nel 1983 (con Ernesto Veronelli nel ruolo di Roland) ed infine Anna Bolena nel 1988.\nComplessivamente la Sutherland partecipa a novantacinque rappresentazioni del Covent Garden.\nAl culmine del successo internazionale, si \u00e8 ritirata dalle scene nel 1990 (a Sidney, nel ruolo di Margherita di Valois in \"Gli ugonotti\" (\"Les Huguenots\")), a sessantaquattro anni, dopo quarantatr\u00e9 anni di carriera e circa sessanta ruoli interpretati.\nPochi di essi sono stati da lei affrontati solo in sala di registrazione; tra questi la protagonista della \"Turandot\" di Puccini, Adina nell'Elisir d'amore, Ah-Joe nell\"'Oracolo\" di Leoni e \"Athalia\" di H\u00e4ndel.\nHa lasciato documenti rilevantissimi anche per la musica sacra, tra l'altro eseguendo il \"Messiah\" e il \"Sansone\" di H\u00e4ndel, il \"Requiem\" di Verdi e alcune composizioni di Johann Sebastian Bach. Ha inoltre cantato e inciso il quarto movimento della \"Nona sinfonia\" di Ludwig van Beethoven.\nHa avuto anche il merito, insieme al marito, di aver contribuito al lancio di Luciano Pavarotti sulla scena internazionale. Il tenore afferm\u00f2 in pi\u00f9 occasioni di aver compiutamente rifinito la tecnica di respirazione ed appoggio del suono grazie a suoi insegnamenti, divenendone il partner privilegiato per molti anni.\nNel 1978 la regina Elisabetta II le confer\u00ec il titolo di dama dell'impero britannico (\"Dame - Commander of the British Empire\").\nGli ultimi anni e morte.\nNel 1999 e nel 2004, \u00e8 stata la Presidente della commissione giudicatrice del Concorso \u201cComunit\u00e0 Europea\u201d per Giovani Cantanti Lirici, organizzato annualmente dal Teatro lirico sperimentale \"A.Belli\" di Spoleto.\nIl 22 maggio 2007 (anno del Centenario della nascita del soprano Lina Pagliughi), al Teatro Comunale di Bologna, le viene assegnato il premio alla carriera \"la Si\u00f2la d'Oro\".\nJoan Sutherland \u00e8 deceduta nelle prime ore di domenica 10 ottobre 2010 nella sua casa a Les Avants, nei pressi di Montreux; da tempo malata di cuore, le sue condizioni di salute erano peggiorate dopo una caduta nel luglio 2008 che le aveva procurato la frattura di entrambe le gambe.\nIncisioni in studio.\nLa Sutherland \u00e8 stata legata per oltre 30 anni alla DECCA con oltre 40 incisioni di 33 diverse opere oltre a selezioni, antologie di rarit\u00e0 barocca e selezioni tratte dalle operette.\nRecital.\nL'album The Art of The Prima Donna (Molinari-Pradelli/Cov. Garden, 1960 Decca), le valse l'Edison Award oltre al Grammy Award come migliore interprete classica dell'anno (1961).\nL'album Live From Lincoln Center - Sutherland/Horne/Pavarotti vinse il Grammy Award for Best Classical Vocal Solo 1982."}
{"id": "275897", "revid": "124881834", "url": "https://it.wikipedia.org/wiki?curid=275897", "title": "Armando Pantanelli", "text": "Carriera.\nClub.\nCresce calcisticamente nella C.D.R. Modena, ma fra il 1986 e il 1992 milita nelle giovanili della , dove peraltro non entra mai in campo.\nLe prime presenze fra i professionisti le raccoglie in Serie C2, all', dove, dopo una stagione da secondo portiere, nel 1993 diventa titolare. In tutto con la squadra sarda le presenze sono 35, con 23 reti subite.\nSeguono due anni da titolare al Carpi in C1; nell'estate 1996, durante un'amichevole con l'Inter, viene notato dall'allenatore Roy Hodgson: cos\u00ec Pantanelli trascorre la stagione 1996-97 all'Inter da terzo portiere, chiuso dai pi\u00f9 esperti Gianluca Pagliuca e Andrea Mazzantini. Nel novembre del 1997, dopo aver giocato le prime partite di campionato alla Reggiana, ottiene una maglia da titolare alla Fidelis Andria, dove per\u00f2 resta un solo anno, prima di tornare nuovamente alla Reggiana. Con gli emiliani rimane fino a gennaio 1999, quando passa al in uno scambio di prestiti con Angelo Pagotto.\nSeguono due stagioni a e poi l'approdo al Cagliari, sempre in B. In Sardegna gioca per tre stagioni conquistando una promozione in serie A, ma non gioca nella massima categoria, perch\u00e9 nell'estate 2004, svincolato, viene ingaggiato dal . Nel maggio del 2006 raggiunge con gli etnei la promozione in serie A.\nNel luglio 2007 viene messo sul mercato ed escluso dagli allenamenti: il portiere, insieme ai compagni Mattia Biso e Gianluca Falsini denuncia il club etneo per mobbing al Collegio Arbitrale della Lega Calcio, che condanna il Catania a reintegrare i tre giocatori in rosa. L'8 settembre 2007 Pantanelli e Falsini sono coinvolti in un'inchiesta della magistratura di Siracusa su un giro di scommesse clandestine. Non vengono comunque indagati.\nPochi giorni pi\u00f9 tardi, Pantanelli passa all', che gli offre un posto da titolare, ma dopo alcune partite non \u00e8 pi\u00f9 titolare. Conclusa l'esperienza irpina, il 7 ottobre 2008 viene ingaggiato dai salernitani della Paganese. Dal luglio 2009 rimane svincolato, fino al 15 febbraio 2010, quando torna a vestire la casacca della Paganese. Nell'estate del 2010, dopo sei anni, ritorna a giocare con una societ\u00e0 sarda firmando per la S.S. Tavolara. Nel dicembre del 2010 Pantanelli resta in serie D passando dal Tavolara all'Arzachena.\nAllenatore.\nIl 10 dicembre 2012 inizia a frequentare a Coverciano il corso di abilitazione per il master di allenatori professionisti Prima Categoria-Uefa Pro. Il 10 maggio 2013 firma il suo primo contratto da allenatore con il Formigine in Serie D per la stagione 2013-2014.\nIl 18 settembre 2013, a seguito della sconfitta per 4-0 subita dalla sua squadra sul campo della Correggese, viene esonerato. Nel 2016 prova la sua prima esperienza da allenatore di Bambini / ragazzini con il Katane Soccer (mi sono trovato molto bene ma con il mio lavoro attuale non era compatibile ed ho dovuto fare una scelta).\nDa settembre 2020 a dicembre 2021 ha ricoperto il ruolo di allenatore dei portieri del Catania.\nCuriosit\u00e0.\nIl 10 aprile 2013 partecipa, in qualit\u00e0 di concorrente, ad una puntata del quiz \"L'eredit\u00e0\"."}
{"id": "275900", "revid": "121109563", "url": "https://it.wikipedia.org/wiki?curid=275900", "title": "Passo Manghen", "text": "Il passo Manghen (2.047\u00a0m) \u00e8 un valico alpino del Trentino orientale nella catena del Lagorai. Il suo versante meridionale, tramite la val di Calamento, porta a Borgo Valsugana, mentre quello settentrionale porta a Molina di Fiemme tramite la val Cadino.\nCiclismo.\nIl passo Manghen \u00e8 uno dei pi\u00f9 celebri passi percorsi nel Giro d'Italia, particolarmente duro per la sua lunghezza. Sino al 2007 veniva inoltre percorso dalla granfondo Campagnolo per cicloamatori. Poi la granfondo ha cambiato denominazione (Sportful) e percorso: i passi Duran e Valles ne hanno preso il posto. Dal 2013 \u00e8 tornato a far parte del percorso.\nLa salita da Borgo Valsugana \u00e8 lunga ben 23,4 chilometri e presenta una pendenza media del 7%, anche se gli ultimi 7 chilometri sono quelli pi\u00f9 impegnativi con una pendenza media del 9,5%, ma con punte del 15%.\nIl versante di Molina di Fiemme \u00e8 pi\u00f9 breve, 16,4 chilometri al 7,5% medio, ma ancora il tratto finale \u00e8 il pi\u00f9 duro, con ancora il 9,5% medio per gli ultimi 8 chilometri.\nIl versante meridionale del passo Manghen, cos\u00ec come tutta la zona della Val Calamento, appartiene al comune di Telve. Mentre quello settentrionale al comune di Castello-Molina di Fiemme.\nGiro d'Italia.\nIl Passo Manghen \u00e8 stato scalato pi\u00f9 volte al Giro d'Italia, la prima volta fu nel 1976. Nel 2019 \u00e8 stato designato come Cima Coppi dopo l'annullamento del passaggio al Passo Gavia, impraticabile per maltempo."}
{"id": "275905", "revid": "125650895", "url": "https://it.wikipedia.org/wiki?curid=275905", "title": "Laura Boccanera", "text": "\u00c8 sorella del doppiatore Fabio Boccanera e cugina dei doppiatori Massimo, Emanuela e Riccardo Rossi.\nBiografia.\n\u00c8 nota soprattutto per essere la doppiatrice ufficiale di Jodie Foster a partire dal film \"Dentro la grande mela\" in poi, altre attrici doppiate sono Robin Wright, Catherine Keener, Andie MacDowell, Annabella Sciorra, Julia Roberts, Sandra Bullock, Famke Janssen, Winona Ryder in diverse significative interpretazioni.\nHa dato la voce a Courtney Thorne-Smith nel serial \"Melrose Place\" e nella sitcom \"La vita secondo Jim\", Lara Flynn Boyle in \"The Practice - Professione avvocati\", Kate Walsh in \"Grey's Anatomy\" e \"Private Practice\", Angie Harmon in \"Law &amp; Order - I due volti della giustizia\" e \"Women's Murder Club\", Kimberlin Brown nel ruolo di Sheila Carter in \"Febbre d'amore\" e \"Beautiful\", ai personaggi Disney Belle in \"La bella e la bestia\", \"La bella e la bestia - Un magico Natale\" e \"Il mondo incantato di Belle\", Paperina, Nala adulta nei film \"Il re leone\" e \"Il re leone II - Il regno di Simba\", Judy Jetson in \"I pronipoti\", Morgana MacCawber in \"Darkwing Duck\", Miranda Wright in \"Bonkers gatto combinaguai\", Sadira in \"Aladdin\" e Teela nella prima stagione di \"He-Man e i dominatori dell'universo\".\nUno dei ruoli che l'ha da sempre contraddistinta nel campo dell'animazione, \u00e8 quello della voce di \"Candy Candy\" nell'omonima serie televisiva giapponese."}
{"id": "275906", "revid": "425388", "url": "https://it.wikipedia.org/wiki?curid=275906", "title": "Beppe Salvia", "text": "Biografia.\nHa pubblicato le prime poesie sulla rivista \"Nuovi Argomenti\" alla fine degli anni 1970, e ha partecipato al clima di rinnovamento della poesia di quel decennio pubblicando sulle riviste \"Prato pagano\", questa diretta da Gabriella Sica con cui collaborava fin dall'inizio degli anni 1980 e sulla quale compariranno molti testi anche dopo la sua morte, e \"Braci\", da lui fondata alla fine dello stesso decennio con Marco Lodoli, Claudio Damiani, Arnaldo Colasanti e altri.\nIl primo libro, \"Estate di Elisa Sansovino\", esce postumo nel 1985, come \"Quaderno di Prato pagano\".\nHa fatto parte della nuova scuola romana di poesia, sulla quale ha scritto Flavia Giacomozzi nel libro \"Campo di battaglia. Poeti a Roma negli anni '80 (antologia di Prato pagano e Braci)\", con prefazione di Sica (2005). Giacomozzi per la stesura del libro si \u00e8 avvalsa dell'archivio di Sica e delle sue informazioni a voce. L'opera di Salvia \u00e8 stata ricordata anche nel testo \"L'io che brucia, omaggio alla scuola romana di poesia\" di G. Furgiuele e L. Inchiappa (2007).\nMuore suicidandosi, a Roma, il 6 aprile 1985."}
{"id": "275907", "revid": "22416", "url": "https://it.wikipedia.org/wiki?curid=275907", "title": "Sarule", "text": "Sarule \u00e8 un comune italiano di abitanti della provincia di Nuoro che si trova a 630 metri sul livello del mare nella Barbagia di Ollolai.\nGeografia fisica.\nTerritorio.\nSituato nella Barbagia di Ollolai, alle pendici del monte Gonare, Sarule si estende per oltre 52\u00a0km\u00b2 e confina con Ollolai, Orani, Olzai, Ottana e Mamoiada. Il suo territorio presenta una notevole differenza altimetrica, che varia dai 215\u00a0m della valle di \"Ghirthoe\", ai 1086\u00a0m del monte Gonare.\nStoria.\nL'area era gi\u00e0 abitata in epoca prenuragica e nuragica.\nNumerosi ritrovamenti, tra cui tombe dei giganti, monoliti e nuraghi, testimoniano le origini antiche del paese.\nNell'Alto medioevo, intorno al VI secolo, si trovava sotto il dominio di Ospitone, inviato dal Papa Gregorio Magno per sollecitare la conversione al cristianesimo dell'intera popolazione della zona, ancora legata a credenze pagane.\nIn epoca medievale appartenne al giudicato di Torres, e fece parte prima della curatoria di Sarule, di cui fu il capoluogo, e poi di quella di Ottana.\nAlla caduta del giudicato (1259) pass\u00f2 per qualche tempo sotto l'amministrazione del giudicato di Arborea, e successivamente, intorno al 1324, sotto quello aragonese. Il territorio fu conteso tra aragonesi e arborensi durante la guerra sardo-catalana, finch\u00e9 tra la fine del XIV e l'inizio del XV secolo pass\u00f2 definitivamente sotto il dominio aragonese, ove il paese divenne un feudo che fu incorporato nel 1617 nel marchesato di Orani, concesso ai Da Silva. Dai Da Silva pass\u00f2 ai Fadriguez Fernandez, ai quali venne riscattato nel 1839 con la soppressione del sistema feudale.\nSociet\u00e0.\nLingue e dialetti.\nNel dialetto di Sarule, si riscontra la presenza di alcuni termini di chiara derivazione araba, che si ipotizza siano stati portati in maniera diretta da schiavi catturati o da pirati rifugiatisi nelle montagne dell'interno dell'Isola. Altri termini invece sono arrivati attraverso il dialetto pisano o quello genovese, oppure attraverso le lingue dei plurisecolari dominatori dell'Isola, il catalano e lo spagnolo, idiomi abbondantemente influenzati dall'arabo; \naltri termini ancora sono arrivati attraverso i commercianti siciliani e quelli napoletani. \nNon si pu\u00f2 inoltre trascurare l'apporto fornito dalle comunit\u00e0 ebraiche provenienti dalla Spagna musulmana, e stabilitesi nei ghetti di Cagliari, Sassari e Alghero.\nFra i termini di origine araba presenti nel sardo, due si trovano solamente nel dialetto sarulese: \"dimma\" (Nell'espressione \"\"lu amus a dimma\") e \"tabecc\u00e0re\" (Nell'espressione \"'(f)aco comente mi tab\u00e8ccat\"\", che letteralmente significa \"faccio come mi pare\", e pu\u00f2 essere ricondotto alla radice \"tbq\" che tra i diversi significati ha anche quello di \"stare bene\", \"convenire\", etc).\nTradizione e folclore.\nIl carnevale sarulese.\nLa maschera principale del carnevale sarulese \u00e8 la cosiddetta \"maschera a gattu\" (Maschera del gatto), citata anche da Grazia Deledda nel romanzo Elias Portolu.\nLe due gonne del costume tradizionale sono indossate al rovescio, una coperta bianca sulla testa simboleggia la nascita, un velo nero di fronte al viso la morte, e una fascia rossa intorno al capo il matrimonio.\nIl fantoccio destinato a venire bruciato alla fine dei festeggiamenti \u00e8 detto Su maimone, vestito con pantaloni da cavallerizzo (\"pantalones a s'isporta\") imbottiti di stracci, gambali, e un camicione che nasconde una damigiana colma di vino con cui si riempiono i bicchieri dei partecipanti ai festeggiamenti.\nNella figura di Su Maimone \u00e8 possibile ritrovare echi di antichi riti contro la siccit\u00e0 che si ritrovano nell'Antico Egitto.\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per l'arte della tessitura, finalizzata alla produzione di tappeti realizzati con telai verticali e caratterizzati dalle dimensioni notevoli, dalla prevalenza dei colori giallo, nero, rosso, marrone, dai disegni geometrici o dalle figure ispirate da oggetti rurali oppure da elementi della natura.\nIn particolare si distingue per un tipo di tappeto nominato comunemente \"Burra\", prodotto secondo schemi tramandati in maniera secolare e costituito da trame colorate in maniera naturale. Questo tipo di tappeto \u00e8 unico nel suo genere a livello regionale e si pu\u00f2 osservare al museo Etnografico di Nuoro.\nOltre ai noti tappeti, sussiste nel suo territorio in maniera fortemente identitaria e tradizionale la pastorizia. La produzione principalmente \u00e8 destinata al settore caseario con prodotti ovini di eccellente qualit\u00e0, rinomati anche essi in tutta l'isola ed esportati anche in America.\nIl suo territorio collinare, ben esposto, conta un gran numero di Oliveti secolari. il prodotto derivato dalle olive, ovvero l'olio, costituisce una parte dell'economia del paese, con un olio ottimo nella media dei produttori.\nVarie forme di artigianato legate al ferro battuto sono visitabili nel paese."}
{"id": "275910", "revid": "4106", "url": "https://it.wikipedia.org/wiki?curid=275910", "title": "Anthony Joseph Sciacca", "text": ""}
{"id": "275915", "revid": "640277", "url": "https://it.wikipedia.org/wiki?curid=275915", "title": "Trapezio rettangolo", "text": ""}
{"id": "275926", "revid": "399", "url": "https://it.wikipedia.org/wiki?curid=275926", "title": "Pianura", "text": "In geografia, la pianura \u00e8 un'ampia area piana formata da terra collocata ad una modesta altitudine e caratterizzata da rilievi relativamente bassi e poco accentuati. Solitamente viene formata dai depositi alluvionali dei fiumi, nel corso di un lungo periodo di tempo. La pianura pu\u00f2 essere pi\u00f9 adatta degli altopiani, delle colline o delle montagne a specifiche colture agricole, specie quando vi \u00e8 abbondanza di acqua. Storicamente le pianure sono inoltre state tra le prime aree dove si \u00e8 diffusa la meccanizzazione agraria.\nTipologia.\nEsistono vari tipi di pianure.\nin base ai processi geologici che le hanno originate possono distinguersi:\nIn base alle caratteristiche geografiche si pu\u00f2 parlare invece di:\nLe aree di pianura oltre che per le caratteristiche morfologiche vengono a volte definite anche in base a soglie altimetriche, consentendo cos\u00ec di distinguerle dagli altipiani. Per esempio in Italia le zone considerate ufficialmente come \"pianura\" hanno una altitudine non superiore ai ."}
{"id": "275928", "revid": "113583562", "url": "https://it.wikipedia.org/wiki?curid=275928", "title": "Noctis Labyrinthus", "text": "Il Noctis Labyrinthus (in latino \"Labirinto della notte\") \u00e8 una regione della superficie di Marte, situata all'estremo occidentale delle Valles Marineris, a nord del Syria Planum e ad est del Pavonis Mons, caratterizzata da una morfologia disordinata e dalla presenza di grandi fratture e canyon, che si sviluppano in diverse direzioni attorno a enormi agglomerati di terreno pi\u00f9 antico. \nLe parti superiori di questi ammassi sono composte da materiale pi\u00f9 recente, forse frutto dell'attivit\u00e0 vulcanica della vicina regione di Tharsis; alcune sono tuttavia caratterizzate da materiale pi\u00f9 vecchio, pi\u00f9 ricco di crateri d'impatto e pi\u00f9 corrugato. Le pareti dei canyon sono costituite da roccia omogenea, mentre i loro letti sono ricchi di materiale di origine sedimentaria o fluviale. Regioni simili al Noctis Labyrinthus si trovano abbastanza comunemente a valle di canali anticamente percorsi da fluidi quali l'acqua o il diossido di carbonio liquido o gassoso."}
{"id": "275929", "revid": "226458", "url": "https://it.wikipedia.org/wiki?curid=275929", "title": "Paolo Prestigiacomo", "text": "Biografia.\nFinito il liceo in Sicilia, si \u00e8 trasferito a Roma dove ha esordito come poeta, segnalandosi subito per la freschezza di immagini e per la capacit\u00e0 evocativa della sua scrittura.\nLegato d'amicizia ad Aldo Palazzeschi, ne ha curato l'epistolario con Marinetti. Gran parte della sua opera in prosa \u00e8 inedita e in attesa di essere valorizzata. Il Comune di San Mauro Castelverde ha indetto a suo nome il Premio Letterario \u201cPaolo Prestigiacomo\". "}
{"id": "275932", "revid": "889336", "url": "https://it.wikipedia.org/wiki?curid=275932", "title": "Pattinaggio di velocit\u00e0 ai XVI Giochi olimpici invernali", "text": "Ai XVI Giochi olimpici invernali del 1992 ad Albertville (Francia), vennero assegnate medaglie in dieci specialit\u00e0 del pattinaggi\u00f2 di velocit\u00e0. Le gare si svolsero dall'8 al 22 febbraio nello \"Stade de Patinage Olympique\"."}
{"id": "275937", "revid": "78273", "url": "https://it.wikipedia.org/wiki?curid=275937", "title": "San Isidoro", "text": ""}
{"id": "275946", "revid": "76963", "url": "https://it.wikipedia.org/wiki?curid=275946", "title": "Emilio Pomarico", "text": "Biografia.\nNato a Buenos Aires, ha studiato composizione al Conservatorio di Milano con Renato Dionisi (sue composizioni sono state premiate al concorso \"Viotti\" di Vercelli) e direzione d'orchestra in Italia con Franco Ferrara e in Germania con Sergiu Celibidache. \nHa diretto le principali orchestre lirico-sinfoniche italiane, tra cui le orchestre della RAI di Torino, Milano e Roma, l'Accademia di Santa Cecilia, le orchestre del Teatro La Fenice di Venezia, della Scala di Milano, del Teatro dell\u2019Opera di Roma e del Teatro Verdi di Trieste, l\u2019Orchestra Sinfonica Siciliana, l\u2019Orchestra della Toscana e l\u2019Orchestra da Camera di Padova e del Veneto. Ha diretto inoltre varie orchestre in Europa (SWR Symphonieorchester di Baden-Baden, WDR Sinfonieorchester K\u00f6ln, Bamberger Symphoniker, Hr-Sinfonieorchester di Francoforte, Orchestre Philharmonique de Radio France, BBC Scottish Symphony Orchestra, Orchestra Gulbenkian, Orchestre de la Suisse Romande), comparendo in contesti importanti quali Festival di Edimburgo, Salzburger Festspiele, Berliner Philharmonie, Teatro Colon di Buenos Aires, Elbphilharmonie di Amburgo, Opera Comique di Parigi, Opera di Zurigo, Op\u00e9ra de Dijon, Op\u00e9ra national de Lorraine di Nancy, il Festival d'Aix-en-Provence, Festival Musica a Strasburgo, Festival d'Automne e Festival Pr\u00e9sence di Parigi, Ruhrtriennale, Wiener Festwochen, Steirischer Herbst di Graz e la Biennale di Venezia. \nL'attivit\u00e0 di compositore lo ha portato ad essere particolarmente attivo nella diffusione della musica contemporanea: ha diretto e inciso (spesso in prima mondiale) opere di Luciano Berio, Niccol\u00f2 Castiglioni, Pierre Boulez, Elliott Carter, Franco Donatoni, Gy\u00f6rgy Ligeti, Giacomo Manzoni, Bruno Maderna, Luigi Nono, Iannis Xenakis, Emmaunel Nunes, Salvatore Sciarrino, Wolfgang Rihm, Gy\u00f6rgy Kurt\u00e1g, Hugues Dufourt, Brian Ferneyhough, G\u00e9rard Grisey, Johannes Maria Staud, Georg Friederich Haas, Helmut Lachenmann, Philippe Boesmans e altri, collaborando con Ensemble Modern (Francoforte), Contrechamps (Ginevra), Nieuw Ensemble (Amsterdam), l\u2019Ensemble Recherche (Freiburg), Klangforum Wien, Ensemble InterContemporain, Quartetto Arditti e i Ferienkurse di Darmstadt. \nHa diretto prime assolute di autori come Emmanuel Nunes (\"Quodlibet\" nel 1991, \"Nihil mutantur omnia interit\" nel 1994, \"Musivus\" nel 1996), Hugues Dufourt (\"La Maison du Sourd\" alla Biennale di Venezia nel 1999 e \"Concerto per oboe e orchestra\" con l'Orchestra Sinfonica Nazionale della RAI a Torino nel 2006), Luigi Nono (\"Caminantes\" nel 1999), Georg Friederich Haas (\"Melancholia\" all'Opera Garnier di Parigi nel 2008, il \"Concerto per sassofono baritono e orchestra\" nello stesso anno a Colonia e \"Ich suchte, aber ich fand ihn nicht\" a Monaco di Baviera nel 2012) e Brian Ferneyhough (prima esecuzione integrale del ciclo \"Carceri d'invenzione\" nel 1996). \nLe composizioni di Pomarico sono state eseguite in vari festival di musica contemporanea, tra i quali Contrechamps a Ginevra, Musica del Nostro Tempo a Milano, Musik der Zeit a Colonia, Wittener Tage f\u00fcr Neue Kammermusik a Witten, Wien Modern a Vienna."}
{"id": "275950", "revid": "405275", "url": "https://it.wikipedia.org/wiki?curid=275950", "title": "Saint Seiya", "text": ""}
{"id": "275951", "revid": "599013", "url": "https://it.wikipedia.org/wiki?curid=275951", "title": "Pattinaggio di velocit\u00e0 ai XV Giochi olimpici invernali", "text": "Ai XV Giochi olimpici invernali del 1988 a Calgary (Canada), vennero assegnate medaglie in dieci specialit\u00e0 del pattinaggi\u00f2 di velocit\u00e0. Le gare si svolsero al \"Canada Olympia Parc\"."}
{"id": "275953", "revid": "40527", "url": "https://it.wikipedia.org/wiki?curid=275953", "title": "Bob Salmieri", "text": "Biografia.\nAgli inizi del XX secolo la famiglia paterna si trasferisce da Favignana a Tunisi, dove nasce il padre Carlo che torner\u00e0 in Italia ventenne. \u00c8 il legame paterno con la Tunisia che avviciner\u00e0 Salmieri fin da bambino alla cultura mediorientale, influenzandone la produzione artistica.\nDal 1979 al 1985 dirige l'associazione di sperimentazione teatrale e musicale \"L'Alambicco\", curando le regie e le colonne sonore.\nDal 1995 dirige Milagro Acustico, formazione multietnica con la quale ha inciso diversi album negli USA e in Italia. L'aspetto pi\u00f9 peculiare della sua attivit\u00e0 \u00e8 l'utilizzo di poesie della tradizione arabo-sicula come testi per le sue musiche. In particolare utilizza liriche dei poeti arabi di Sicilia per tre album: \"Poeti arabi di Sicilia\" (2005), \"SIQILIAH terra d'Islam\" (2007) e \"Sicilia Araba\" (2013). Nel cd \"Rubaiyyat of Omar Khayyam\" (2004) ha tradotto le quartine del poeta persiano Omar Khayyam in siciliano. Nei suoi album collabora con musicisti come Marwan Samer, Nour-Eddine, Pape Kanout\u00e8, Jamal Ouassini, Andrea Alberti, Abdalla Mohamed e Pejman Tadayon.\nDal 2005 collabora con l'etichetta turca Muzikal Yapim e registra con musicisti di spicco del panorama turco come Burak Aziz, Volkan Gucer, Turker Dinletir, Gunay Celik. In Italia incide con Compagnia Nuove Indye (CNI Music) 5 album. Nel 2013 fonda l'etichetta Cultural Bridge con la quale produce concerti e cd di artisti nel panorama della world music del jazz e della musica sperimentale. Nel 2015 realizza il CD \"Rosa del Sud\", con brani composti sulla voce della cantante siciliana Rosa Balistreri, il progetto verr\u00e0 ampliato nel 2019 con \"Rosa del Sud remix\". Nel 2020 collabora con musicisti polacchi come il violinista Stanis\u0142aw Jan Klemens S\u0142owi\u0144ski, il vibrafonista Mateusz Nawrot e il clarinettista Michal Gorczynski e con il turco flautista Volkan Gucer alla realizzazione di Casbah!\nNel 2016 fonda il gruppo di jazz mediterraneo Erodoto Project con Alessandro de Angelis (pianoforte), ai quali si aggiungono Ermanno Dodaro (contrabbasso) e Giampaolo Scatozza (batteria). Insieme realizzano il loro primo album, \"Stories: Lands, Men &amp; Gods\" prodotto da Cultural Bridge nel 2017, ospiti: Gabriel Oscar Rosati (tromba) e Carlo Colombo (percussioni). Nel 2018 viene pubblicato \"Mol\u00f2n lab\u00e8 (come and get them!\") in quintetto con Marco Loddo al contrabbasso. Nel 2020 realizza \"Mythos - Metamorphosis Erodoto Project\" con il trio d'archi Mir\u00f2, ispirato alle \"Metamorfosi\" di Ovidio, presentato in anteprima al Singer Jazz Festival di Varsavia.\nNel 2020 fonda con il quale pubblica \"Live\".\nNel 2021 costituisce Bob Salmieri Bastarduna Quintet con i musicisti Giancarlo Romani, Vincenzo Lucarelli, Maurizio Perrone, Massimiliano de Lucia, ospite il vibrafonista polacco Mateusz Nawrot. registrano in piena pandemia il disco \"...and Mama was a belly dancer\" per Cultural Bridge. Il disco uscir\u00e0 nel Marzo 2021\nPubblica il primo libro \"I Storie o Caf\u00e8 di lu Furestiero\" (ed. Interculturali) nel 2005, a cui si ispira alle composizioni del CD omonimo, nel 2007 pubblica \"Uomini e Dei - Piccola Odissea Siciliana\" (Coppola Editore) continuazione della saga del Caf\u00e8. Nel 2015 pubblica il romanzo \"La Ballata dei Bastarduna\" (Ed. Progetto Cultura) che chiude idealmente la trilogia dedicata alla Sicilia."}
{"id": "275960", "revid": "709565", "url": "https://it.wikipedia.org/wiki?curid=275960", "title": "Titolo di citt\u00e0 nel Regno Unito", "text": "Il titolo di citt\u00e0 (\"city status\") nel Regno Unito \u00e8 concesso dal monarca a un gruppo selezionato di comunit\u00e0. Esso non viene applicato automaticamente secondo criteri precisi, sebbene sia stato concesso storicamente alle cattedrali diocesane. La relazione tra avere una cattedrale e avere lo status di \"city\" venne introdotta poco dopo il 1540, quando Enrico VIII fond\u00f2 diocesi (e quindi cattedrali) in sei cittadine inglesi, garantendo loro lo status di \"city\" tramite le \"Letters Patent\".\nAppartenere a tale \"status\" non comporta tuttavia automaticamente alcuna autorit\u00e0 aggiuntiva ed \u00e8 pertanto generalmente soltanto un titolo onorifico. Esso riflette una condizione urbanistica pi\u00f9 che amministrativa, e pertanto \u00e8 dato il caso che citt\u00e0 possano essere sia parrocchie che distretti o addirittura contee. Non \u00e8 tuttavia escluso che, trattandosi appunto di localit\u00e0 ad alta densit\u00e0 abitativa, al titolo di citt\u00e0 si abbini una libera devoluzione di poteri dall\u2019autorit\u00e0 superiore.\nLista delle citt\u00e0.\nLe seguenti sono le citt\u00e0 ufficiali nel Regno Unito nel 2004. Quelle con tale status da \"tempo immemorabile\" sono indicate con \"TI\" della colonna \"dal\".\nLe Cattedrali indicate erano alla base dell'attribuzione dello status. Esse appartengono alla Chiesa d'Inghilterra e precedentemente alla Chiesa del Galles o alla Chiesa d'Irlanda, in citt\u00e0 riconosciute prima del 1888 (la Chiesa di Scozia non ha vescovi e quindi diocesi). Molte citt\u00e0 hanno cattedrali cattoliche, che non sono elencate.\nAl livello pi\u00f9 basso, le parrocchie con titolo di citt\u00e0 sono solo otto."}
{"id": "275963", "revid": "287204", "url": "https://it.wikipedia.org/wiki?curid=275963", "title": "Pattinaggio di velocit\u00e0 ai XIV Giochi olimpici invernali", "text": "Ai XIV Giochi olimpici invernali del 1984 a Sarajevo (Jugoslavia), vennero assegnate medaglie in nove specialit\u00e0 del pattinaggi\u00f2 di velocit\u00e0."}
{"id": "275967", "revid": "125171421", "url": "https://it.wikipedia.org/wiki?curid=275967", "title": "UNO", "text": ""}
{"id": "275975", "revid": "599013", "url": "https://it.wikipedia.org/wiki?curid=275975", "title": "Pattinaggio di velocit\u00e0 ai XIII Giochi olimpici invernali", "text": "Ai XIII Giochi olimpici invernali del 1980 a Lake Placid (Stati Uniti), vennero assegnate medaglie in nove specialit\u00e0 del pattinaggi\u00f2 di velocit\u00e0."}
{"id": "275976", "revid": "6923", "url": "https://it.wikipedia.org/wiki?curid=275976", "title": "San Leonardo di Cutro", "text": "San Leonardo di Cutro \u00e8 una frazione turistica balneare del comune di Cutro, situata su una collina a ridosso del Mar Ionio in Calabria. L'attivit\u00e0 economica prevalente \u00e8 il turismo.\nArchitettura.\nL'urbanistica moderna sia di Steccato di Cutro che di San Leonardo di Cutro venne realizzata su commissione dell'Opera Valorizzazione Sila dall'architetto torinese Giovanni Astengo tra il 1952 e il 1955."}
{"id": "275977", "revid": "2006282", "url": "https://it.wikipedia.org/wiki?curid=275977", "title": "Nodo barcaiolo", "text": "Il nodo barcaiolo \u00e8 un nodo bloccante che viene utilizzato per fissare una qualsiasi corda a un punto di ancoraggio. Esso deve probabilmente il proprio nome gergale al fatto che viene da sempre utilizzato, nei porti, per legare le cime delle barche agli ormeggi del molo, ad esempio su un anello alla banchina, o predisposto coi due colli sovrapposti ed infilato dall'alto su una bricola, o su una bitta a fungo . \nIn nautica tuttavia \u00e8 anche noto come nodo parlato e viene tipicamente usato pure per dar volta su una trappa o su una cima, e per fissare i parabordi alle draglie, spesso raddoppiato per sicurezza con un ulteriore\nIn arrampicata e alpinismo viene utilizzato, congiuntamente a un moschettone di sicurezza (ossia munito di apposita ghiera), per collegare lo sportivo a un punto di ancoraggio (per esempio ad un chiodo di sosta) durante le manovre di autoassicurazione, di soccorso e, pi\u00f9 raramente, di assicurazione.\nIl barcaiolo \u00e8 un nodo di facile esecuzione e pu\u00f2 essere sciolto senza particolari difficolt\u00e0 anche se la corda si \u00e8 bagnata o \u00e8 stata sottoposta a forte trazione. Questo nodo permette altres\u00ec di variare agevolmente la distanza tra l'individuo e il punto di ancoraggio, senza tuttavia sciogliere il nodo stesso una volta che esso sia stato eseguito (la qual cosa permette al soggetto di restare autoassicurato durante la regolazione della distanza).\nIn ambito scout, campeggio, attendamenti militari viene chiamato nodo paletto e viene utilizzato principalmente come inizio della maggior parte delle legature.\nIl barcaiolo non va confuso con il mezzo barcaiolo. A differenza del suo fratello maggiore, il mezzo barcaiolo non \u00e8 un nodo bloccante ma uno strumento di assicurazione dinamica. Esso permette infatti lo scorrimento dei due capi di corda, in entrambe le direzioni, generando per\u00f2 un attrito che pu\u00f2 venire sfruttato come \"freno\" potenziale dall'arrampicatore o alpinista che svolge le manovre di sicurezza nei confronti del compagno scalatore."}
{"id": "275978", "revid": "125976570", "url": "https://it.wikipedia.org/wiki?curid=275978", "title": "Fiat 126", "text": "La Fiat 126 \u00e8 un'automobile prodotta dalla FIAT dal 1972 al 2000. La commercializzazione in Europa Occidentale termin\u00f2 nel 1991, proseguendo la vendita sul mercato polacco, paese in cui la vettura veniva prodotta dal 1973. Fu l'ultima auto con motore posteriore e trazione posteriore prodotta dalla casa torinese.\nStoria.\nPrima serie.\nStilisticamente derivata dalla \"concept car\" \"City Taxi\", realizzata da Pio Manz\u00f9 nel 1968, la Fiat 126 venne presentata il 1 novembre 1972 al Salone dell'automobile di Torino, con il compito di sostituire la \"500\", della quale riprendeva integralmente lo schema meccanico. La novit\u00e0 tecnica pi\u00f9 importante si riscontr\u00f2 nell'intero corpo della scocca che fu progettata, per favorire la migliore sicurezza all'utente finale, osservando i nuovi principi sulle \"resistenze differenziate\".\nTra le novit\u00e0 tecniche sostanziali si possono annoverare lo spostamento del serbatoio del carburante dal vano bagagli anteriore alla parte posteriore della vettura (precisamente sotto il sedile posteriore) e il cambio (a 4 rapporti) sincronizzato (tranne la prima). A partire dal 1978 e solo per alcuni anni verr\u00e0 anche adottato lo sterzo a cremagliera in sostituzione del classico sistema a vite e settore elicoidale presente sulla 500.\nAnche il motore, il noto bicilindrico raffreddato ad aria montato posteriormente a sbalzo, era lo stesso. Come sulla contemporanea \"500 R\" la cilindrata era di 594\u00a0cm\u00b3 (16 kW, 23 CV). Totalmente nuovi, invece, gli interni, la strumentazione ed i comandi, non privi di un misurato livello di rifinitura.\nLe migliorie della 126 erano costituite, essenzialmente, dalle aumentate dimensioni della carrozzeria squadrata che, pur mantenendo invariato il passo, consentiva una maggiore abitabilit\u00e0, oltre che dalle prestazioni pi\u00f9 elevate e dalle accresciute doti di sicurezza. La \"126\" era disponibile sia con carrozzeria completamente chiusa (novit\u00e0 rispetto alla \"500\") sia con tetto apribile in tela (tipico della sua progenitrice).\nSeconda serie.\nNel novembre del 1976 vide la luce la seconda Serie, con 3 modelli disponibili: \"Economica\" (o \"Base\"), \"Personal 2P\" (o, semplicemente, \"Personal\", con divanetto posteriore asportabile e tasche laterali portaoggetti sui passaruota) e \"\"Personal 4P\" (o, semplicemente, \"Personal 4\",\" dotata di divanetto posteriore fisso pi\u00f9 largo senza le tasche portaoggetti). Entrambe le versioni \"Personal\" avevano nuovi paraurti rivestiti in plastica anzich\u00e9 cromati, fascioni laterali nello stesso materiale. Tutte le versioni, poi, montavano cerchi sempre di 12 pollici ma di nuovo disegno, con nuovi mozzi ruota e tamburi dei freni maggiorati (derivati dal minivan \"900 T\"), cofano motore leggermente rivisto (minor numero di feritoie e incavo porta targa di disegno diverso) e interni completamente nuovi (con plancia ora rivestita in moquette e, successivamente, in finta pelle, come i sedili).\nNel luglio del 1977 la cilindrata del motore venne maggiorata a 652\u00a0cm\u00b3 (, 24\u00a0CV). La versione \"Base\" (o \"Economica\", secondo la dicitura Fiat) rimase in produzione fino al 1982.\nVennero inoltre modificati i fari anteriori (unificati con quelli della \"127\" seconda serie) che comprendevano anche le luci di posizione, precedentemente collocate nei fanalini sottostanti, ora destinati ai soli indicatori di direzione a luce arancione.\nLe \"Personal\", rispetto alla prima serie, avevano finiture migliori e, grazie agli interni pi\u00f9 raffinati, un'aria quasi snob, caratteristica che la Fiat sottoline\u00f2 nel 1978 con le versioni speciali \"Black\" e \"Silver\" (basate sulla \"Personal 4\"), caratterizzate da finiture particolari, dotazioni arricchite (vetri azzurrati, appoggiatesta, luce di retromarcia, lunotto termico) e carrozzerie (verniciate, rispettivamente, in nero e grigio) decorate (modanature laterali, paraurti e fascioni in colore contrastante). Nel 1980 le \"Black\" e \"Silver\" vennero rimpiazzate dalle \"Brown\" e \"Red\", che differivano dalle precedenti per la colorazione (testa di moro o bordeaux, con particolari in tinta negli interni) e alcuni particolari della finitura. La dotazione di serie comprendeva, tra le altre cose, poggiatesta anteriori regolabili, leva del cambio anatomica, vetri atermici in tinta, tappo benzina con serratura e antifurto. Questi due ultimi modelli furono prodotti negli stabilimenti polacchi FSM.\nSerie unificata e FSM.\nOltre che in Italia (prima a Cassino e poi a Termini Imerese e Desio), la \"126\" venne prodotta anche negli stabilimenti FSM (Fabryka Samochod\u00f3w Ma\u0142olitra\u017cowych - Fabbrica di automobili di piccola cilindrata) in Polonia, in particolare dal 6 giugno 1973 dalle catene di montaggio di Bielsko-Bia\u0142a e dal 18 settembre 1975 anche dal secondo stabilimento di Tychy. In Polonia la piccola utilitaria fu protagonista, negli anni settanta, della motorizzazione di massa del Paese. La \"126\" rappresent\u00f2 per i polacchi quello che la 600 aveva rappresentato per gli Italiani negli anni cinquanta. L'8 luglio del 1979 la produzione italiana di 126 venne interrotta (dopo 1 352 912 unit\u00e0 prodotte) e da allora in poi le 126 saranno solo di produzione polacca, compresi quindi anche i modelli per il mercato italiano.\nDerog\u00f2, da questa interruzione, lo stabilimento di Termini Imerese nel quale si continuarono a produrre, per ulteriori due anni, la FIAT 126 con la guida a destra e il modello con tettuccio apribile, opzione molto apprezzata in Gran Bretagna. Nel maggio del 1983 venne lanciata la \"126 unificata\" (la scritta sul cofano posteriore rimarr\u00e0 semplicemente \"Fiat 126\", poco dopo accompagnata dalla dicitura \"Made by FSM\" in ottemperanza alla legge che protegge il consumatore dall'acquisto di merci la cui origine possa essere presunta dal marchio aziendale e invece non corrispondente alla realt\u00e0).\nQuesta versione dell'83 era detta \"unificata\" in quanto venduta in un unico allestimento, sostanzialmente identico a quello della Personal 4 non pi\u00f9 in listino. Nel 1985 venne presentato un restyling della 126 unificata che prese definitivamente il nome di \"126 made by FSM\": aveva gli interni ridisegnati (con un cruscotto completamente riprogettato), inediti paraurti integrali, diversi fascioni laterali, un nuovo specchio retrovisore e l'avviamento non pi\u00f9 a levetta sul tunnel ma a chiave come tutte le altre Fiat. La luce di retromarcia venne spostata sotto al paraurti posteriore. La meccanica era quella della \"Personal 4\", al pari dei ridotti consumi (in media si percorrevano 17\u00a0km con un litro di carburante). Venne venduta anche in Jugoslavia come \"Zastava 126\" (ma la produzione era sempre in Polonia).\n126 Bis.\nLe ultime novit\u00e0 apportate alla 126, prima di cedere il passo sui mercati occidentali alla Cinquecento, risalgono al 1987, quando esord\u00ec la \"126 Bis\" con motore a sogliola, portellone posteriore e raffreddamento ad acqua.\nL'idea di creare un vano bagagli posteriore risaliva al 1960, quando Dante Giacosa cre\u00f2 la \"500 Giardiniera\" ruotando di 90\u00b0 (da verticale a orizzontale) il motore bicilindrico.\nLa soluzione venne ripresa anche dalla \"126 Bis\" e abbinata, per la prima volta, al raffreddamento ad acqua (anzich\u00e9 ad aria). Anche la cilindrata (704\u00a0cm\u00b3) e la potenza (, 26\u00a0CV) vennero incrementate, con la velocit\u00e0 massima portata a 116 km/h e l'accelerazione che andava 0 a 100 km/h in 33 secondi, oltre ad una riduzione dei consumi. Con l'occasione l'utilitaria italo-polacca si concesse qualche ritocco estetico: nuovi cerchi da 13\" con coperture in plastica, nuovo paraurti posteriore con spoiler e luci supplementari (retromarcia e retronebbia) integrate, nuovo specchietto e nuovi gruppi ottici posteriori. Naturalmente sparirono le fessure su quello che un tempo era il cofano motore, per dare spazio ad alette prendi aria pi\u00f9 ampie ai lati. Rinnovati anche i materiali (alluminio pressofuso per il basamento, lega di alluminio per la testa dei cilindri e ghisa centrifugata per le canne); l'alimentazione, inoltre, prevedeva la possibilit\u00e0 di utilizzare benzina senza piombo.\nGli pneumatici 135/70R13 diedero una migliore guidabilit\u00e0 alla vettura, le cui prestazioni erano migliorate (116\u00a0km/h di velocit\u00e0 massima). Questa nuova versione verr\u00e0 esportata anche in Australia. Venne anche realizzato il prototipo della \"126 Kombi\", una versione familiare con soluzioni molto simili alla \"500 Giardiniera\" che, per\u00f2, non giunse alla fase produttiva. Mentre nell'Europa Occidentale la \"Bis\" era l'unica \"126\" disponibile, sul mercato polacco rimaneva in listino anche la vecchia \"126 FSM\", con la configurazione classica. Nel 1989 alcune strisce adesive applicate alla fiancata della \"Bis\" diedero vita alla \"126 Up\", l'ultima 126 occidentale; l'esportazione (ma anche la produzione) termin\u00f2 nel 1991.\nLe ultime 126.\nCon la definitiva uscita di scena della \"Bis\", continu\u00f2 a rimanere in produzione in Polonia la sola \"126P 650 \"Maluch\"\" (\"bambino\" in polacco, soprannome con il quale la vetturetta venne quasi subito ribattezzata in Polonia, al pari di \"Topolino\" in Italia per la 500 del 1936), in conformazione classica, equipaggiata con motore raffreddato ad aria, ma con iniezione elettronica e marmitta catalitica, nelle versioni \"EL\" ed \"ELX\", meglio rifinita. I lamierati vengono profondamente rivisti: le fiancate e il cofano posteriore hanno, ora, una linea pi\u00f9 pulita con una nervatura in meno e il \"musetto\" \u00e8 lievemente pi\u00f9 sporgente, per migliorare la sicurezza.\nLe ultime 126 prodotte furono denominate \"Happy End\".\nLa produzione.\nLa produzione cess\u00f2 definitivamente il 22 settembre 2000. Sono stati prodotti esemplari di \"126\" negli stabilimenti italiani, in quelli polacchi e esemplari in Austria dalla Fiat-Steyr; sono contabilizzati quelli assemblati negli stabilimenti jugoslavi dalla Zastava, che commercializzava il modello come Zastava 126.\nLe 126 occidentali.\n1972 - 1976\n1976 - 1977\n1977 - 1983\n1983 - 1985\n1985 - 1991\nModelli derivati.\nLa linea della \"126\" ispir\u00f2 in maniera notevole anche la \"133\" prodotta dalla Fiat Concord SA in Argentina e in Spagna dalla SEAT come SEAT 133, esteriormente molto simile al modello \"126\" ma con il cuore derivato dalla Fiat 850 e dalla licenziata spagnola SEAT 850. La \"126\" ispir\u00f2 anche alcune versioni speciali, costruite in piccola serie da altri carrozzieri, tra cui si pu\u00f2 menzionare la \"126 Jungla Savio\", sfortunata erede della \"600 Jungla\" e la \"126 Moretti Minimaxi\", autovettura che ricorda in parte la Mini Moke. Un'altra interpretazione fu quella della FIAT stessa che present\u00f2 la \"126 Cavalletta\".\n\u00c8 interessante notare che gli allestimenti \"Personal\" sono stati commercializzati con differenti nomi in vari Paesi: se in Italia \u00e8 la \"126 Personal 4\", in Polonia \u00e8 la \"126 P 650\", in Svizzera e in Germania (con motore di 23\u00a0CV) la \"126 Bambino\" e in Inghilterra \u00e8 la \"126 De Ville\". Negli anni settanta, in Germania, ne vennero commercializzate alcune centinaia con il Marchio \"FIGO 126\", dotate di motore 2 tempi da 250\u00a0cm\u00b3 della Goggomobil. Erano destinate alle persone dotate di una speciale patente di guida (non pi\u00f9 concessa) per vetture inferiori a 250\u00a0cm\u00b3 di cilindrata. In Italia si vide invece la \"Valjolly Junior\", un veicolo a tre ruote con motore Diesel e carrozzeria della 126, guidabile con patente A.\nFiat 126 Cavalletta.\nLa \"126 Cavalletta\" \u00e8 una versione particolare presentata al Salone dell'automobile di Torino del 1976. Facente parte della tipologia allora definita come \"Spiaggina\", consisteva in un veicolo multiuso che per la sua forma venne battezzata come l'insetto. La Cavalletta venne progettata sulla scorta delle esperienze acquisite dai carrozzieri collegati alla Fiat nel realizzare i numerosi modelli di spiaggina nel ventennio precedente.\nEra previsto il possibile montaggio di un hard-top, per essere utilizzata anche nei mesi invernali, ed era spinta dal motore a sogliola della Fiat 500 Giardiniera che consentiva l'esistenza del piccolo vano di carico posteriore. Misurava 3,072 metri di lunghezza, 1,368 di larghezza ed era alta da terra 15\u00a0cm. Le prestazioni erano pressoch\u00e9 identiche a quelle della \"126\" di serie. Nonostante la bont\u00e0 del progetto, la \"Cavalletta\" non suscit\u00f2 lo sperato interesse del pubblico e non venne prodotta, rimanendo una pregevole concept-car."}
{"id": "275979", "revid": "1516566", "url": "https://it.wikipedia.org/wiki?curid=275979", "title": "Aquilone (araldica)", "text": "Aquilone \u00e8 un termine utilizzato in araldica per indicare un viso uscente da una nube che soffia con forza: le gote sono gonfie e il soffio ha la forma di un getto d'aria turbinante, diversamente dal \"vento\" il cui soffio \u00e8 rappresentato con linee diritte.\u00c8 detto anche \"Borea\"."}
{"id": "275982", "revid": "110157", "url": "https://it.wikipedia.org/wiki?curid=275982", "title": "Chiesa di San Gottardo in Corte", "text": "La chiesa di San Gottardo in Corte al Palazzo Reale \u00e8 un luogo di culto cattolico situato nel centro storico di Milano in via Francesco Pecorari; fa parte del percorso del Grande Museo del Duomo di Milano.\nStoria.\nLa chiesa fu eretta per ordine del signore di Milano Azzone Visconti intorno al 1336, accanto ai palazzi del potere signorile (l'odierno Palazzo Reale) e vescovile. La fabbrica fu offerta alla Vergine e dedicata a san Gottardo, tradizionalmente invocato come protettore contro i disturbi che affliggevano Azzone, i calcoli e la gotta. Il signore di Milano fu qui sepolto: l'arca, ideata da Giovanni di Balduccio, ricorda nella ricca decorazione l'investitura di Azzone a vicario imperiale dal parte dell'imperatore Ludovico il Bavaro.\nL'interno della chiesa nel suo aspetto trecentesco \u00e8 noto attraverso la dettagliata descrizione del frate domenicano Galvano Fiamma. Le pareti erano decorate con affreschi finiti a lapislazzuli e foglia d'oro con \"Storie della Vergine\". Della ricca decorazione rimane oggi il grande affresco con la \"Crocifissione\" di scuola giottesca, originariamente collocato all'esterno della chiesa, e trasportato su quella che era la controfacciata nel 1952.\nL'aspetto esterno dell'edificio fu completamente trasformato in epoca neoclassica dall'architetto Giuseppe Piermarini nell'ambito dei lavori di risistemazione del palazzo ducale (1770 circa), quando l'ingresso della chiesa fu trasferito sul fianco sud (dove si trova ancora oggi). La facciata, che presentava un profilo a capanna e tre aperture, fu eliminata nel nuovo assetto che la vede addossata al Palazzo. Anche l'interno sub\u00ec consistenti modifiche a favore del gusto contemporaneo, visibile nelle decorazioni monocrome, nell'adozione degli ordini classici per le colonne e per le lesene e nelle pareti dipinte a marmorino dai colori pastello che sono state riportate alla luce dal recente intervento di restauro.\nLa cappella palatina prima ducale, poi reale, \u00e8 dal 1981 propriet\u00e0 del comune di Milano e, dal 2014, in comodato d'uso alla Veneranda Fabbrica del Duomo di Milano. Officiata con il culto cattolico, \u00e8 stata canonicamente eretta in Rettoria nel 1986 all'interno della parrocchia di Santa Tecla (Duomo di Milano).\nIl 5 maggio 2015, dopo un poderoso intervento di restauro realizzato in soli 9 mesi, la Veneranda Fabbrica del Duomo di Milano ha riaperto la chiesa alla citt\u00e0.\nDescrizione.\nEsterno.\nNell'aspetto attuale la chiesa mantiene le antiche strutture trecentesche, ma esigenze di rappresentanza nel XVIII secolo sacrificarono la facciata e l'atrio antistante addossando alla chiesa lo scalone d'onore del Palazzo negli anni tra il 1771 e il 1775. Fu aperto quindi l'accesso alla chiesa sul fianco meridionale e il portale fu inizialmente trasferito al Castello Sforzesco. All'inizio del XX secolo, con l'intervento di Luigi Perrone e Calzecchi Onesti, venne rimosso sul fianco l'intervento neoclassico, riportato a vista il mattone e furono rimontati il portale originario e l'oculo sovrastante ancor addossato allo scalone e privo tuttavia della decorazione fittile.\nSul campanile fu installato il primo orologio pubblico della citt\u00e0 che originariamente scandiva 24 ore a partire dalla prima ora successiva al tramonto. Un rintocco di campana scandiva la prima ora della notte, mentre al tramonto i rintocchi erano ventiquattro (il funzionamento dell'orologio \u00e8 descritto in dettaglio da fra' Galvano Fiamma, cronista dell'epoca). Il tempo scandito e l'automatismo del meccanismo destarono tale scalpore che la zona circostante venne chiamata \"Contrada delle Ore\".\nCampanile.\nHa conservato il suo assetto originario la slanciata torre campanaria. Dalla base quadrata di pietra svetta la struttura ottagonale in laterizi, a piani rastremati con cuspide. Viene detta delle Ore, dal momento che Azzone la dot\u00f2 anche del primo orologio pubblico di Milano e probabilmente anche d'Italia (Pietro Verri, Storia di Milano, tomo I, cap. XI, 104). Il campanile \u00e8 caratterizzato da una fitta partitura architettonica realizzata con accostamenti di materiali e colori, il cotto e il marmo, utilizzati nelle cornici ad archetti intrecciati che segnano i piani bassi del campanile e nelle colonnine della parte superiore. Tali elementi richiamano la tradizione del gotico lombardo e alla base una lapide ricorda il nome dell'architetto responsabile dell'edificio, il cremonese Francesco Pecorari.\nLa torre fu nel 1887 oggetto di un importante intervento di restauro sotto la direzione di Luca Beltrami.\nInterno.\nL'interno della chiesa \u00e8 in stile neoclassico, frutto degli interventi della fine del XVIII secolo.\nLa pianta della chiesa \u00e8 costituita da un'aula allungata costituita da un'unica navata di tre campate, delle quali l'ultima si restringe per far posto simmetricamente alla sacrestia e alla torre campanaria, poste ai suoi lati. La volta, affrescata, \u00e8 a vela nelle prime due campate, a crociera nell'ultima. A met\u00e0 della navata, si aprono simmetricamente due cappelle laterali poco profonde, ciascuna delle quali contenente un altare policromo: quello di sinistra \u00e8 sormontato dalla tela \"Maria Assunta in cielo\" di Giuliano Traballesi, mentre quello di destra da \"San Gottardo Vescovo\" di Martin Knoller.\nAlla navata \u00e8 preposto un profondo avancorpo; al di sotto della cantoria, che \u00e8 sorretta da due file di colonne ioniche, sulla parete di controfacciata vi \u00e8 un affresco trecentesco raffigurante la \"Crocifissione\", di scuola giottesca; questo venne rinvenuto nel 1929 sulla base del campanile e sub\u00ec un rapido degrado fino al 1953, anno in cui fu rimosso dall'originaria collocazione, restaurato e collocato sulla parete di controfacciata. In una nicchia dell'avancorpo, vi \u00e8 l'altare della \"Madonna dei Dispersi\", opera in rame argentato di Romano Rui.\nL'abside termina con il presbiterio poligonale, coperto da una cupola a pianta ottagonale con lanterna. Le tre vetrate policrome che danno luce all'ambiente vennero realizzate nel XX secolo e raffigurano storie degli ordini religiosi benedettino e domenicano. A ridosso della parete centrale trova luogo l'altare maggiore in marmi policromi, originariamente sormontato dal dipinto di Giovan Battista Crespi detto il Cerano \"San Carlo Borromeo in Gloria\". Sulla parete di sinistra, \u00e8 stato ricomposto il monumento sepolcrale di Azzone Visconti; esso fu smembrato alla fine del XVIII secolo e ceduto prima al conte Anguissola e poi ai Trivulzio, che nel 1927 lo donarono nuovamente alla chiesa."}
{"id": "275983", "revid": "599013", "url": "https://it.wikipedia.org/wiki?curid=275983", "title": "Arben Makaj", "text": "Biografia.\n\u00c8 primatista albanese dei 100 metri piani con il tempo di 10\"56 stabilito il 15 luglio 2003 a Donnas (AO).\nHa corso per l'Atletica Riccardi di Milano, la Polisportiva Adrense e la Polisportiva Capriolese. Ha partecipato ai Mondiali di Saint-Denis 2003 ed \u00e8 stato pi\u00f9 volte campione d'Albania nei 100 m piani.\nNel 2007 ha partecipato ai primi Mondiali master di Riccione, uscendo in semifinale. Medaglia d'argento ai Mondiali master indoor di Clermont-Ferrand sui 60 m piani nella categoria M40, con il tempo di tempo 7\"13, dopo aver corso in semifinale in 7\"09. Nel luglio 2008 si \u00e8 laureato campione europeo M40 nei 100 m piani con 11\"28."}
{"id": "275987", "revid": "228587", "url": "https://it.wikipedia.org/wiki?curid=275987", "title": "Arco (araldica)", "text": "In araldica l'arco \u00e8 simbolo di \"milizia\" e \"guerre sopportate\"; quando \u00e8 teso simboleggia la \"potenza\".\nPosizione araldica ordinaria.\nL'arco si rappresenta, di norma, posta in palo. Se \u00e8 teso va blasonato. "}
{"id": "275988", "revid": "92723", "url": "https://it.wikipedia.org/wiki?curid=275988", "title": "Pattinaggio di velocit\u00e0 ai XII Giochi olimpici invernali", "text": "Ai XII Giochi olimpici invernali del 1976 a Innsbruck (Austria), vennero assegnate medaglie in nove specialit\u00e0 del pattinaggi\u00f2 di velocit\u00e0."}
{"id": "275989", "revid": "10369", "url": "https://it.wikipedia.org/wiki?curid=275989", "title": "Picture Archiving Communication System", "text": ""}
{"id": "275994", "revid": "125818919", "url": "https://it.wikipedia.org/wiki?curid=275994", "title": "Palmanova", "text": "Palmanova (\"Palme\" in friulano) \u00e8 un comune italiano di abitanti del Friuli-Venezia Giulia.\nCitt\u00e0 fortezza pianificata dai Veneziani nel 1593, \u00e8 chiamata la \"citt\u00e0 stellata\" per la sua pianta poligonale a stella con 9 punte.\nGeografia fisica.\nTerritorio.\nSi trova nella pianura friulana centrale, 20 km a sud di Udine, nel punto di incontro tra l'autostrada A23 Udine-Tarvisio e A4 Torino-Trieste. Dista 17 km da Aquileia, 27 km da Grado, 28 km da Gorizia e 55 km da Trieste e da Pordenone.\nClima.\nAppartiene alla zona climatica E.\nStoria.\nNel 1521 la repubblica di Venezia stipul\u00f2 con l'Austria il trattato di Worms, ponendo fine a una lunga e logorante guerra che era costata alla Serenissima la fortezza di Gradisca (1511). Il Trattato di Worms stabil\u00ec dei confini piuttosto anomali, a \"macchia di leopardo\", con enclavi veneziane situate all'interno dei territori assegnati agli Asburgo e possedimenti austriaci individuati nel cuore del territorio veneziano, determinando una situazione di forte instabilit\u00e0 e ambiguit\u00e0 nei confronti dello storico nemico della serenissima. La repubblica di san Marco era particolarmente vulnerabile lungo il suo delicato confine orientale, e simili sistemazioni non potevano che accrescere la tensione e le rivendicazioni territoriali, in un clima geopolitico reso molto difficile delle incursioni degli Ottomani (1477, 1478) giunti a saccheggiare e incendiare San Vendemiano vicino a Vittorio Veneto nel 1499.\nIn questo clima di incertezza e di preoccupazione per l'integrit\u00e0 territoriale veneziana, il Senato della repubblica decise la costruzione di una fortezza in un punto vicinissimo al confine con gli Asburgo in una lingua del territorio compreso tra Udine e Marano Lagunare (citt\u00e0 fortificate in mano a Venezia) incuneato in territorio austriaco.\nAlla realizzazione del progetto prese parte una squadra di ingegneri, trattatisti, esperti architetti militari facenti capo all'Ufficio Fortificazioni di Venezia, tra i quali il soprintendente generale Giulio Savorgnan, principale progettista della fortezza. Il 7 ottobre 1593 venne posata la prima pietra per la costruzione della nuova fortezza e Marc'Antonio Barbaro fu nominato primo provveditore generale di Palma.\nDurante il periodo veneto la fortezza fu dotata di due cerchie di fortificazioni con cortine, baluardi, falsebraghe, fossato e rivellini a protezione delle tre porte d'ingresso alla citt\u00e0.\nPalmanova fu concepita soprattutto come macchina da guerra: il numero dei bastioni e la lunghezza dei lati furono stabiliti in base alla gittata dei cannoni del tempo.\nNel 1797 un maggiore austriaco entr\u00f2 con l'inganno in fortezza e riusc\u00ec a conquistare Palmanova che fin\u00ec per\u00f2 rapidamente sotto il controllo francese.\nDopo la pace di Campoformio Palmanova ritorn\u00f2 nuovamente agli austriaci che la tennero per qualche anno; nel 1805 i francesi rioccuparono la citt\u00e0 stellata e in questo periodo fu realizzata la terza cerchia di fortificazioni con le lunette napoleoniche. Nel 1814 Palmanova ritorn\u00f2 agli Asburgo.\nDurante il dominio austriaco (1815-1866) fu costruito il Teatro Sociale, destinato a diventare fucina di valori risorgimentali: nel 1848 i cittadini della fortezza, con in testa il generale Zucchi, si sollevarono contro gli austriaci, assumendo il controllo della citt\u00e0 e subendo un lungo assedio.\nNel 1866 Palmanova venne annessa al Regno d'Italia. Durante la prima guerra mondiale la fortezza fu centro di smistamento e rifornimento per le truppe sull'Isonzo, nonch\u00e9 sede di ospedale da campo, il 6 aprile del 1916 sub\u00ec un bombardamento da parte di un aereo austroungarico che cost\u00f2 la vita a quattro persone, due militari e due civili. Dopo la rotta di Caporetto Palmanova fu incendiata dalle truppe italiane in ritirata.\nAlla fine della seconda guerra mondiale l'arciprete Giuseppe Merlino fece recedere i tedeschi in ritirata dalla decisione di far brillare i depositi di munizioni ed esplosivi, operazione che avrebbe probabilmente causato la distruzione di gran parte della citt\u00e0.\nCon decreto del presidente della Repubblica nel 1960 Palmanova fu proclamata monumento nazionale.\nDal 9 luglio 2017 la fortezza di Palmanova \u00e8 entrata a far parte del patrimonio dell'umanit\u00e0 Unesco, nel sito seriale transnazionale \"\".\nSimboli.\nLo stemma e il gonfalone sono stati concessi con il decreto del Presidente della Repubblica datato al 28 gennaio del 1972. \nMonumenti e luoghi d'interesse.\nMuseo storico militare.\nIl Museo storico militare ha sede sul dongione di Porta Cividale e raccoglie uniformi, cimeli e documenti inerenti ai Corpi e le Unit\u00e0 avvicendatesi a Palmanova dal 1593 alla seconda guerra mondiale. Da qui parte l'itinerario sul sistema fortificato che circonda la citt\u00e0. Le fortificazioni sono costituite da:\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 440, ovvero l'8,08% della popolazione. Di seguito sono riportati i gruppi pi\u00f9 consistenti:\nLingue e dialetti.\nLa popolazione di Palmanova, accanto alla lingua italiana, utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge n. 482/1999, della legge regionale n. 15/1996 e della legge regionale n. 29/2007.La lingua friulana che si parla a Palmanova rientra fra le varianti appartenenti al friulano centro-orientale.\nAncora presente anche un dialetto di antica derivazione veneta, simile al dialetto veneto-udinese.\nEconomia.\nDal primo dopoguerra fino ai primi anni novanta, la citt\u00e0 \u00e8 stata il luogo di un'economia dei servizi, imperniata intorno alla presenza militare, per le attivit\u00e0 relative al mantenimento delle strutture militari e del personale di stanza, sovente accompagnatosi alla propria famiglia. La posizione centrale di Palmanova nell'ambito della pianura friulana gic\u00f2 un ruolo determinante nella scelta dei militari di insediarsi nella secentesca citt\u00e0 stellata.\nAccanto a scuole e ospedali civili sorsero numerosi istituti di credito e sedi territoriali, mentre l'attivit\u00e0 industriale, tradizionalmente minoritaria nell'assetto economico palamarino, rimase limitata al solo settore manifatturiero e si concretizz\u00f2 in un numero ristretto di realt\u00e0 produttive, concentrate in una zona industriale di dimensioni marginali rispetto a quelle del tessuto urbano e commerciale (e che visse la sua breve fase di espansione soprattutto negli anni settanta).\nDopo il crollo del Muro di Berlino, inizi\u00f2 il ritiro dei militari dislocati sul confine orientale dell'Italia e le loro strutture di Palmanova all'interno delle cinta muraria furono lasciate in stato di abbandono e di inutilizzo. La Grande Recessione dei primi anni Duemila acu\u00ec una crisi strutturale gi\u00e0 in atto che port\u00f2 ad un forte ridimensionamento delle attivit\u00e0 commerciali nel volgere di un decennio.\nSolo recentemente il demanio militare ha disposto la cessione al Comune di Palmanova di alcune aree occupate da caserme in disuso.\nLa pianificazione strategica della citt\u00e0 prevede il recupero della tradizione commerciale e il rilancio del turismo nel contesto di una nuova identit\u00e0.\nInfrastrutture e trasporti.\nStrade.\nPalmanova \u00e8 attraversata dalla ex SS 252 e dalla ex SS 352.\nLo svincolo autostradale di Palmanova si trova lungo l'autostrada A4 Torino-Trieste. Nel territorio comunale di Gonars \u00e8 presente anche l'interconnessione tra quest'ultima infrastruttura e l'Autostrada A23 Palmanova-Udine-Tarvisio.\nFerrovie.\nPalmanova \u00e8 dotata di una stazione sulla ferrovia Udine-Cervignano."}
{"id": "275996", "revid": "1983214", "url": "https://it.wikipedia.org/wiki?curid=275996", "title": "Twa", "text": "I pigmei Twa (Abatwa in kirundi ed in kinyarwanda) rappresentano una delle pi\u00f9 antiche comunit\u00e0 autoctone della regione dei Grandi laghi dell'Africa centrale.\nAttualmente vivono in Ruanda, Burundi, Repubblica Democratica del Congo ed Uganda, dove rappresentano meno dell'1% della popolazione di questi paesi, con una popolazione totale stimata di circa 80.000 individui. Le comunit\u00e0 Batwa vivono in situazioni di estrema povert\u00e0 e marginalizzazione sociale e politica, causate dalla perdita dei loro tradizionali ambienti di vita forestali e da preconcetti razziali da parte di altre etnie africane.\nIl termine \"Batwa\", a seconda del tono e del contesto in cui viene pronunciato, pu\u00f2 assumere un significato diverso, infatti pu\u00f2 essere utilizzato come un insulto o in maniera rispettosa. Alcune comunit\u00e0 pronunciano il loro nome \"Barhwa\", altre preferiscono chiamarsi \"Bambuti\", altre ancora \"Abayanda\".\nSono considerati ed essi stessi si definiscono come i primi abitanti autoctoni della zona che hanno popolato le foreste tropicali vivendo come cacciatori e raccoglitori. Ritengono anche di essere un popolo colonizzato: prima dagli agricoltori, poi dai pastori ed infine dagli europei. Ogni gruppo colonizzatore ha radicalmente trasformato la foresta, loro habitat naturale, in terre coltivabili, in pascoli, in culture intensive e, recentemente, in zone protette per riserve di caccia, esercitazioni militari o sfruttamento turistico.\nI Twa parlano la stessa lingua della popolazione circostante, degli Hutu e dei Tutsi, il kirundi in Burundi ed il kinyarwanda in Ruanda, anche se con un'accentuazione differente.\nPer diverse centinaia di anni i Twa, un popolo pigmeo, hanno costituito una minoranza molto piccola nella regione e hanno avuto scarso ruolo politico. Essi sono spesso ignorati nelle discussioni sui conflitti tra Hutu e Tutsi, che raggiunsero il culmine con il genocidio ruandese nel 1994.\nSono membri della UNPO."}
{"id": "276001", "revid": "102925739", "url": "https://it.wikipedia.org/wiki?curid=276001", "title": "Schiltron", "text": "Lo schiltron era una particolare formazione difensiva utilizzata da soldati muniti di lance lunghe. Il suo utilizzo viene registrato a partire dal 1000 d.C. in Inghilterra.\nTecnica e utilizzo.\nSi tratta di un insieme di soldati che si chiudono a riccio a ranghi serrati, con gli scudi adiacenti l'un l'altro e lunghe lance protese in avanti in ogni direzione cosicch\u00e9 questa formazione ricorda effettivamente un porcospino irto di aculei nell'atto di difendersi. Pu\u00f2 essere considerata una variante della classica falange largamente utilizzata dagli eserciti greco-macedoni. Tale formazione era particolarmente indicata per fronteggiare cariche di cavalleria; al contrario della falange, pu\u00f2 difendersi da ogni lato, ma necessita di grande disciplina per essere adottata con successo e risulta pi\u00f9 vulnerabile al tiro a distanza (di archi o balestre per esempio).\nIl suo utilizzo \u00e8 collegato alle guerre tra Scozia e Inghilterra nel XIII secolo. Fu adoperata con successo dagli scozzesi nella battaglia di Bannockburn e nella battaglia di Stirling Bridge, mentre il suo uso tradizionale port\u00f2 alla sconfitta gli scozzesi guidati da William Wallace nella battaglia di Falkirk.\nIn Italia un primo esempio dell'adozione di tale tattica lo si pu\u00f2 far risalire alla battaglia di Legnano (1176), da parte delle fanterie della Lega Lombarda."}
{"id": "276008", "revid": "60848", "url": "https://it.wikipedia.org/wiki?curid=276008", "title": "Zelmira", "text": "Zelmira \u00e8 un'opera in due atti di Gioachino Rossini su libretto di Andrea Leone Tottola (derivato da \"Zelmire\", \"trag\u00e9die en cinq actes\" messa in scena ad Avignone nel 1762 dallo scrittore francese Dormont de Belloy).\nL'opera - che sar\u00e0 l'ultima della stagione \"napoletana\" di Rossini (mentre \"Semiramide\" segner\u00e0 l'addio ai teatri italiani del \"Cigno di Pesaro\") - venne rappresentata per la prima volta al San Carlo di Napoli il 16 febbraio 1822 con successo, un anno dopo \"Matilde di Shabran\".\nIl Rossini di \"Zelmira\" - nelle parole del cronista che recens\u00ec la prima per il \"Giornale delle Due Sicilie\" - \"progredisce a grandi passi verso la perfezione\". Il medesimo cronista giungeva a valutare l'opera superiore all'acclamato \"Mos\u00e8\" (e \"ci\u00f2 \u00e8 dir tutto\", era la chiosa).\nIl controverso successo dell'opera.\nAlla replica del successivo 6 marzo 1822 intervenne il re Ferdinando I delle Due Sicilie (gi\u00e0 Ferdinando IV di Napoli) che salut\u00f2 con compiacimento l'esecuzione dell'opera, gli interpreti, l'intera orchestra, nonch\u00e9 Rossini il quale, il giorno dopo, 7 marzo, sarebbe partito assieme alla Colbran per sposarla di l\u00ec a pochi giorni, il 16 marzo, a Castenaso presso Bologna. Per tutta risposta, e quasi per ritorsione, l'impresario Domenico Barbaja ritenne giusto trattenere presso di s\u00e9 lo spartito dell'opera.\nDi estrema ampiezza (come spesso accade per le opere rossiniane), priva della canonica sinfonia, ma dotata di un breve tema orchestrale per il coro di apertura (e ricca delle arie, dei concertati e dei crescendo tipici di questo compositore), a parere della critica moderna, \"Zelmira\" si dimostra tuttavia un'opera debole soprattutto nella parte testuale; e il lavoro di adattamento di Tottola pot\u00e9 solo peggiorare, se possibile, la gi\u00e0 evidente monotonia originale del testo di Belloy da cui era stata tratta.\nSolo in parte la musica di Rossini riusc\u00ec a far dimenticare un testo considerato \"infelice\": quanto bastava per\u00f2, come si \u00e8 visto, a far esultare la critica del tempo, tanto da far considerare l'opera \"il\" capolavoro di Rossini. Il quale Rossini, peraltro, credeva in essa, tant'\u00e8 vero che - sia pure leggermente revisionata (e ampliata con una nuova aria, \"Ciel pietoso, ciel clemente\", destinata al personaggio di Emma - riusc\u00ec a farla metterla in scena a breve distanza dalla prima del San Carlo, il 13 aprile dello stesso 1822 la seconda versione con aggiunte di Giuseppe Carpani diretta da Joseph Weigl con la Colbran, David e Nozzari al Theater am K\u00e4rntnertor di Vienna e, quattro anni dopo, il 14 marzo 1826, al Th\u00e9\u00e2tre-Italien di Parigi con Marco Bordogni; qui Rossini scrisse un finale diverso per il famoso soprano Giuditta Pasta, aggiungendo alla scena finale del carcere la preghiera \"Da te spero o ciel clemente\" seguita da una stretta ricavata dall'\"Ermione\" (\"Dei vindici ognor voi siete\"); infine la cabaletta finale \"Deh circondatemi miei cari oggetti\" diventa un terzetto cantato tra Zelmira, Ilo (che era Giovanni Battista Rubini) e Polidoro (impersonato da Nicolas-Prosper Levasseur). Questo finale \u00e8 stato portato in scena per la prima volta in tempi moderni a Pesaro nel 2009.\nIl 21 settembre 1822 avviene la prima nel Teatro San Benedetto di Venezia nella prima versione con Luigia Boccabadati ed il 13 maggio 1823 nel Teatro Nacional de S\u00e3o Carlos di Lisbona nella seconda versione. Il 16 agosto successivo avviene la prima nel Teatro Riccardi (poi Teatro Donizetti) di Bergamo. Il 24 gennaio 1824 avviene la premi\u00e8re nel Her Majesty's Theatre di Londra diretta dal compositore con la Colbran, Lucia Elizabeth Bartolozzi e Manuel Garc\u00eda (padre). Il 29 gennaio 1825 avviene la prima nel Teatro La Fenice di Venezia con Henriette M\u00e9ric-Lalande, David ed Antonio Tamburini. Il 19 agosto 1826 va in scena al Teatro San Carlo di Napoli la terza versione chiamata \"Zelmira e Zamori\" scritta insieme a Giuseppe Nicolini e Valentino Fioravanti per il libretto di Giovanni Schmidt con la M\u00e9ric-Lalande, Rubini e Benedetti. Il successivo 14 ottobre avviene la prima di \"Zelmira\" al Teatro degli Avvalorati di Livorno con David e Domenico Reina ed il 1\u00ba novembre 1828 al Teatro Comunale di Bologna con Giulia Grisi, Giovanni Battista Verger e Domenico Cosselli. Il 12 gennaio 1829 avviene la prima al Teatro alla Scala di Milano, nella prima versione con Reina e Tamburini ed il 17 settembre 1831 al Teatro Grande (poi Teatro Verdi).\nA risollevare dal dimenticatoio \"Zelmira\", presto uscita dal tradizionale repertorio operistico, dopo la ripresa della prima versione nel 1965 a Napoli diretta da Carlo Franci con Virginia Zeani, Gastone Limarilli e Nicola Tagger, nel 1988 a Venezia in concerto diretta da Claudio Scimone con Cecilia Gasdia, Bernarda Fink, Chris Merritt e William Matteuzzi e nel 1989 con la prima nel Teatro dell'Opera di Roma con la Gasdia, Merritt, Rockwell Blake e Simone Alaimo, ha contribuito la \"Rossini renaissance\" che ha preso l'avvio nel secondo dopoguerra, consolidata dal Rossini Opera Festival di Pesaro che ha riportato quest'opera sulle scene nel 1995 diretta da Roger Norrington con Giorgio Surjan, Mariella Devia, Bruce Ford, Sonia Ganassi e l'Orchestra e Coro del Teatro Comunale di Bologna.Patetica e monumentale al tempo stesso, comunque di difficile esecuzione sia per la parte strumentale quanto per quella vocale, \"Zelmira\" ha goduto tuttavia negli ultimi decenni di diverse incisioni discografiche, da quella \"live\" del 1965 - in occasione del recupero della partitura originale nella sua sede \"originaria\", Napoli appunto - all'edizione \"storica\" del 1989 ad opera degli \"Ambrosian Singers\" e dei \"Solisti Veneti\" diretti da Claudio Scimone, con un cast che comprendeva, oltre a Cecilia Gasdia, Chris Merritt, William Matteuzzi, Jos\u00e9 Garcia e Bernarda Fink. Nel 2003 avviene la prima all'Usher Hall di Edimburgo con Ford per l'Edinburgh International Festival. Nel 2009 viene ripresa al Rossini Opera Festival diretta da Roberto Abbado con Juan Diego Fl\u00f3rez e Gregory Kunde e trasmessa poi da Rai 5.\nImportanti interpreti del ruolo della protagonista furono Virginia Zeani, la gi\u00e0 citata Gasdia, Mariella Devia, Elizabeth Futral. Come Ilo vanno ricordati Rockwell Blake, William Matteuzzi, Paul Austin Kelly e Florez. Nel ruolo di Antenore spiccano tra tutti Chris Merritt, Bruce Ford e Kunde.\nTrama.\nAntefatto.\nPolidoro, re di Lesbo, ha fatto sposare la figlia Zelmira al principe troiano Ilo, sprezzando le profferte di un altro pretendente alla mano della figlia, Azor. Costui, per vendetta, partito Ilo per una guerra, prende il potere con un colpo di Stato e usurpa il trono. Zelmira, temendo per la vita del vecchio padre, lo nasconde nelle tombe dei re di Lesbo e racconta, mentendo, ad Azor di averlo nascosto nel tempio di Cerere. Azor ordina di distruggere il tempio e Zelmira si conquista la triste fama di parricida.Intanto sorgono alcuni screzi tra Azor e due suoi collaboratori, Antenore e Leucippo. Leucippo decide di appoggiare Antenore e uccide Azor poco fuori dalla citt\u00e0. L'opera si apre con il ritrovamento del cadavere di Azor.\nAtto I.\nIl coro entra in scena disperato, piangendo la morte di Azor, e successivamente giungono anche Leucippo e Antenore che simulano tristezza (\"Che vidi, o amici!\"). Leucippo si fa portavoce del coro: Antenore sia successore di Azor. Uscito il coro, Leucippo espone il suo progetto: far accusare Zelmira dell'omicidio di Azor.Una volta usciti, entra Emma che fugge da Zelmira: Emma crede veramente che Zelmira sia colpevole di parricidio. Zelmira ribadisce la sua innocenza e, come prova, mostra a Emma il nascondiglio del padre Polidoro, ancora vivo tra le tombe dei re di Lesbo (\"Soave conforto\"). L'incontro per\u00f2 \u00e8 interrotto dal rumore di una marcia in lontananza e le due donne escono dal mausoleo.Finalmente, dopo tanto tempo di assenza, ritorna Ilo che non vede l'ora di riabbracciare la moglie e il figlio, ignaro di ci\u00f2 che \u00e8 successo (\"Terra amica\"). Zelmira, saputo del ritorno, \u00e8 sconvolta e non ha il coraggio di spiegare al marito cosa le \u00e8 successo; e tace delle accuse che le sono state rivolte, suscitando i sospetti e il dolore di Ilo (\"Che mai pensar, che dir?\").Antenore e Leucippo intanto incontrano Ilo e raccontano le loro menzogne: Zelmira \u00e8 parricida e ha tradito il suo amore. In quel momento un coro di sacerdoti comunica ad Antenore la futura incoronazione, con grande gioia di quest'ultimo (\"Ah, dopo tanti palpiti\").Zelmira, temendo per la vita del figlio, l'affida ad Emma (\"Perch\u00e9 mi guardi e piangi\").Antenore viene incoronato nel tempio dove si trova anche Ilo, in cerca del figlio. Ilo ha un mancamento e sviene; viene trovato da Leucippo che cerca di approfittarne per ucciderlo. Zelmira riesce a fermarlo e lo disarma, ma, ritrovatasi con il pugnale in mano, viene accusata da Leucippo di aver cercato di uccidere il marito. Zelmira viene ripudiata e disprezzata da tutti e viene condotta in carcere (\"Fiume che gli argini rompe e sorpassa\").\nAtto II.\nIn carcere Zelmira scrive una lettera a Ilo in cui gli spiega tutto quanto, dichiarando che il padre \u00e8 ancora vivo, ma viene intercettata da Leucippo. I due decidono di liberare Zelmira per spiarne i movimenti. Intanto Emma e le altre donne si danno da fare per nascondere il figlio di Zelmira, ultima speranza di Lesbo (\"Ciel pietoso, ciel clemente\").Ilo, in preda al dubbio, gira senza meta e capita per caso accanto alle tombe dei re di Lesbo, da dove esce con suo stupore Polidoro. Il vecchio re racconta tutta la verit\u00e0 e Ilo ascolta con gioia (\"In estasi di gioia\"). Si reca subito al porto per armare le navi troiane contro i due tiranni, mentre Polidoro rientra nel suo nascondiglio.Zelmira arriva al mausoleo ma viene seguita da Antenore e Leucippo che, mentendo, le fanno credere che Ilo sia riuscito a salvare il padre e cercano di farsi dire dove fosse nascosto cos\u00ec bene: Zelmira casca nella trappola e rivela il nascondiglio, causando cos\u00ec la cattura di Polidoro. Antenore sembra trionfare e ordina di portare subito in carcere Zelmira e il padre (\"Ne' lacci miei cadesti\"). Emma per\u00f2 riesce ad avvertire Ilo che si precipita subito a salvare la moglie.In carcere, i due prigionieri stanno per essere condannati a morte, quando irrompe Ilo in testa al suo esercito e al popolo in rivolta. I due tiranni vengono cos\u00ec condannati a morte e finalmente Polidoro pu\u00f2 tornare a regnare. L'opera si conclude con il tripudio generale (\"Riedi al soglio!\").\nEdizione critica.\nEdita dalla Fondazione Rossini e da Ricordi, \u00e8 stata curata da Kathleen Kuzmick Hansell."}
{"id": "276009", "revid": "15756", "url": "https://it.wikipedia.org/wiki?curid=276009", "title": "Pattinaggio di velocit\u00e0 agli XI Giochi olimpici invernali", "text": "Le competizioni del pattinaggio di velocit\u00e0 degli XI Giochi olimpici invernali si sono svolte dal 4 al 12 febbraio 1972 sulla pista del Makomanai Open Stadium a Sapporo.\nCome nell'ultima edizione di si sono disputate quattro prove maschili e quattro prove femminili."}
{"id": "276013", "revid": "767487", "url": "https://it.wikipedia.org/wiki?curid=276013", "title": "Tithonium Chasma", "text": "Il Tithonium Chasma \u00e8 una valle marziana situata ad est del cratere Oudemans, parallela allo Ius Chasma lungo una direttrice comune nord-sud. Le due valli condividono gli stessi aspetti morfologici, sebbene Tithonium Chasma sia di dimensioni leggermente inferiori e sul suo letto siano presenti polveri modellate dal vento.\nLa valle \u00e8 separata dallo Ius Chasma da uno strato di materiale di formazione recente, costituito da lava solidificata legata all'attivit\u00e0 vulcanica della regione di Tharsis."}
{"id": "276014", "revid": "287204", "url": "https://it.wikipedia.org/wiki?curid=276014", "title": "Ius Chasma", "text": "Lo Ius Chasma \u00e8 una valle marziana situata ad est del cratere Oudemans, parallela al Tithonium Chasma lungo una direttrice comune nord-sud, e comunicante col Melas Chasma. Al suo centro \u00e8 situata una cresta cui \u00e8 stato dato il nome di Geryon Montes. Il suo letto \u00e8 ricoperto da materiale di origine sedimentaria, forse depositatosi in seguito a successivi smottamenti delle pareti.\nNumerose valli a U si diramano lateralmente dallo Ius Chasma. La valle \u00e8 separata dal Tithonium Chasma da uno strato di materiale di formazione recente, costituito da lava solidificata legata all'attivit\u00e0 vulcanica della regione di Tharsis."}
{"id": "276020", "revid": "92723", "url": "https://it.wikipedia.org/wiki?curid=276020", "title": "Pattinaggio di velocit\u00e0 ai X Giochi olimpici invernali", "text": "Le competizioni del pattinaggio di velocit\u00e0 dei X Giochi olimpici invernali si sono svolte dal 9 al 17 febbraio 1968 sulla pista \"L'Anneau de Vitesse\" a Grenoble.\nCome nell'ultima edizione di si sono disputate quattro prove maschili e quattro prove femminili."}
{"id": "276022", "revid": "2128848", "url": "https://it.wikipedia.org/wiki?curid=276022", "title": "Mette-Marit di Norvegia", "text": "Biografia.\nMette-Marit Tjessem H\u00f8iby \u00e8 figlia di Sven O. H\u00f8iby, che ha lavorato come giornalista in un giornale locale, e di Marit Tjessem. I suoi genitori sono divorziati dal 1984 ed il padre, pi\u00f9 tardi, si risposer\u00e0 con Renate Barsg\u00e5rd. Ha una sorella e due fratelli maggiori, tra cui, Per Hoiby, amministratore delegato dell'agenzia PR norvegese First House. La principessa aveva un fratellastro, Trond Berntsen (avuto dalla madre con il secondo marito, Rolf Berntsen), deceduto duranti gli attentati del 22 luglio 2011 in Norvegia.\nEducazione e formazione.\nLa principessa ereditaria completa i suoi studi nel 1994 al Kristiansand Katedralskole. Durante questo periodo studia per un anno al Wangaratta High School, in Australia, grazie ad un programma di scambio studenti. Come studente part-time Mette-Marit ha impiegato pi\u00f9 anni di quelli previsti per finire la scuola ed ha lavorato al ristorante Caf\u00e8 Engebret in Oslo.\nLa principessa ha poi frequentato la Bj\u00f8rknes Private School. Nel 2000-2002 ha studiato etica alla Facolt\u00e0 di Scienze Sociali dell'Universit\u00e0 di Oslo. Nel 2003 Mette-Marit ha seguito dei corsi alla School of Oriental and African Studies dell'Universit\u00e0 di Londra. La principessa ha poi passato tre mesi come osservatrice presso la \"Norwegian Agency for Development Cooperation\" per approfondire i problemi legati all'AIDS. Nell'autunno del 2008 la principessa ha iniziato a studiare part-time al BI Norwegian Business School a Oslo, dove ha completato un Master of Management nel 2012.\nVita privata.\nMette-Marit ha avuto una relazione con Morten Borg, un ex spacciatore di droga, con cui nel 1997 ha avuto il suo primo figlio. Mette-Marit ammise davanti all'opinione pubblica che in quegli anni faceva uso di stupefacenti. La circostanza, all'epoca del fidanzamento con Haakon, cre\u00f2 molto scalpore.\nMatrimonio.\nIl matrimonio con il principe Haakon di Norvegia \u00e8 avvenuto il 25 agosto 2001, in una cerimonia tenutasi nel Duomo di Oslo.\nFigli.\nMette-Marit ha avuto tre figli.\nIncarichi di corte.\nDal 2001, la principessa ereditaria \u00e8 stata coinvolta in molteplici campagne per la sensibilizzazione all'AIDS. Nel 2006, \u00e8 stata nominata Rappresentate Speciale del Programma delle Nazioni Unite per l'AIDS/HIV (UNAIDS). Con questo incarico, ha ufficialmente visitato Nicaragua, Ucraina, Mali e Tanzania, ed ha spesso partecipato alla Conferrenza Biennale sull'AIDS.\nNell'ottobre del 2005 la principessa ereditaria Mette-Marit accompagn\u00f2 il principe ereditario Haakon, il re Harald V di Norvegia e la regina Sonja nel Regno Unito in un tour reale per celebrare il centenario dell'indipendenza della Norvegia.\nAscendenza.\n "}
{"id": "276024", "revid": "2519", "url": "https://it.wikipedia.org/wiki?curid=276024", "title": "Lompo", "text": ""}
{"id": "276025", "revid": "1543377", "url": "https://it.wikipedia.org/wiki?curid=276025", "title": "Pattinaggio di velocit\u00e0 ai IX Giochi olimpici invernali", "text": "Le competizioni del pattinaggio di velocit\u00e0 dei IX Giochi olimpici invernali si sono svolte dal 30 gennaio al 7 febbraio 1964 sulla pista del \"Olympia Eisschnellaufbahn\" a Innsbruck.\nCome nell'ultima edizione di si sono disputate 4 prove maschili e quattro prove femminili."}
{"id": "276027", "revid": "697352", "url": "https://it.wikipedia.org/wiki?curid=276027", "title": "Biel", "text": ""}
{"id": "276028", "revid": "287204", "url": "https://it.wikipedia.org/wiki?curid=276028", "title": "La carne, la morte e il diavolo nella letteratura romantica", "text": "La carne, la morte e il diavolo nella letteratura romantica (1930) \u00e8 il saggio di critica letteraria pi\u00f9 famoso dell'anglista italiano Mario Praz. \nIn quest'opera il critico esamina alcune tematiche comuni (e particolarmente scabrose) della letteratura occidentale dell'Ottocento: il risultato sono alcuni brillanti itinerari che partendo dalla letteratura licenziosa e libertina del secolo precedente conducono attraverso il Romanticismo europeo per approdare al Decadentismo. Il saggio \u00e8 stato anche tradotto in inglese col titolo \"The Romantic Agony\".\nCritica letteraria.\nSecondo Beniamino Placido, \"uno dei pi\u00f9 bei monumenti della comparatistica moderna, \"La carne la morte e il diavolo nella letteratura romantica\" di Mario Praz, \u00e8 nato in Italia\", inserendosi nel filone della \"letteratura comparata\" insegnata gi\u00e0 da Francesco De Sanctis. Peraltro, nel medesimo articolo Placido ricorda che \"Benedetto Croce rimproverava a Praz di non distinguere (o di non tenere abbastanza distinte fra di loro) l'ideologia del romanticismo e l'ideologia del decadentismo\".\nSecondo Enzo Di Mauro, la prima intuizione del ruolo esercitato da Sade nella letteratura romantica fu di Saint Beuve, che nel 1843, in uno dei suoi articoli settimanali sulla \"Revue des Deux Mondes\" riscontr\u00f2 in Sade un tono \"mascherato, ma ben riconoscibile, nelle ispirazioni di due o tre dei nostri romanzieri pi\u00f9 accreditati\": per Di Mauro uno di essi era Balzac, affine soprattutto per \"l'ossessione architettonica e l'imperioso impulso a nominare il male\", ma l'aver condotto Sade nel Novecento \u00e8 per il critico \"l'intuizione geniale di Praz\", che evit\u00f2 la chiave interpretativa di Apollinaire e dei surrealisti per privilegiare \"la voce dell'uomo delle caverne, quella specie estinta che ancora persiste nel fondo delle nostre anime e che non infrequentemente, in questi nostri torbidi tempi, viene alla superficie\"."}
{"id": "276029", "revid": "327773", "url": "https://it.wikipedia.org/wiki?curid=276029", "title": "Kristiansand", "text": "Kristiansand \u00e8 un comune e una citt\u00e0 della Norvegia. Si trova sulla costa meridionale del paese, nella contea di Agder. \nGeografia fisica.\nLa citt\u00e0 si trova nell'estremo sud del paese ed \u00e8 bagnata dallo Skagerrak, un tratto di Mare del Nord compreso tra Norvegia, Svezia e Danimarca. A Kristiansand sfocia il fiume Otra, noto anche come Torridalselven; il centro della citt\u00e0 si trova sulla riva occidentale del fiume.\nLa costa \u00e8 molto frastagliata con numerose isole e isolotti; brevi fiordi si inoltrano nell'entroterra, il principale \u00e8 il Topdalsfjorden che si snoda ad est della citt\u00e0 e nel quale sfocia il fiume Tovdalselva, poco pi\u00f9 a sud dell'aeroporto di Kristiansand. \nL'isola principale \u00e8 Flekker\u00f8y, poco a sud ovest della citt\u00e0. \nGli attuali (2020) confini del territorio comunale derivano dall'incorporazione dei comuni di S\u00f8gne e Songdalen entrambi situati ad ovest. Il comune confina con i comuni di Lillesand e Birkenes a est, Vennesla a nord e Lindesnes a nord-ovest e ovest.\nIl territorio del comune \u00e8 perlopi\u00f9 collinare e ricco di corsi d'acqua; il fiume principale \u00e8 il Songdalselva che sfocia nello H\u00f8llefjorden in corrispondenza della localit\u00e0 di H\u00f8llen, dopo un tortuoso percorso ricco di anse disegnando un'ampia valle. Le elevazioni massime del territorio si trovano nella parte settentrionale (monte Rinnan 416 m s.l.m.).\nStoria.\nKristiansand fu fondata da Cristiano IV, re di Danimarca e Norvegia, il 5 luglio 1641 con il nome di Christianssand (spiaggia di Cristiano) in conseguenza del fatto che tra Skien e Stavanger all'epoca non vi erano altre citt\u00e0 e Kristiansand poteva servire come centro per il commercio del legno. Nel 1682 la sede vescovile venne spostata qui da Stavanger e questo port\u00f2 la citt\u00e0 a un rapido sviluppo.\nNel 1734 Kristiansand ebbe il suo primo incendio cittadino che ne intacc\u00f2 l'economia ivi creatasi, dopo alti e bassi; un secondo grande incendio avvenne nel 1892.\nOggi \u00e8 un'importante meta turistica e culturale grazie anche al \"Quart Festival\", il pi\u00f9 grande festival musicale norvegese. Uno degli sponsor principale \u00e8 la \"Christianssands Bryggeri\" che produce birra e acque minerali.\nStemma.\nNel 1643 re Cristiano IV concesse alla nuova citt\u00e0 il diritto di usare il sigillo con il leone di Norvegia e la corona reale.\nLa corona reale stava a significare che la citt\u00e0 era stata fondata da un Re. \nLa versione attuale dello stemma risale al 1909 e prevede un albero verde posto dietro al leone d'oro, su fondo rosso, circondato da un fregio con la scritta \"Causa triumphat tandem bona\".\nSport.\nLa locale squadra di football americano, i Kristiansand Gladiators, ha vinto un titolo nazionale e una Coppa di Norvegia.\n\u00c8 la citt\u00e0 natale del ciclista Kristoffer Halvorsen, campione del mondo in linea Under-23 nel 2016 a Doha."}
{"id": "276031", "revid": "2519", "url": "https://it.wikipedia.org/wiki?curid=276031", "title": "Ciclottero", "text": ""}
{"id": "276035", "revid": "300067", "url": "https://it.wikipedia.org/wiki?curid=276035", "title": "Pattinaggio di velocit\u00e0 agli VIII Giochi olimpici invernali", "text": "Le competizioni del pattinaggio di velocit\u00e0 degli VIII Giochi olimpici invernali si sono svolte dal 20 al 27 febbraio 1960 sulla pista del \"Olympic Skating Rink\" a Squaw Valley. \nA differenza dell'ultima edizione di si sono disputate per la prima volta ufficialmente le gare femminili (nel edizione di il pattinaggio di velocit\u00e0 femminile era solo dimostrativo)."}
{"id": "276036", "revid": "599013", "url": "https://it.wikipedia.org/wiki?curid=276036", "title": "Nro", "text": ""}
{"id": "276042", "revid": "300067", "url": "https://it.wikipedia.org/wiki?curid=276042", "title": "Pattinaggio di velocit\u00e0 ai VII Giochi olimpici invernali", "text": "Le competizioni del pattinaggio di velocit\u00e0 dei VII Giochi olimpici invernali si sono svolte dal 28 al 31 gennaio 1956 sulla pista del Lago di Misurina di Auronzo di Cadore. Come ad si sono disputati quattro eventi tutti maschili."}
{"id": "276045", "revid": "1543377", "url": "https://it.wikipedia.org/wiki?curid=276045", "title": "Il mio vicino Totoro", "text": " \u00e8 un film d'animazione del 1988 scritto e diretto da Hayao Miyazaki; prodotto dallo Studio Ghibli e distribuito dalla Toho.\nLa storia si incentra sulla vita di due giovani sorelle, Satsuki e Mei, che si trasferiscono insieme al padre in un paesino di campagna per andare a vivere pi\u00f9 vicini alla madre delle bambine, ricoverata in ospedale. Nella nuova realt\u00e0, le sorelle fanno la conoscenza di esseri soprannaturali, tra cui Totoro, e maturano, imparando il rispetto per la natura.\nAcclamato dalla critica e dal pubblico, il film ha vinto l'Animage Anime Grand Prix nel 1988, mentre l'anno seguente si \u00e8 aggiudicata il premio nella categoria miglior film al Mainichi Film Concours. Il personaggio di Totoro \u00e8 stato talmente apprezzato da essere in seguito utilizzato per il logo dello Studio Ghibli. Nel 2008 la rivista inglese \"Empire\" lo inser\u00ec al numero 275 della lista dei 500 migliori film della storia.\nIn Italia il film \u00e8 approdato il 18 settembre 2009, a ventun anni di distanza dalla prima proiezione giapponese.\nTrama.\nLa storia \u00e8 ambientata nell'hinterland della Tokyo degli anni cinquanta. Le sorelline Satsuki e Mei si stanno trasferendo col padre a Tokorozawa, un piccolo villaggio di campagna. Il trasferimento serve per andare a vivere pi\u00f9 vicini alla loro mamma che \u00e8 ricoverata in ospedale. Inizia cos\u00ec il loro viaggio alla scoperta di un mondo nuovo, ma soprattutto alla scoperta della natura.\nIl loro primo incontro \u00e8 coi \"nerini del buio\" o \"corrifuliggine\" (\"makkurokurosuke\" o \"susuwatari\" in originale), spiritelli della fuliggine che occupano le vecchie case abbandonate e che solo i bambini possono vedere. In seguito Mei, esplorando la sua nuova casa e seguendo delle tracce di ghiande, s'imbatte in due spiritelli dalle lunghe orecchie, uno piccolissimo dal pelo bianco e uno pi\u00f9 grande e azzurro: seguendoli fin dentro il grande albero di canfora che domina sulla zona, incontra Totoro, uno spirito buono dall'aspetto un po' pittoresco: un incrocio tra una talpa, un orso e un procione. \u00c8 un personaggio che Mei ha gi\u00e0 visto in un libro di fiabe, un troll, in giapponese \"tororu\", ma la bambina avendo solo quattro anni ne storpia il nome in \"totoro\". All'inizio suo padre e sua sorella sono increduli, ma quando non riescono a ritrovarlo non si stupiscono: il padre spiega che \u00e8 il custode della foresta, e vederlo \u00e8 un privilegio che non pu\u00f2 essere concesso sempre e a tutti.\nUna sera, le due bambine vanno a prendere il padre alla fermata dell'autobus, sotto la pioggia, e incontrano Totoro, che aspetta un autobus molto speciale, il gattobus (\"nekobus\"), un autobus peloso con muso di gatto e 12 zampe che si muove a grande velocit\u00e0 superando qualunque ostacolo, assecondato dagli alberi che si spostano al suo passaggio, visibile solo a pochi. Nell'attesa, Satsuki offre un ombrello a Totoro, che le regala dei semi da piantare nel giardino della casa. Totoro infatti \u00e8 uno spirito della natura, colui che porta il vento, la pioggia, la crescita, la maturazione. Una notte passa a far spuntare i germogli degli alberi, e poi volando come il vento fa fare un viaggio alle due bambine: forse \u00e8 stato solamente un sogno, ma la mattina i germogli sono spuntati veramente.\nUn giorno Mei, arrabbiata perch\u00e9 la madre non pu\u00f2 ancora tornare a casa e preoccupata per le sue condizioni a causa di un telegramma inviato dall'ospedale in assenza del padre, decide di recarsi da lei per consegnarle una pannocchia di granturco raccolta nel giardino della nonnina. Tuttavia Mei, troppo piccola per affrontare da sola il viaggio sino all'ospedale, si perde, e cos\u00ec Satsuki, disperata, si rivolge a Totoro in cerca di aiuto. Totoro chiama il gattobus, il quale in un attimo porta Satsuki dalla sorella. Le due, una volta riunite, si recano insieme dalla madre che, gi\u00e0 raggiunta dal padre in ospedale, sta bene e parla sorridente con il marito in camera sua. I due genitori non si accorgono di nulla, ma alla madre pare di scorgere le due figlie che ridono felici sull'albero del parco dell'ospedale, rimanendo poco dopo sorpresa alla vista della pannocchia di Mei sul davanzale della finestra.\nPersonaggi.\nBambina di undici anni, protagonista della storia.\nBambina di quattro anni e coprotagonista della storia, insieme alla sorella Satsuki. Essendo ancora molto piccola \u00e8 molto legata alla sorella e le due passano molto tempo insieme.\nPadre delle due bambine. \u00c8 professore di archeologia all'universit\u00e0 di Tokyo.\nMadre delle due bambine. A causa della sua malattia \u00e8 costretta all'ospedale, cosa che la fa stare lontana dalle figlie.\nCustode della foresta che stringe amicizia con Satsuki e Mei. Il suo aspetto \u00e8 quello di un grosso animale, incrocio tra un orso e un procione. \u00c8 un essere calmo e bonario, ama dormire, e pu\u00f2 rendersi invisibile a tutti, mostrandosi solo a chi effettivamente desidera. Sembra essere il custode e protettore della foresta.\n\"Bakeneko\" \u00e8 una nekomata dall'aspetto a met\u00e0 tra un gatto e un autobus. Nel film viene usato come mezzo di trasporto, dal momento che grazie alle sue numerose zampe riesce a spostarsi a grande velocit\u00e0 e pu\u00f2 rendersi invisibile.\nAnziana signora e nonna di Kanta. Abita nei pressi della casa dei Kusakabe, e le due sorelle si affezionano molto a lei.\nVicino di casa della famiglia Kusakabe, della stessa et\u00e0 di Satsuki. A causa della sua timidezza non riesce subito ad instaurare un buon rapporto con la ragazza, ma la sua curiosit\u00e0 e attrazione nei suoi confronti lo portano spesso nei pressi della casa dei vicini.\nProduzione.\nQuando Miyazaki concep\u00ec per la prima volta \"Il mio vicino Totoro\", la protagonista era unica ed era una bambina di 6 anni. Prima di avviare la produzione per\u00f2, decise di dividerla in due sorelle, una pi\u00f9 grande e una pi\u00f9 piccola di quella che aveva in mente. Ecco come sono nate Satsuki e Mei. La loro origine comune \u00e8 visibile nel nome: \"Mei\" \u00e8 la versione giapponese della parola inglese per maggio (\"May\"); \"Satsuki\" \u00e8 un termine in giapponese arcaico per il quinto mese dell'anno, maggio appunto. Per il personaggio di Mei fu preso a modello la nipotina di Miyazaki..\nIl film \u00e8 in parte autobiografico. Quando Miyazaki e i suoi fratelli erano piccoli, la loro madre ha sofferto di tubercolosi spinale per nove anni, trascorrendo molto del suo tempo in ospedale. Di conseguenza nel film, anche se non viene mai rivelato, la madre di Satsuki e Mei soffre anch'essa di tubercolosi. Miyazaki una volta disse che per lui sarebbe stato troppo doloroso se i due protagonisti fossero stati bambini anzich\u00e9 bambine.\nIl responsabile artistico Kazuo Oga fu coinvolto nella produzione del film quando Hayao Miyazaki gli mostr\u00f2 un'immagine di Totoro in una satoyama, un ambiente rurale giapponese. Il regista lo sfid\u00f2 a migliorare i suoi standard e, grazie a \"Il mio vicino Totoro\", Oga vide decollare la propria carriera artistica.\nL'approccio rigoroso di Oga nel film fu definito dall\"'International Herald Tribune\" come \"[aggiornamento] del tradizionale senso animista giapponese del mondo naturale, pieno e spiritualmente vivo.\" Il giornale descrisse con queste parole il prodotto finale:\nIl lavoro di Oga nel film lo port\u00f2 al suo continuo coinvolgimento con lo Studio Ghibli. Lo studio negli anni gli assegn\u00f2 lavori che ne esaltavano le qualit\u00e0 e lo stile di Oga divenne un tratto distintivo delle produzioni Ghibli.\nLo storyboard originale descriveva la citt\u00e0 di Matsuko come ambientazione e l'anno 1955, tuttavia Miyazaki dichiar\u00f2 che l'anno era sbagliato e il suo team lavor\u00f2 quindi ad un \"recente passato\". Era stata prevista una durata di un'ora per il film, ma con l'andare del lavoro questa durata fu estesa per rispondere meglio al contesto sociale, incluse le ragioni del trasloco e il lavoro del padre.\nMiyazaki su Totoro disse: \nColonna sonora.\nLa colonna sonora del film \u00e8 composta da Joe Hisaishi e costituisce una delle sue composizioni pi\u00f9 famose. La colonna sonora \u00e8 stata raccolta nell'album \"Tonari no Totoro Saundotorakku Shuu\", pubblicato da Tokuma Shoten nel 1988. In seguito sono state messe in vendita delle versioni con arrangiamenti diversi e variazioni sul tema delle tracce contenute.\nI titoli di testa sono accompagnati dalla canzone \"Sampo\", scritta da Reiko Nakagawa. Mentre la canzone \"Tonari no Totoro\" \u00e8 stata composta dallo stesso Miyazaki ed \u00e8 divenuta talmente celebre in Giappone, da essere insegnata addirittura nelle scuole.\nLe versioni italiane delle canzoni delle sigle iniziale e finale, \"Passeggiata\" e \"Il mio vicino Totoro\" sono interpretate da Roberta Frighi su testi di Gualtiero Cannarsi.\nDistribuzione.\nData di uscita.\nLe date di uscita internazionali sono state:\nEdizione italiana.\nUn doppiaggio de \"Il mio vicino Totoro\" era stato effettuato dalla Buena Vista International e curato da Gualtiero Cannarsi nei primi anni 2000, in previsione di un'eventuale distribuzione del film, che per\u00f2 non avvenne. I doppiatori di questa versione erano Letizia Ciampa (Satsuki), Erica Necci (Mei), Oreste Baldini (Tatsuo Kusakabe), Roberta Pellini (Yasuko Kusakabe), Pino Insegno (Totoro), Angiolina Quinterno (nonnina) e Simone Crisari (Kanta). Con l'acquisizione dei diritti da parte della Lucky Red, l'azienda commission\u00f2 un nuovo doppiaggio allo stesso Cannarsi, che riconferm\u00f2 Ciampa, Baldini e Pellini nei loro ruoli. Il doppiaggio fu eseguito dalla Technicolor nel 2009. In occasione del 30\u00ba anniversario dello Studio Ghibli, la Lucky Red ha riproposto nei cinema \"Il mio vicino Totoro\" il 12 e 13 dicembre 2015.\nEdizioni home video.\nL'edizione DVD italiana de \"Il mio vicino Totoro\" \u00e8 stata resa disponibile per il noleggio a partire dal 2 dicembre 2009, mentre \u00e8 stata pubblicata in commercio dal 7 gennaio 2010. Essa contiene una doppia traccia audio in giapponese e in italiano, i sottotitoli in italiano e i trailer del film. Esiste un'ulteriore edizione in DVD del film dal titolo \"Il mio vicino Totoro: Special Edition\", commercializzata anch'essa a partire dal 7 gennaio 2010. \u00c8 composta, oltre che dal disco della versione semplice, anche da un secondo DVD con contenuti speciali, quali storyboard, video promozionali, trailer e spot. Il 29 novembre 2013 \u00e8 uscita la versione Blu-Ray sempre distribuita da Lucky Red.\nAccoglienza.\nIncassi.\n\"Il mio vicino Totoro\" alla sua uscita in Giappone nel 1988 fu visto da 802.000 spettatori. A fronte di un budget di 304.221.364 yen (circa 3.8 milioni di dollari) il film ha incassato 1.170.000.000 yen (14.663.492 dollari) in Giappone e 30.476.708 all'estero, per un totale di 45.140.200 dollari in tutto il mondo, di cui 381.161 in Italia.\n30 anni dopo, nel dicembre 2018, \"Il mio vicino Totoro\" \u00e8 stato proiettato in Cina, incassando nel suo primo weekend 13 milioni di dollari e raggiungendo a febbraio 2019 25.798.550 dollari.\nCritica.\n\"Il mio vicino Totoro\" ha ricevuto buone recensioni e critiche. Sul sito Rotten Tomatoes, ha ottenuto il 93% di \"freschezza\" su un totale di 44 recensioni, con una media di 8.3/10, mentre nel sito Internet Movie Database il film ha un voto pari a 8.3 (occupando cos\u00ec la posizione di 128\u00b0 film con il pi\u00f9 alto punteggio all'interno del sito).\nLa rivista \"Empire\" ha collocato il film alla posizione numero 275 nella lista dei \"500 migliori film della storia\", e al 41\u00ba posto nel suo elenco dei \"100 migliori film del cinema mondiale\" non in lingua inglese. Mentre Totoro, il simpatico animale protagonista del lungometraggio, si \u00e8 piazzato al 24\u00ba posto nella lista IGN dei \"25 migliori personaggi degli anime\". L'animale \u00e8 risultato cos\u00ec gradito anche a Hayao Miyazaki e a Isao Takahata, che hanno deciso di farlo diventare il marchio dello Studio Ghibli.\nLa critica internazionale \u00e8 divisa. Alcuni criticano il ritmo troppo lento e l'eccessiva semplicit\u00e0 della storia, adatta perlopi\u00f9 ad un pubblico in et\u00e0 prescolare. Altri invece trovano le situazioni e i personaggi inverosimili e trovano che \u00abil tono \u00e8 cos\u00ec buonista, che supera il confine tra dolce e saccarina\u00bb. Roger Ebert dal suo sito rogerebert.com commenta che le difficolt\u00e0 della critica nel recepire il film derivano anche e soprattutto dalle differenze culturali con il Giappone e dal mancato uso di \"clich\u00e9s\" tipici Occidentali. Oltre a valutarne positivamente l'animazione al punto da definirla \u00abvisivamente incantevole\u00bb, Ebert elogia la cura dei dettagli e le molte piccole accortezze disseminate nel film:\nLa critica italiana ha dato perlopi\u00f9 recensioni positive all'opera. Paolo Mereghetti le assegna quattro stelle su quattro, ammirando il talento pittorico del regista, che \u00abtocca vertici insuperati nella storia dell'animazione\u00bb. Roberto Nepoti su \"la Repubblica\" scrive: \u00abLa poetica di Miyazaki c'\u00e8 tutta, a cominciare dalla coesistenza tra quotidiano e fantastico; cos\u00ec come ci sono i suoi impagabili colori, che portano nel disegno a due dimensioni le luci delle diverse ore del giorno\u00bb. Secondo Alessandra Levantesi di \"La Stampa\" \u00abimmergersi nella trasparenza acquarellistica dei paesaggi di Miyazaki \u00e8 rasserenante come ritrovare un'armonia perduta\u00bb.\nRiconoscimenti.\nI premi vinti dal lungometraggio sono stati:\nImpatto culturale.\n\"Il mio vicino Totoro\" ha contribuito a portare l'animazione giapponese all'attenzione mondiale e ad avviare il suo regista, Hayao Miyazaki, al successo. Il personaggio principale del film, Totoro, \u00e8 famoso tra i bambini giapponesi come Winnie-the-Pooh lo \u00e8 per quelli inglesi. \"The Independent\" valuta Totoro come uno dei migliori personaggi del cinema di animazione, descrivendo la creatura, \u00aballo stesso tempo innocente e maestosa, Re Totoro cattura l'innocenza e la magia dell'infanzia meglio di qualsiasi altra creazione magica di Miyazaki\u00bb. Il \"Financial Times\" ha riconosciuto il fascino del personaggio, commentando: \u00ab[Totoro] \u00e8 amato pi\u00f9 genuinamente di quanto Mickey Mouse possa sperare di esserlo nelle sue pi\u00f9 fervide [\u2026] fantasie\u00bb.\nLa rivista ambientalista \"Ambio\" ha descritto l'influenza di \"Il mio vicino Totoro\" come \u00abuna forza potente per concentrare i sentimenti positivi che i Giapponesi hanno nei confronti delle \"satoyama\" e della vita tradizionale di campagna\u00bb, tanto che il personaggio di Totoro \u00e8 stato usato come \"mascotte\" dal comitato \"Totoro Hometown Fund Campaign\" per preservare aree di \"satoyama\" nella prefettura di Saitama. Il fondo, avviato nel 1990 dopo la pubblicazione del film, ha tenuto un'asta nell'agosto 2008 presso i Pixar Animation Studios, dove ha venduto pi\u00f9 di 200 tra disegni originali, illustrazioni e sculture ispirate da \"Il mio vicino Totoro\".\nUn asteroide della fascia principale \u00e8 stato chiamato 10160 Totoro in onore del personaggio centrale del film.\nCitazioni e riferimenti.\nTotoro ha fatto delle apparizioni in numerosi film dello Studio Ghibli, incluso \"Pom Poko\", \"Kiki - Consegne a domicilio\" e \"I sospiri del mio cuore\". Inoltre i fanno una nuova comparsa nel film del 2001 di Miyazaki \"La citt\u00e0 incantata\".\nLa fama di \"Il mio vicino Totoro\" \u2014 e pi\u00f9 in particolare del personaggio di Totoro \u2014 si \u00e8 diffusa anche oltre lo Studio Ghibli, e molte sono le sue citazioni \u2014 e apparizioni \u2014 in film, anime e serie televisive, non solo giapponesi.\nLeggende urbane.\nCol passare del tempo, in Giappone come anche nel mondo occidentale, sono cominciate a circolare, amplificate da Internet, svariate leggende metropolitane che danno delle interpretazioni alternative della storia. La principale tra queste sostiene che Totoro sarebbe in realt\u00e0 uno shinigami, un dio della morte, e che le due sorelle muoiano nel bel mezzo del film; secondo un'altra particolare lettura invece l'autore avrebbe disseminato la pellicola di riferimenti oscuri al cosiddetto incidente di Sayama, un crimine efferato realmente accaduto in Giappone negli anni '60. Queste interpretazioni sono state comunque pi\u00f9 volte smentite sia dallo Studio Ghibli sia dallo stesso Miyazaki, ribadendo che i soli riferimenti reali del film sono quelli autobiografici del regista.\nAltri media.\nAnime comic.\nHayao Miyazaki e Tsugiko Kibo nel maggio del 1988 hanno realizzato una serie di quattro volumi anime comic con immagini e dialoghi tratti dal film. In Giappone sono stati pubblicati in edizioni successive da Tokuma. In Italia l'opera \u00e8 stata pubblicata nel 2002 in volume unico, a cura della Planet Manga.\nCortometraggio.\nNel 2002, lo stesso Miyazaki ha realizzato un cortometraggio derivato dal film: . La storia approfondisce la figura di Mei e racconta delle sue avventure in compagnia di un cucciolo di Gattobus. Il cortometraggio non \u00e8 stato pubblicato in edizione home video, ed \u00e8 proiettato esclusivamente all'interno del Museo Ghibli."}
{"id": "276046", "revid": "1543377", "url": "https://it.wikipedia.org/wiki?curid=276046", "title": "Pattinaggio di velocit\u00e0 ai VI Giochi olimpici invernali", "text": "Le competizioni del pattinaggio di velocit\u00e0 dei VI Giochi olimpici invernali si sono svolte dal 16 al 19 febbraio 1952 sulla pista del Bislett Stadion a Oslo. Come a Sankt Moritz 1948 si sono disputati quattro eventi tutti maschili."}
{"id": "276047", "revid": "219110", "url": "https://it.wikipedia.org/wiki?curid=276047", "title": "DVB-RCS", "text": "Il DVB-RCS, acronimo di Digital Video Broadcasting - Return Channel Satellite, \u00e8 lo standard del consorzio europeo DVB per il canale interattivo nella modalit\u00e0 di trasmissione televisiva satellitare e, recentemente, del digitale terrestre.\nCaratteristiche.\nEsempi di interattivit\u00e0 sono: accesso a basi di dati, televisione pay-per-view, download di software, tele-shopping, tele-banking, servizi finanziari, accesso ai listini di borsa, giochi interattivi, ecc. Il modello di sistema prevede infatti che due diversi canali di comunicazione possano essere stabiliti tra il gestore della piattaforma e l'utente finale:\nUna rete interattiva satellitare \u00e8 quindi composta dai seguenti elementi, come illustrato in figura:\nIl percorso diretto trasporta la segnalazione allo NCC e il traffico d'utente agli RCST."}
{"id": "276052", "revid": "2021629", "url": "https://it.wikipedia.org/wiki?curid=276052", "title": "Karl Krause", "text": "L'insegnamento.\nInsegn\u00f2 presso l'Universit\u00e0 di Jena, di Berlino, di Gottinga e di Monaco, senza conseguire quel successo che ricercava e senza che il suo pensiero fosse ben compreso ed accettato. Le sue idee ebbero maggior fortuna all'estero.\nIl fulcro della sua ricerca filosofica \u00e8 la conciliazione del Panteismo con il Teismo in quello che defin\u00ec, con un neologismo di sua creazione, Panenteismo.\nFu affascinato dall'idea di una \"Societ\u00e0 Universale\" e nel suo saggio del 1811 \"Urbild der Menschheit\" auspica la costituzione di una repubblica mondiale formata da cinque federazioni regionali, d'Europa, Asia, Africa, America e Australia, e la formazione di un unico governo mondiale. Ritenne di trovare le basi di questa sua utopia sociale nella Massoneria, alla quale per questo ader\u00ec, essendo stato iniziato ad Altenburg il 4 aprile 1805 e in seguito fu membro e oratore della Loggia \u201cAlle Tre Spade\u201d di Dresda, e scrisse due opere sull'argomento: \"Die drei \u00e4ltesten Kunsturkunden der Freimaurerbr\u00fcderschaft\" e \"H\u00f6here Vergeistigung der echt \u00fcberlieferten Grundsymbole der Freimaurerei in zw\u00f6lf Logenvortr\u00e4gen\", in seguito alla cui pubblicazione fu espulso per aver violato le regole di discrezione dell'associazione.\nKrausismo.\nLa filosofia di Krause, il Krausismo, non ebbe successo nel suo paese sia perch\u00e9 effettivamente astrusa sia perch\u00e9 utilizzava una terminologia con molti neologismi, di difficile comprensione, inventati da lui, come, per esempio, \"panenteismo\". Migliore destino ebbe in Belgio, Paesi Bassi e specialmente in Spagna e nei paesi di lingua spagnola (America latina), dove si svilupp\u00f2 un movimento con valenze politiche che faceva riferimento al Krausismo.\nNei paesi spagnoli i principi di Krause furono adattati alle culture ed alle societ\u00e0 locali.\nFu il professore spagnolo Juli\u00e1n Sanz del R\u00edo ad introdurre e diffondere i principi di Krause in Spagna con la pubblicazione dell\"'Ideal de la Humanidad para la Vida\". Il successo fu immediato e fece numerosi adepti fra la intellighenzia culturale e politica della Spagna pi\u00f9 aperta, in modo particolare la massoneria, specialmente in un momento che vedeva la contrapposizione tra il nascente liberalismo e l'imperante conservatorismo.\nUn seguace particolarmente importante del Krausismo fu lo studioso e politico Joaqu\u00edn Costa, che si prodig\u00f2 per la modernizzazione della Spagna, come pure alcuni membri della famiglia Romero de Castilla.\nUn altro fu lo scrittore, diarista e filosofo ginevrino Henri-Fr\u00e9d\u00e9ric Amiel.\nInstituci\u00f3n libre de Ense\u00f1anza.\nFrancisco Giner de los R\u00edos, uno dei pi\u00f9 importanti seguaci di Krause, fond\u00f2 la Instituci\u00f3n Libre de Ense\u00f1anza (ILE), applicando nel campo educativo i principi Krausisti. A base di questa istituzione pose la laicit\u00e0, la libert\u00e0 della scienza da qualsiasi condizionamento e soprattutto l'attenzione verso il discente visto come parte attiva del processo educativo da stimolare e non come soggetto passivo da modellare."}
{"id": "276053", "revid": "124333794", "url": "https://it.wikipedia.org/wiki?curid=276053", "title": "Trondheim", "text": "Trondheim (in danese \"Trondhjem\", anticamente \"Nidaros\", durante la seconda guerra mondiale in tedesco \"Drontheim\") \u00e8 un comune e una citt\u00e0 della Norvegia. Situata nella contea di Tr\u00f8ndelag, ne \u00e8 anche il capoluogo amministrativo. Con abitanti \u00e8 la terza citt\u00e0 del paese ed \u00e8 la pi\u00f9 settentrionale delle grandi citt\u00e0 norvegesi. Al numero di abitanti vanno sommati i circa studenti che frequentano l'universit\u00e0 cittadina, l'Universit\u00e0 norvegese di scienza e tecnologia.\nStoria.\nLa citt\u00e0 fu fondata nell'anno 997 dal re vichingo Olaf I di Norvegia con il nome di Kaupangen, che per\u00f2 divent\u00f2 presto Nidaros. Fu cos\u00ec capitale norvegese sino al 1217. La citt\u00e0 sub\u00ec numerosi incendi nel corso dei secoli, il pi\u00f9 distruttivo dei quali nel 1681 la rase al suolo. Venne ricostruita con ampi viali per far s\u00ec che i successivi incendi non si propagassero facilmente. Simbolo della citt\u00e0 \u00e8 la Cattedrale di Nidaros, costruita nel 1070 e meta di pellegrinaggi durante il medioevo. La cattedrale fu opera di molte ristrutturazioni, la pi\u00f9 importante nel 1869, che le diedero uno stile gotico-romanico. Durante il medioevo e dal 1814 (quando la Norvegia ebbe la sua prima costituzione autonoma) in poi la cattedrale \u00e8 stata la sede delle incoronazioni dei re di Norvegia.\nNel 1690 Trondheim diede i natali all'ammiraglio Peter Tordenskjold, celebrato come eroe nazionale tanto in Norvegia che in Danimarca. In citt\u00e0 \u00e8 stato eretto un monumento in suo onore.\nIl nome.\nAnticamente, il \u00abTrondheim\u00bb era inteso essere l'area attorno al fiordo dell'attuale citt\u00e0 di Trondheim. La citt\u00e0 ha assunto diversi nomi prima dell'attuale.\nIl primo nome della citt\u00e0 fu \"Kaupangen\" (\u00abIl mercato\u00bb), datole dal suo fondatore, Olaf I di Norvegia. Olaf, al suo arrivo nella zona, aveva tagliato la testa di alcuni suoi rivali: H\u00e5kon conte di Lade, suo figlio Erlend e il servo di H\u00e5kon Kark, che aveva tradito H\u00e5kon e cercato di ingraziarsi Olav allo stesso modo di re Tolomeo XIII con Cesare, cio\u00e8 portandogli la testa di H\u00e5kon; Olaf reag\u00ec come Cesare, facendo tagliare la testa a Kark.\nLe tre teste furono quindi impalate sull'isoletta di fronte all'odierna Trondheim, e tutti coloro che entravano nel fiordo per nave dovevano, per rispetto al nuovo re Olav, fermarsi a insultare e maledire ad alta voce le teste dei suoi nemici: da qui il primo nome dell'isolotto, \"Nidarholm\", cio\u00e8 \u00abisoletta delle maledizioni\u00bb. Da Nidarholm il nome pass\u00f2 al fiume, la \"Nidelva\" (\u00abil fiume delle maledizioni\u00bb) e alla citt\u00e0, \"Nidaros\" (\u00abfoce delle maledizioni\u00bb), che lo mantenne per lungo tempo. La parola \"Nid\" non \u00e8 pi\u00f9 di uso comune in norvegese, ma compare ancora nelle traduzioni norvegesi delle saghe norrene.\nNel tardo medioevo il nome divenne \"Trondhjem\", secondo l'ortografia danese a causa della dominazione della Danimarca. Dopo l'indipendenza dalla Svezia ottenuta nel 1905, il governo centrale decise di cambiare alcuni nomi \u00abcoloniali\u00bb in alcuni \u00abnazionalromantici\u00bb, per esempio la capitale Christiania (da \"Christian\", nome tipico dei re di Danimarca) riprese il nome di Oslo. Lo stesso fu proposto per Trondhjem, che sarebbe tornata ad essere Nidaros.\nPer\u00f2, nel 1928, con un referendum la popolazione rifiut\u00f2 la proposta di riutilizzare il nome medievale. Nonostante ci\u00f2, nel gennaio 1930 la citt\u00e0 prese il nome di Nidaros. Ci furono grandi proteste, addirittura con sommosse di strada, e dopo qualche mese il parlamento norvegese decise di stabilire finalmente il nome Trondheim, con una grafia un po' \u00abnorvegesizzata\u00bb in grado di accontentare radicali e conservatori linguistici.\nDurante la seconda guerra mondiale, la citt\u00e0 prese brevemente il nome germanizzato \u00abDrontheim\u00bb; in virt\u00f9 della \u00abD\u00bb iniziale, la base dei sottomarini costruita dai tedeschi (particolarmente attiva nell'intercettazione dei convogli indirizzati al porto sovietico di Arcangelo) venne battezzata \u00abDora\u00bb.\nNon di rado gli abitanti si riferiscono alla loro citt\u00e0 chiamandola \"Trondhj\u00e6m\" (approssimativamente pronunciato \"trun'jem\") nel loro dialetto.\nGeografia fisica.\nTerritorio.\nLa citt\u00e0 \u00e8 situata sulla sponda del fiordo di Trondheim (Trondheimsfjord) ed \u00e8 attraversata dal fiume Nidelva che in corrispondenza della citt\u00e0 sfocia nel fiordo. In corrispondenza del solstizio d'estate il Sole sorge alle 03:01 e tramonta alle 23:38 (legali) con un culmine meridiano ai 50 gradi di elevazione e le ore \"notturne\" sono caratterizzate da una vivida luce crepuscolare. Al solstizio d'inverno, dopo pi\u00f9 di 182 giorni comunque, il Sole sorge alle 10:01, rimane molto basso all'orizzonte (3\u00b0 13,14' di elevazione al culmine meridiano) e tramonta alle 14:31, quindi \"l'illuminazione incidente\" in quattro ore e mezza di luce diretta \u00e8 veramente debole. La luce solare incidente per tutto il d\u00ec tende all'oro-arancio. Il punto pi\u00f9 elevato del territorio cittadino \u00e8 il monte Storheia, alto 565 metri.\nClima.\nTrondheim \u00e8 caratterizzata da un clima oceanico, ma \u00e8 abbastanza riparata dai forti venti che battono la costa. La temperatura pi\u00f9 alta mai registrata \u00e8 di il 22 luglio 1901, mentre la pi\u00f9 bassa \u00e8 di nel febbraio 1899. A Trondheim pu\u00f2 nevicare da novembre a marzo, ma anche (raramente) ad aprile e maggio nonostante in questi mesi il clima sia pi\u00f9 \"mite\" e si verifichino fenomeni come i nevischi. In inverno capitano spesso giorni in cui si accumulano di neve al giorno e le minime crollano al di sotto dei . La neve si trova pi\u00f9 facilmente nelle zone limitrofe o nei punti cittadini pi\u00f9 elevati, ma cade anche sulla costa. La primavera \u00e8 molto soleggiata, ma le notti possono essere fresche o addirittura fredde. La temperatura giornaliera pu\u00f2 raggiungere i da inizio maggio a fine settembre. Tuttavia, in estate capita, ma non tanto spesso, di superare tale temperatura. Da ottobre le temperature cominciano a calare sensibilmente e le foglie iniziano a cadere, mentre a novembre il giorno si accorcia sempre pi\u00f9 e comincia il freddo artico. Le precipitazioni arrivano a annui, distribuite in modo uniforme durante tutto l'arco dell'anno: luglio e settembre sono i mesi pi\u00f9 piovosi, mentre da marzo a maggio le precipitazioni sono poco pi\u00f9 che scarse. In genere, tutto il Tr\u00f8ndelag ha visto aumentare la temperatura media di quasi negli ultimi 25 anni.\nFauna.\nNonostante Trondheim sia una citt\u00e0 molto grande e con spazi verdi non molto numerosi, \u00e8 possibile avvistare animali selvatici, tra cui lontre e castori. Invece, \u00e8 pi\u00f9 difficile vedere tassi e volpi, alci e cervi, i quali sono pi\u00f9 sono comuni nelle colline che circondano la citt\u00e0. Tuttavia, pu\u00f2 capitare che in inverno, quando la neve sulle colline \u00e8 troppo alta, questi animali scendano e vaghino in citt\u00e0.\nInoltre, in citt\u00e0 \u00e8 presente un edificio di recente costruzione che raccoglie dati e informazioni sulle specie di uccelli che possono essere trovate.\nEconomia.\nTurismo.\nIl centro di Trondheim \u00e8 disseminato di negozi antichi e caratteristici, ma la \"vie dello shopping\" cittadino sono la \"Nordre gate\" (in italiano:\"Strada nord\") e la \"Olav Tryggvasons gate\" (\"Via Olaf I di Norvegia\") nelle quali ci sono negozi molto moderni e alla moda.\nA met\u00e0 degli anni novanta, la zona circostante il bacino di carenaggio e i vecchi edifici industriali furono abbattuti per costruire una zona residenziale con al centro un centro commerciale noto soprattutto tra i giovani, il \"Solsiden\" (\"Il luogo soleggiato\").\nIn citt\u00e0 c'era anche una base tedesca di sottomarini utilizzati durante la Seconda guerra mondiale; oggi la vecchia base contiene gli archivi comunali.\nSu di un colle ad est della citt\u00e0, si erge la Fortezza di Kristiansen, costruita tra il 1681 e il 1684. Egli respinse gli invasori svedesi nel 1718, ma dal 1816 non \u00e8 pi\u00f9 utilizzata dalla famiglia reale per volont\u00e0 dell'allora re Jean-Baptiste Jules Bernadotte. Oggi, \u00e8 aperta ai turisti.\nNella piazza centrale, \u00e8 presente anche una statua dedicata a Olaf I di Norvegia, la quale \u00e8 montata sopra un obelisco. La base della statua svolge anche la funzione di meridiana, che per\u00f2 in estate porta un errore di un'ora a causa dell'ora legale.\nL'isola di Munkholmen oggi \u00e8 molto visitata dai turisti essendo un luogo ricreativo. In passato, per\u00f2, ha ospitato una fortezza ed una prigione.\nLa Stiftsg\u00e5rden \u00e8 la residenza reale di Trondheim, originariamente costruita nel 1774 da Christine Cecilie Sch\u00f8ller. Ha 140 camere ed occupa un'area di . Probabilmente \u00e8 il pi\u00f9 grande edificio in legno del Nord Europa ed ospita la famiglia reale dal 1800.\nVicino al porto c'\u00e8 una statua di Leif Erikson, primo europeo a sbarcare nelle Americhe. Tuttavia, questa \u00e8 solo una copia poich\u00e9 l'originale si trova a Seattle. Infine la torre di Tyholt (Tyholtt\u00e5rnet) con un ristorante panoramico girevole (Egon T\u00e5rnet) posto ad 80 metri di altezza e che compie un giro completo ogni ora.\nSport.\nLa citt\u00e0 \u00e8 attrezzata con vari impianti per la pratica degli sport invernali, in particolare dello sci nordico (come il trampolino Gran\u00e5sen); ha ospitato i Campionati mondiali juniores di sci nordico 1984, i Campionati mondiali di sci nordico 1997 e ha partecipato alle prime fasi della selezione della citt\u00e0 organizzatrice dei XXIII Giochi olimpici invernali. A Trondheim sono state organizzate numerose gare valide per le Coppe del Mondo di biathlon, di combinata nordica, di salto con gli sci e di sci di fondo. Il 9 agosto 2016 ha ospitato la Supercoppa UEFA, che ha visto la vittoria per 3-2 ai supplementari del Real Madrid Club de F\u00fatbol, vincitore della UEFA Champions League 2015-2016, sul Sevilla F\u00fatbol Club, vincitore della UEFA Europa League 2015-2016.\nLa prima squadra cittadina di calcio \u00e8 il Rosenborg Ballklub, che milita nella Eliteserien. Il suo stadio \u00e8 il Lerkendal Stadion.\nInfrastrutture e trasporti.\nViste le distanze tipiche della Norvegia, il mezzo pi\u00f9 comune per raggiungere Trondheim \u00e8 l'aereo; la citt\u00e0 \u00e8 servita dall'aeroporto di Trondheim-V\u00e6rnes. L'aeroporto \u00e8 collegato alla citt\u00e0 da un servizio di bus navetta e alcuni treni locali.\nLa citt\u00e0 \u00e8 uno snodo della rete ferroviaria norvegese, con due direttrici elettrificate in direzione di Oslo (via R\u00f8ros e Dovre), una non elettrificata verso Bod\u00f8, e un'altra non elettrificata verso la Svezia attraverso Mer\u00e5ker. La stazione ferroviaria centrale \u00e8 anche il capolinea di svariate linee di autobus a lunga percorrenza.\nIl porto, poco distante dalla stazione ferroviaria, \u00e8 tappa della crociera turistica Hurtigruten, che copre tutta la costa atlantica norvegese. \u00c8 presente inoltre una linea di catamarani verso Kristiansund.\nLa strada europea E6 passa attraverso Trondheim, fungendo da tangenziale sul lato orientale della citt\u00e0. Sul lato occidentale sono state realizzate una serie di opere, complessivamente note come strada statale 706, per permettere di aggirare il centro passando attraverso una serie di tunnel, incluso uno sottomarino, che incanalano il traffico a nord del centro e appena a nord della stazione ferroviaria; il tunnel pi\u00f9 lungo, quello di Strindheim, \u00e8 lungo 2,5 km, ha standard autostradale e connette il centro con la E6, con alcune soluzioni originali come una rotonda realizzata su tre piani sfalsati presso il centro commerciale Sirkus. Queste opere hanno notevolmente ridotto il traffico pendolare attraverso la zona residenziale di Rosendal, precedentemente molto esposta.\nCome in molte citt\u00e0 norvegesi, il traffico automobilistico \u00e8 soggetto a numerosi pedaggi stradali, esatti con un sistema di telepedaggio, dal quale sono esenti i veicoli a emissioni zero (quasi tutti a batterie). Molti parcheggi, soprattutto nel centro, sono a pagamento (in questo caso senza esenzioni per veicoli a emissioni zero, al contrario di altre citt\u00e0 norvegesi). L'uso di pneumatici chiodati, tradizionalmente diffuso nelle zone costiere norvegesi, \u00e8 soggetto a una tassa (circa 150 \u20ac a stagione) per incoraggiare l'uso di pneumatici invernali senza chiodi, che riducono le emissioni di particolato PM10.\nIl trasporto pubblico entro la citt\u00e0 si basa essenzialmente su autobus, con una flotta recentemente rinnovata che include diverse linee ad alta capacit\u00e0 con ExquiCity da 24 metri e diverse linee servite da bus a batteria. Lungo la direttrice nord-sud e proseguendo a est dal centro \u00e8 possibile utilizzare i treni della linea regionale \"Tr\u00f8nderbanen\". Una flotta di monopattini elettrici della ditta Ryde \u00e8 stata sperimentata a Trondheim nel 2019, ma \u00e8 stata presto bandita dalle autorit\u00e0 comunali a seguito delle difficolt\u00e0 logistiche causate dai monopattini malamente parcheggiati dagli utenti.\nEsiste una sola linea tramviaria che porta dal centro alla popolare zona ricreativa di Bymarka; dal 2004 questa \u00e8 ufficialmente la linea tramviaria pi\u00f9 settentrionale al mondo."}
{"id": "276054", "revid": "287204", "url": "https://it.wikipedia.org/wiki?curid=276054", "title": "Krause", "text": ""}
{"id": "276055", "revid": "1429175", "url": "https://it.wikipedia.org/wiki?curid=276055", "title": "Pipetta", "text": "La pipetta \u00e8 uno strumento da laboratorio mediante il quale \u00e8 possibile prelevare quantit\u00e0 definite o non definite di un liquido. Ne esistono di varie forme e dimensioni e possono essere in materiale plastico o in vetro.\nDescrizione e utilizzo.\nLe pipette graduate, come quella in foto, presentano una scala graduata che permette di misurare la quantit\u00e0 esatta di liquido prelevato. Nella misura \u00e8 prevista dal costruttore una tolleranza, o errore sistematico, che ne inficia la precisione e che \u00e8 funzione di vari fattori, come il grado di precisione della scala graduata, la capienza della pipetta, la tipologia di materiale usato. La lettura della misura sulla scala graduata va inoltre incontro ad un errore dovuto alla precisione dell'operatore, sebbene siano state convenzionalmente adottate delle convenzionali modalit\u00e0 di lettura della scala (la cosiddetta lettura del \"menisco\").\nLe pipette classiche di vetro esistono principalmente di 3 tipi: graduata come quella nella foto, tarata a scolamento e tarata a 2 tacche.\nLe pipette tarate non presentano la graduazione, ma solo l'indicazione della portata massima: sono del tipo \"a scolamento\" se il volume (portata) \u00e8 compreso tra la tacca e la punta, sono del tipo tarata \"a due tacche\" se il volume (portata) \u00e8 compresa tra la tacca e una seconda tacca a 1-2 cm dalla punta.\nQuesto genere di pipette necessitano, per il loro funzionamento, di particolari \"aspiratori\"/\"dosatori\", che si applicano sull'estremit\u00e0 superiore dello strumento. Tra essi, il pi\u00f9 diffuso \u00e8 stato a lungo la \"pompetta a tre valvole\" (chiamata anche Palla di Peleo, \"propipetta\" o \"porcellino\"), che ancora si trova in molti laboratori. Da qualche anno sono stati introdotti in commercio degli aspiratori pi\u00f9 funzionali, che vanno rimpiazzando le pompette sopracitate.\nIn biologia cellulare vengono utilizzate delle pipette automatiche per volumi di liquido molto piccoli dell'ordine del microlitro \u03bcL, chiamate appunto \"micro\"pipette."}
{"id": "276058", "revid": "19794460", "url": "https://it.wikipedia.org/wiki?curid=276058", "title": "Glasgow Rangers", "text": ""}
{"id": "276060", "revid": "19794475", "url": "https://it.wikipedia.org/wiki?curid=276060", "title": "Rangers Glasgow", "text": ""}
{"id": "276061", "revid": "2178", "url": "https://it.wikipedia.org/wiki?curid=276061", "title": "Celtic Glasgow", "text": ""}
{"id": "276066", "revid": "486946", "url": "https://it.wikipedia.org/wiki?curid=276066", "title": "Ere di Uru- Ages beyond Myst", "text": ""}
{"id": "276067", "revid": "1543377", "url": "https://it.wikipedia.org/wiki?curid=276067", "title": "Pattinaggio di velocit\u00e0 ai V Giochi olimpici invernali", "text": "Le competizioni di pattinaggio di velocit\u00e0 ai V Giochi olimpici invernali si sono svolte nei giorni dal 31 gennaio al 3 febbraio 1948 sulla pista del \"Badrutts-Park\" di Sankt Moritz.\nCome a Garmisch-Partenkirchen 1936 si sono svolti 4 eventi."}
{"id": "276068", "revid": "1543377", "url": "https://it.wikipedia.org/wiki?curid=276068", "title": "Pattinaggio di velocit\u00e0 ai IV Giochi olimpici invernali", "text": "Ai IV Giochi olimpici invernali del 1936 a Garmisch-Partenkirchen (Germania), vennero assegnate medaglie in quattro specialit\u00e0 del pattinaggi\u00f2 di velocit\u00e0. Le gare si svolsero nell'anello di ghiaccio del \"Rie\u00dfersee\"."}
{"id": "276071", "revid": "1543377", "url": "https://it.wikipedia.org/wiki?curid=276071", "title": "Pattinaggio di velocit\u00e0 ai III Giochi olimpici invernali", "text": "Nella specialit\u00e0 del pattinaggio di velocit\u00e0 ai III Giochi olimpici invernali del 1932 a Lake Placid vennero assegnate medaglie in quattro specialit\u00e0 in programma."}
{"id": "276073", "revid": "30778", "url": "https://it.wikipedia.org/wiki?curid=276073", "title": "Himno Nacional de Chile", "text": ""}
{"id": "276075", "revid": "1543377", "url": "https://it.wikipedia.org/wiki?curid=276075", "title": "Pattinaggio di velocit\u00e0 ai II Giochi olimpici invernali", "text": "Nella specialit\u00e0 del pattinaggio di velocit\u00e0 ai II Giochi olimpici invernali del 1928 a Sankt Moritz (Svizzera), vennero assegnate medaglie in tre delle quattro specialit\u00e0 in programma."}
{"id": "276077", "revid": "838137", "url": "https://it.wikipedia.org/wiki?curid=276077", "title": "Algoritmo di Dekker", "text": "L'algoritmo di Dekker, noto anche come algoritmo di proiezione di Dijkstra, costituisce una soluzione completa al problema della mutua esclusione nella coordinazione decentrata di processi (sincronizzazione), impedendo lo stallo (deadlock) ed assicurando che soltanto un processo alla volta possa eseguire una sezione critica (\"serializzazione\"). Tale algoritmo \u00e8 attribuito al matematico olandese Th. J. Dekker da Edsger W. Dijkstra nel suo manoscritto sui processi cooperanti sequenziali.\nSchema.\nQuella che segue \u00e8 una descrizione schematica dell'algoritmo in pseudocodice C:\n// dichiarazione delle variabili globali comuni\nboolean flag0 = false, flag1 = false;\nint turno = 0; // oppure: int turno = 1;\n// processo #0\nP: flag0 = true;\n while (flag1) { // busy waiting\n if (turno == 1) {\n flag0 = false;\n while(turno == 1) ; // busy waiting\n goto P;\n // &lt;sezione critica&gt;\n flag0 = false;\n turno = 1;\n// processo #1\nP: flag1 = true; \n while (flag0) { // busy waiting\n if (turno == 0) {\n flag1 = false;\n while(turno == 0) ; // busy waiting\n goto P;\n } \n // &lt;sezione critica&gt;\n flag1 = false;\n turno = 0; \nFunzionamento.\nL'algoritmo di Dekker per due processi richiede tre variabili condivise: 2 flag e una variabile codice_1. Per ciascun processo esiste esattamente un flag. Un flag impostato (flag\u00a0=\u00a0true) segnala che il processo corrispondente potrebbe trovarsi in esecuzione della sezione critica. La variabile codice_1 funziona come una specie di segnalino di turno.\nLa condizione d'ingresso per la iterazione \u00e8 il flag dell'altro processo: se \u00e8 impostato, allora l'altro processo si trova in esecuzione della sezione critica, oppure della propria iterazione. in quest'ultimo caso \u00e8 lo stato di codice_1 che stabilisce l'ulteriore procedere. Se codice_1 contiene il numero dell'altro processo, il flag viene cancellato e l'esecuzione riprende da principio. In questo modo, l'altro processo ottiene la possibilit\u00e0 di abbandonare l'iterazione (in caso vi ci si trovava) e di accedere alla sezione critica.\nDopo la sezione critica il flag viene cancellato.\nConsiderazioni.\nA differenza da altre soluzioni di coordinazione decentrata, l'algoritmo di Dekker funziona correttamente anche quando lo scheduling dei due processi si alterna imprevedibilmente. Una variante pi\u00f9 semplice ma anche correttamente funzionante \u00e8 rappresentata dal gi\u00e0 citato algoritmo di Peterson. Il principale inconveniente della coordinazione decentrata sussiste tuttavia: i processi in attesa non rilasciano il controllo del processore, ma continuano ad utilizzarlo attraverso cicli di attesa attiva."}
{"id": "276078", "revid": "1543377", "url": "https://it.wikipedia.org/wiki?curid=276078", "title": "Pattinaggio di velocit\u00e0 ai I Giochi olimpici invernali", "text": "Le competizioni di pattinaggio di velocit\u00e0 ai I Giochi olimpici invernali si sono svolte a Chamonix i giorni 26 e 27 gennaio 1924. Vennero assegnate medaglie in cinque specialit\u00e0 tutte maschili."}
{"id": "276082", "revid": "324090", "url": "https://it.wikipedia.org/wiki?curid=276082", "title": "Dearborn (Michigan)", "text": "Dearborn \u00e8 una citt\u00e0 di abitanti della contea di Wayne, nello Stato del Michigan. Compresa nell'area metropolitana di Detroit, \u00e8 l'ottava citt\u00e0 dello Stato per popolazione e ospita la pi\u00f9 corposa comunit\u00e0 musulmana degli Stati Uniti d'America.\nLuogo di nascita nonch\u00e9 sede principale della Ford Motor Company, la citt\u00e0 ospita un campus dell'Universit\u00e0 del Michigan oltre che la sede dell'Henry Ford College e l'Henry Ford Museum.\nOrigini del nome.\nDearborn \u00e8 un nome scelto per onorare il colonnello nonch\u00e9 Segretario alla guerra statunitense Henry Dearborn, considerato un eroe della guerra d'indipendenza americana.\nStoria.\nPrima della scoperta dell'America il territorio di Dearborn era occupato principalmente da popolazioni indigene riconducibili agli algonchini e ai potawatomi. Con lo sviluppo di Detroit alcuni coloni francesi si stabilirono nell'area, che fu ceduta al Regno Unito nel 1763 dopo la guerra dei sette anni.\nIl nucleo urbano nacque intorno al 1795 come fermata per i convogli interurbani tra Detroit e Chicago e si svilupp\u00f2 inglobando alcune localit\u00e0 vicine come Dearbornville e Fordson. L'industria di Dearborn si svilupp\u00f2 con l'apertura nel 1917 di un impianto della Ford Motor Company, fondata in citt\u00e0 da Henry Ford nel 1905.\nSociet\u00e0.\nEtnie e minoranze straniere.\nI residenti di Dearborn sono principalmente di origine europea o mediorientale, del XIX e XX secolo. Tedesca, polacca, irlandese e italiana sono le etnie europee principali.\nI discendenti del Medio Oriente costituiscono il pi\u00f9 grande gruppo etnico con gruppi di libanesi, yemeniti, iracheni, siriani, e palestinesi."}
{"id": "276083", "revid": "1226", "url": "https://it.wikipedia.org/wiki?curid=276083", "title": "Tibidabo", "text": "Il Tibidabo \u00e8 una collina alta 512 metri che domina Barcellona e che ospita il luna park omonimo. \nSulla collina c'\u00e8 un piccolo belvedere, dal quale si domina la citt\u00e0 catalana, e il \"Sagrat Cor\", una chiesa dedicata al Sacro Cuore costruita dopo una visita di San Giovanni Bosco e terminata nel 1961. Grazie ad un ascensore \u00e8 possibile raggiungere la parte superiore della chiesa, posta a 575 metri sul livello del mare.\nIl Tibidabo deve il suo nome alla vista mozzafiato che si gode dalla sua cima, che ricorda quella descritta nel passo del Vangelo in cui Satana porta Ges\u00f9 sulla cima di un monte, incitandolo a guardare davanti a s\u00e9 e dicendogli \"ti dar\u00f2 tutto ci\u00f2 che vedi se mi adorerai\". \"Tibi dabo\" in latino significa, appunto, \"ti dar\u00f2\".\nCollegamenti esterni.\n Tibidabo e Temple de Sagrat Cor"}
{"id": "276084", "revid": "466539", "url": "https://it.wikipedia.org/wiki?curid=276084", "title": "Eric Heiden", "text": "Nel pattinaggio vinse tutte e cinque le gare in programma ai Giochi olimpici di Lake Placid nel 1980, ottenendo cos\u00ec un record mai uguagliato. Beth Heiden, sorella di Eric, vinse una medaglia di bronzo nella stessa edizione dei Giochi olimpici, dando alla famiglia Heiden la met\u00e0 delle medaglie vinte dagli USA in quell'edizione dei Giochi.\nCarriera.\nDurante la sua breve carriera come pattinatore, Heiden ha vinto anche 3 Campionati mondiali completi di pattinaggio di velocit\u00e0 e 4 Campionati mondiali di sprint. Ha migliorato per tre volte il record del mondo dei metri, e per una volta quello dei metri, dei e dei , oltre al record di punti nella combinata e nello sprint. Heiden termin\u00f2 la sua carriera giungendo secondo dietro a Hilbert van der Duim ai Campionati mondiali completi di pattinaggio di velocit\u00e0 del 1980 a Heerenveen. Heiden rest\u00f2 in cima all'Adelskalender per giorni e vinse il Premio Oscar Mathisen per quattro volte di fila dal 1977 al 1980. Ancora oggi \u00e8 l'unico pattinatore ad aver vinto il premio per quattro volte.\nIn seguito sia Eric Heiden sia la sorella Beth divennero ciclisti professionisti. Eric Heiden gareggi\u00f2 per dieci stagioni con la 7-Eleven; vinse alcune gare statunitensi per professionisti e prese parte al Giro d'Italia 1985 e al Tour de France 1986.\nHeiden \u00e8 diventato un ortopedico e ha lavorato per la squadra nazionale statunitense a , quando Casey FitzRandolph fu il primo statunitense a vincere l'oro nei dal 1980. A Heiden venne chiesto di portare la torcia olimpica durante la cerimonia di apertura, ma declin\u00f2 l'invito perch\u00e9 la Nazionale statunitense di hockey su ghiaccio avrebbe acceso il braciere. Heiden si chiese pubblicamente se avrebbe dovuto competere anche in alcune gare femminili del 1980 per avere tale onore."}
{"id": "276086", "revid": "838137", "url": "https://it.wikipedia.org/wiki?curid=276086", "title": "Algoritmo di Peterson", "text": "L'algoritmo di Peterson o algoritmo \"tie-breaker\" \u00e8 un algoritmo sviluppato nella teoria del controllo della concorrenza per coordinare due o pi\u00f9 processi o thread che hanno una sezione critica in cui deve esservi mutua esclusione.\nL'algoritmo assicura la corretta sincronizzazione, impedendo lo stallo (deadlock) ed assicurando che soltanto un processo alla volta possa eseguire una sezione critica (\"serializzazione\").\nSchema.\nQuella che segue \u00e8 una descrizione schematica dell'algoritmo in pseudocodice C, per 2 e per \"n\" processi:\n2 processi.\n //\" dichiarazione delle variabili globali comuni\"\n boolean in1 = false, in2 = false;\n int turno;\n // processo #1\n Process CS1 {\n while(1) {\n in1 = true;\n turno = 2;\n while (in2 &amp;&amp; turno == 2)\n ; // finch\u00e9 \u00e8 il turno del processo #2, il processo #1 rimane all'interno del while\n &lt;sezione critica 1&gt;\n in1 = false;\n &lt;sezione non critica 1&gt;\n // processo #2\n Process CS2 {\n while(1) {\n in2 = true;\n turno = 1;\n while (in1 &amp;&amp; turno == 1)\n ; // finch\u00e9 \u00e8 il turno del processo #1, il processo #2 rimane all'interno del while\n &lt;sezione critica 2&gt;\n in2 = false;\n &lt;sezione non critica 2&gt;\nFunzionamento.\nSe il processo #1 viene eseguito per primo, codice_1 viene impostato a codice_2 \"prima\" di impostare codice_3 a codice_4. Dal momento che codice_5 \u00e8 stato inizializzato a codice_6, la condizione dell'iterazione while non \u00e8 soddisfatta e il processo #1 accede alla sezione critica.\nSe nel frattempo viene avviato il processo #2, questo imposter\u00e0 codice_5 a codice_2 e codice_3 a 1. codice_1 \u00e8 gi\u00e0 stato impostato a codice_2 dal processo #1, perci\u00f2 la condizione dell'iterazione while del processo #2 \u00e8 soddisfatta, cos\u00ec che questo deve aspettare. Solo dopo che il processo #1 ha abbandonato la sezione critica codice_1 diventa codice_6, e il processo #2 pu\u00f2 accedere alla sua sezione critica.\nSe il processo #1 viene nel frattempo riavviato, imposter\u00e0 codice_3 a 2, e dovr\u00e0 aspettare che il processo #2 abbia abbandonato la sua sezione critica.\n\"n\" processi.\n //\" dichiarazione delle variabili globali comuni\"\n int in[1:n] = ([n] 0); //\" array di lunghezza n con tutti i valori a 0\"\n int turno[1:n] = ([n] 0); //\" array di lunghezza n con tutti i valori a 0\"\n Process CS[i = 1 to n] {\n for(;;) {\n for[j = 1 to n] { //\" protocollo di ingresso per la sezione critica\"\n turno[j] = i;\n in[i] = j;\n for[k = 1 to n st i != k] {\n //\" aspetta se il processo k ha il numero di in pi\u00f9 grande\"\n while(in[k] &gt;= in[i] &amp; turno[j] == i);\n &lt;sezione critica&gt;\n in[i]=0;\n &lt;sezione non critica&gt; \nFunzionamento.\nLa generalizzazione che \u00e8 stata fatta dell'algoritmo per \"n\" processi \u00e8 piuttosto complessa. Il protocollo di ingresso, per ciascuno degli \"n\" processi, consiste in un ciclo for che itera in \"n\"-1 fasi. \nIl valore di codice_15 indica quale sia l'ultimo processo che \u00e8 arrivato nella fase codice_16; mentre il valore di codice_17 rappresenta la fase in cui il processo codice_18 si trova.\nConsiderazioni.\nL'algoritmo di Peterson \u00e8 pi\u00f9 semplice dell'algoritmo di Dekker, che pure risolve il problema della mutua esclusione. Esso tuttavia eredita il principale problema della coordinazione decentrata: i processi in attesa non rilasciano il controllo del processore, ma continuano ad utilizzarlo attraverso cicli di attesa attiva."}
{"id": "276093", "revid": "81195", "url": "https://it.wikipedia.org/wiki?curid=276093", "title": "Campionati mondiali completi di pattinaggio di velocit\u00e0", "text": "L'International Skating Union ha organizzato i campionati mondiali di pattinaggio su ghiaccio sin dal 1893. Dal 1889 al 1892, ci furono delle edizioni non ufficiali. I campionati non si disputarono nel periodo 1915-1921 e 1940-1946 a causa delle due guerre mondiali. L'edizione femminile venne disputata per la prima volta nel 1936.\nNei primi anni, per vincere il campionato bisognava vincere in almeno tre delle quattro distanze; i secondi e terzi posti non contavano. Questo \u00e8 il motivo per cui molti campionati non vennero decisi.\nMedagliere.\n\"Sono considerate solo le edizioni ufficiali.\""}
{"id": "276096", "revid": "116061562", "url": "https://it.wikipedia.org/wiki?curid=276096", "title": "Bussola (meccanica)", "text": "Una bussola \u00e8 un dispositivo meccanico di forma cilindrica di varie dimensioni costruita in acciaio.\nDescrizione.\nPresenta un'estremit\u00e0 a profilo esagonale o poligonale incassato e accoglie l'oggetto da ruotare, l'altra \u00e8 ad innesto quadro femmina (di solito da 1 pollice, \u00be\", \u00bd\", \u215c\", \u00bc\") e accoglie l'apposito utensile che si user\u00e0 per ruotarla. La coppia motrice pu\u00f2 esercitarsi come risultante delle forze applicate sugli spigoli oppure sulle facce di dadi e bulloni a seconda della geometria costruttiva del profilo.\n\u00c8 preferibile esercitare la forza sulle facce anzich\u00e9 sugli spigoli per trasmettere maggior coppia e preservarli da precoce usura, il profilo sagomato per questo scopo \u00e8 detto a \"full contact\". La forma poligonale permette inserimenti pi\u00f9 facili e talvolta angolati. Esistono modelli a profilo quadro e ottagonale per dadi quadri.\nAlcune sono rivestite di materiale isolante per l'impiego nel settore elettrico. \nUtilizzo.\nLe bussole sono molto usate in meccanica. Sono dette \"metriche\" oppure \"anglosassoni\" a seconda che le loro misure siano espresse in unit\u00e0 metriche (di solito millimetri) oppure imperiali (di solito pollici). Si montano sia su cricchetti e chiavi dinamometriche sia su utensili motorizzati ad aria compressa sia su chiavi a T, con estensori prolunghe e snodi a giunto cardanico per operare in posizioni scomode o in luoghi angusti. Vari adattatori consentono di usarle su chiavi con attacco quadro di altre dimensioni. \nLe chiavi di manovra.\nL'utensile per manovrarle pu\u00f2 essere:\nTipologie.\nBussola di Crowfoot.\nSomiglia pi\u00f9 a una chiave ad anello che a una bussola ma si manovra con gli stessi utensili. \u00c8 quasi sempre azionata con interposta prolunga poich\u00e9 nell'uso allineato non offrirebbe vantaggi rispetto alle chiavi tradizionali. La sua forma \u00e8 semianulare a basso profilo oppure a esagono spezzato e pu\u00f2 infilarsi negli spazi angusti dove una normale bussola non avrebbe agio. L'attacco quadro per l'utensile non \u00e8 coassiale bens\u00ec laterale, ci\u00f2 altera la lunghezza del braccio di leva e quindi la coppia di serraggio quando usata con la chiave dinamometrica.\nBussola per filtro dell'olio.\nAnche detta \"chiave a scodella\" o \"chiave\" \"a tazza\", \u00e8 molto larga e ribassata e s'innesta sulla testa poligonale del filtro dell'olio usato nel motore con lubrificazione nel \"carter\" (esclusi i motori a \"carter\" pompa). \u00c8 realizzata in varie forme e dimensioni per adattarsi alla vasta casistica dei filtri; essi hanno forma vagamente cilindrica la cui sommit\u00e0 \u00e8 lavorata a profilo poligonale e pu\u00f2 essere usata come zona di presa per ruotarli, tuttavia il loro involucro \u00e8 in lamierato metallico leggero e possono distruggersi facilmente in caso di serraggio eccessivo. In questi casi la chiave a scodella diviene inutile e bisogna procedere con metodi pi\u00f9 drastici."}
{"id": "276097", "revid": "9", "url": "https://it.wikipedia.org/wiki?curid=276097", "title": "Campionati mondiali allround di pattinaggio di velocit\u00e0", "text": ""}
{"id": "276104", "revid": "125610963", "url": "https://it.wikipedia.org/wiki?curid=276104", "title": "G\u00e9rard Jugnot", "text": "Biografia.\n\u00c8 sposato con la costumista C\u00e9cile Magnan, con la quale ha avuto un figlio, l'attore Arthur Jugnot.\nAi tempi del liceo, con Christian Clavier, Thierry Lhermitte e Michel Blanc forma il gruppo comico \"Splendid\", che ha un discreto successo nei suoi sette anni di attivit\u00e0. Nel frattempo, fa le prime apparizioni come attore cinematografico in \"I santissimi\" (1974) di Bertrand Blier, \"Il giudice e l'assassino\" (1974) di Bertrand Tavernier e \"L'inquilino del terzo piano\" (1976) di Roman Pola\u0144ski.\nNel 1987, per il ruolo di \"Rivetot\" nel film \"Tandem\" di Patrice Leconte (uscito in Italia solo nel 2003), taglia i suoi caratteristici baffi e ridimensiona notevolmente il tenore comico delle sue interpretazioni. Nel film, quasi sconosciuto al grande pubblico ma molto apprezzato dalla critica, Jugnot \u00e8 l'assistente di un anziano presentatore radiofonico, magistralmente interpretato da Jean Rochefort.\nNel 2004 recita in \"Les choristes - I ragazzi del coro\", diretto da Christophe Barratier, film che ottiene le nomination per il Premio Oscar come miglior film straniero e come miglior canzone originale.\nHa diretto undici film, a partire dal 1984, in cui compare spesso come protagonista. Il suo primo lungometraggio \u00e8 stato la commedia \"Pinot simple flic\"; \"Boudu\" (2005), \u00e8 un \"remake\" di \"Boudu salvato dalle acque\" di Jean Renoir del 1932."}
{"id": "276108", "revid": "92723", "url": "https://it.wikipedia.org/wiki?curid=276108", "title": "Altezza star", "text": "In matematica, considerata un'espressione regolare \"E\" sopra un alfabeto finito \"A\", si dice altezza star di \"E\" l'intero naturale che denotiamo con \"h\"(\"E\") definito dalle seguenti richieste ricorsive:\nSi definisce inoltre come altezza star \"h\"(\"L\") di un linguaggio regolare \"L\" la minima delle altezze star delle espressioni regolari che esprimono \"L\".\nMarcel Sch\u00fctzenberger nel 1965 ha dimostrato che un linguaggio regolare \"L\" ha altezza star uguale a 0 se e solo se il suo monoide sintattico \u00e8 aperiodico."}
{"id": "276110", "revid": "729019", "url": "https://it.wikipedia.org/wiki?curid=276110", "title": "Francesco Agello", "text": "Biografia.\nFrancesco Agello nacque a Casalpusterlengo il 27 dicembre 1902. Pratic\u00f2 vari sport, come la ginnastica, il nuoto, la bicicletta, il calcio e, in particolare, si appassion\u00f2 alle motociclette e alla velocit\u00e0. Consegu\u00ec il brevetto di pilota militare nel 1924 e quattro anni dopo fece domanda per la Scuola Alta Velocit\u00e0 della Regia Aeronautica che aveva sede a Desenzano del Garda, venendovi ammesso il 15 maggio 1928 prendendo quindi parte al primo corso per piloti d'alta velocit\u00e0. Inizialmente col grado di sergente maggiore, e poi di maresciallo, collaud\u00f2 quasi tutti i tipi di idrovolanti da corsa in uso presso la Scuola, al cui comando c'era il colonnello Mario Bernasconi.\nNel 1929 fu tra i membri della squadra italiana a partecipare alla Coppa Schneider, gara internazionale di velocit\u00e0 pura per idrovolanti istituita nel 1913 dal pilota, ingegnere ed industriale francese Jacques Schneider. L'edizione fu alla fine vinta dal Regno Unito. Un anno dopo, nel 1930, Agello partecip\u00f2 al giro aereo d'Italia per aerei da turismo, mentre nel 1932 vinse la Coppa Baracca.\nIl 10 aprile 1933, sul Lago di Garda, si aggiudic\u00f2 il primato mondiale assoluto di velocit\u00e0 ad una media di sull'idrovolante Macchi-Castoldi M.C.72, dotato di un motore Fiat AS.6 da 2.500 HP. Poco pi\u00f9 di un anno dopo, alle ore 14:56 del 23 ottobre 1934, super\u00f2 il suo stesso primato raggiungendo la media di : il volo, consistente in quattro passaggi sopra la Scuola di Desenzano e durato non pi\u00f9 di quindici minuti, si svolse con il medesimo idrovolante, ma con un motore pi\u00f9 potente, un Fiat AS.6 da 3.000 HP. Il record venne inviato dall'Aero Club d'Italia alla FAI per essere omologato: per la categoria idrovolanti con motore a combustione interna (sottoclasse C-2, Gruppo 1), il primato di Agello \u00e8 ancora imbattuto. L'M.C.72 del primato mondiale di velocit\u00e0 di Agello \u00e8 conservato nel Museo storico dell'Aeronautica Militare di Vigna di Valle, sul lago di Bracciano.\nPer i suoi primati del 1933 e del 1934, Agello venne promosso sottotenente e gli venne conferita la medaglia d'oro al valore aeronautico. Nel 1935 divenne tenente e fu trasferito al Centro sperimentale di Guidonia. Nel 1936, gi\u00e0 capitano, fu nominato collaudatore dell'ufficio di sorveglianza tecnica, quindi, dal 1938 al 1940, comandante della Scuola Alta Velocit\u00e0. Successivamente trasferito all'aeroporto di Milano-Malpensa come collaudatore, mise a punto il Reggiane Re.2001bis nell'aprile o nel luglio 1941.\nPer\u00ec in una collisione in volo il 26 novembre 1942 quando il Macchi M.C.202 che stava collaudando si scontr\u00f2 con un caccia dello stesso tipo pilotato dal tenente colonnello Guido Masiero sull'aeroporto di Milano-Bresso, allora campo di volo della Breda.\nAgello venne sepolto nel Cimitero maggiore di Crema.\nDediche e riconoscimenti.\nL'Alitalia ha intitolato a Francesco Agello il Boeing 767 con marche I-DEIG, in servizio dall'aprile 1997 al settembre 2012.\nIl portale web dell'Aeronautica Militare ha proposto una pagina, intitolata \"I grandi aviatori\", dove vengono citate le maggiori personalit\u00e0 storiche dell'aviazione italiana, ponendo Agello tra di esse."}
{"id": "276111", "revid": "124233388", "url": "https://it.wikipedia.org/wiki?curid=276111", "title": "Louis Bl\u00e9riot", "text": "Biografia.\nComp\u00ec l'impresa a bordo di un monoplano Bl\u00e9riot XI di sua costruzione, dotato di motore tricilindrico radiale a W appositamente progettato e costruito da Alessandro Anzani, volando da Calais a Dover in 32 minuti, ad una quota di circa 100m slm. Vinse cos\u00ec il primo premio di mille sterline messo in palio dal quotidiano londinese \"Daily Mail\".\nSi racconta che i doganieri di Dover, essendo ovviamente sprovvisti di moduli attinenti all'arrivo di aeromobili, usarono quelli per i piroscafi: dal che risult\u00f2 che quel giorno arriv\u00f2 a Dover un piroscafo con un solo passeggero a bordo.\nBl\u00e9riot fu il primo a ripetere la traversata aerea de La Manica che era stata compiuta per la prima volta in pallone aerostatico il 7 gennaio 1785 dal pilota francese Jean-Pierre Blanchard e dal passeggero americano John Jeffries.\nDopo essersi laureato in ingegneria, Bl\u00e9riot era stato dapprima pioniere del volo planato (che doveva diventare la tecnica di pilotaggio degli attuali alianti), poi aveva cercato di perfezionare il biplano dei fratelli Wright ed infine aveva preferito la soluzione del monoplano.\nNel 1909 ottenne il primo brevetto di pilota d'aereo rilasciato in Francia e vinse il premio dell'A\u00e9ro-Club francese.\nDopo la trasvolata della Manica fond\u00f2 un'azienda aeronautica per la costruzione di aeroplani in Inghilterra ed un'altra, la Bl\u00e9riot A\u00e9ronautique, in Francia, che diedero un grande contributo, prima e durante la prima guerra mondiale, allo sviluppo dell'aviazione francese ed inglese.\nNel 1929, celebrandosi il ventennio della sua impresa, Bl\u00e9riot sorvol\u00f2 nuovamente La Manica con lo stesso apparecchio, ormai diventato un esemplare da museo."}
{"id": "276112", "revid": "287204", "url": "https://it.wikipedia.org/wiki?curid=276112", "title": "Louis Bleriot", "text": ""}
{"id": "276113", "revid": "2068215", "url": "https://it.wikipedia.org/wiki?curid=276113", "title": "Jean-Pierre Blanchard", "text": "Pioniere dell'aviazione, comp\u00ec la prima ascensione in pallone nel 1784.\nNel 1793 esegu\u00ec la prima ascensione in pallone del Nord America partendo dalla citt\u00e0 di Filadelfia (Pennsylvania) e facendo tappa a Deptford, Gloucester County nel New Jersey. \nTra gli spettatori del suo volo c'era anche il Presidente George Washington. Durante le sue esibizioni americane, perse il figlio in un incidente di volo.\nBlanchard \u00e8 anche autore dei primi voli in pallone di Belgio, Germania, Paesi Bassi e Polonia.\nNel 1808 cadde dal suo pallone all'Aia, in Olanda, e rimase ferito. Mor\u00ec il 7 marzo 1809 dopo essere rientrato a Parigi.\nLa sua seconda moglie, Madeleine Sophie Armant (Sophie Blanchard), prosegu\u00ec le sue presentazioni di volo libero; per\u00ec in un incendio del suo pallone il 6 luglio 1819."}
{"id": "276115", "revid": "767487", "url": "https://it.wikipedia.org/wiki?curid=276115", "title": "John Jeffries", "text": "Noto soprattutto per aver accompagnato Jean-Pierre Blanchard nel suo volo in mongolfiera del 1795 attraverso il canale de La Manica, Jeffries svolse un ruolo primario durante il processo per il Massacro di Boston dove era il testimone chiave per la difesa. Durante quell'episodio fu il chirurgo di Patrick Carr, uno degli americani feriti."}
{"id": "276116", "revid": "124893090", "url": "https://it.wikipedia.org/wiki?curid=276116", "title": "Alfred Adler", "text": "Alfred Adler fu, con Sigmund Freud e Carl Gustav Jung, fondatore della psicologia psicodinamica. Visse tra la fine dell'Ottocento ed i primi decenni del Novecento, un periodo particolarmente fertile quanto ad innovazioni scientifiche e culturali.\nLa vita.\nAlfred Adler nacque il 7 febbraio del 1870 a Penzing, sobborgo di Vienna, da una famiglia ebraica ungherese. I genitori, Leopold e Pauline, provenivano dal Burgenland, piccola regione al confine fra Austria e Ungheria, con storici legami commerciali e culturali con la vicina Vienna. Relativamente privilegiati nei confronti dei loro correligionari del resto dell'Impero austro-ungarico, gli ebrei ungheresi del Burgenland godevano di un particolare stato giuridico meno discriminante.\nIl padre Leopold non ebbe fortuna nella sua attivit\u00e0 di piccolo commerciante di cereali e, ad un certo punto, dovette affrontare un grave dissesto finanziario. La sua famiglia si trov\u00f2 in notevoli disagi economici, sino a quando Sigmund, il fratello maggiore di Alfred, abile imprenditore, non riusc\u00ec a procurare ai suoi familiari condizioni di vita pi\u00f9 confortevoli. I diversi cambiamenti di residenza che la famiglia fu costretta ad affrontare, da un sobborgo all'altro della periferia di Vienna, consentirono al piccolo Alfred di frequentare ambienti socio-culturali diversi e di sperimentare, cos\u00ec, quel senso dell'amicizia e dell'integrazione sociale che caratterizzer\u00e0 tutta la sua opera.\nAlfred era secondogenito di quattro fratelli e due sorelle; di rilievo solo la relazione con il fratello maggiore, Sigmund, caratterizzata da marcata competitivit\u00e0. Con il padre aveva un buon rapporto di confidenza e collaborazione; con la madre, contestata per la sua eccessiva tolleranza ed abnegazione nei confronti dei familiari, fu affettuoso e protettivo solo in et\u00e0 adulta. Con le donne fu sempre discreto e rispettoso. Nel 1897 conobbe e spos\u00f2 Raissa Epstein, un'intellettuale russa, anch'essa di origine ebraica, giunta a Vienna per completare gli studi universitari, con la quale ebbe quattro figli due dei quali, Kurt e Alexandra, lo seguiranno nella professione.\nIl carattere della moglie, donna intelligente, combattiva, capace di sostenere idee anticonformiste, inesperta dei lavori domestici, poco curata nel vestire e di piccola statura, influenz\u00f2 la visione adleriana del femminile. Riaffiora qui l'attenzione sempre accordata dalla Psicologia individuale all'importanza del ruolo femminile nella collettivit\u00e0 umana e ne scaturisce l'auspicio sempre attuale di una posizione della donna evoluta e paritaria.\nSi dice che, nei primi anni di vita, Adler sia stato cagionevole di salute e affetto da rachitismo: ci\u00f2 comport\u00f2 il fatto che, come usava a quei tempi, gli si imponesse una significativa limitazione nell'attivit\u00e0 fisica, in netto contrasto con il desiderio infantile di correre e giocare all'aria aperta. In et\u00e0 adulta compens\u00f2 questa costrizione con la pratica costante di nuoto ed alpinismo. Un'altra dura esperienza affrontata da Adler bambino fu il precoce contatto con la morte: un fratellino minore mor\u00ec nel letto accanto a lui e lui stesso rischi\u00f2 di morire, in seguito ad una grave forma di polmonite. Fu in seguito a questi avvenimenti che Adler inizi\u00f2 a maturare il desiderio di diventare medico.\nLa formazione professionale.\nDopo gli studi superiori, compiuti presso l\"Hernalser Gymnasium\", nel 1888 Adler s'iscrive alla Facolt\u00e0 di Medicina dell'Universit\u00e0 di Vienna, completando gli studi nel 1895, nell'arco di tempo medio richiesto, con risultati definiti \"sufficienti\".\nConseguita la Laurea in Medicina, frequenta l'Ospedale di Vienna, il Policlinico, e svolge attivit\u00e0 privata come medico generico ed oculista nel sobborgo viennese del Prater. Suoi clienti erano i medi e i piccoli borghesi del quartiere, i camerieri, gli artisti e gli acrobati del noto parco dei divertimenti con i quali amava intrattenersi spiegando, con chiarezza, la natura della malattia e le sue conseguenze. \u00c8 in tale ambiente che nasce in Adler l'interesse per le scienze sociali. La sua prima opera, un opuscolo di trentuno pagine pubblicato nel 1898, \u00e8 il \"Manuale per la salute dei sarti\", che descrive le condizioni igienico-sanitarie dei sarti e analizza le relazioni fra il tipo di lavoro e la comparsa di alcune malattie. Contemporaneamente all'attivit\u00e0 di medico, Adler coltiva e approfondisce lo studio della psicologia e della filosofia. Un suo articolo \"Il medico come educatore\", pubblicato nel 1904, definisce bene la sua impronta professionale.\nNel 1902 avviene l'incontro con Sigmund Freud, pare a seguito della pubblica difesa di Adler in favore de \"L'interpretazione dei sogni\", anche se le circostanze del loro incontro rimangono comunque incerte. Adler entra a far parte, con Wilhelm Stekel, del gruppo psicoanalitico, come uno dei membri fondatori, ed ha cos\u00ec occasione di partecipare alle famose riunioni che si tengono in una grande stanza del Medizinische Doktoren-Kollegium ogni mercoled\u00ec sera (v. Storia della psicoanalisi); nel 1906 \u00e8 eletto presidente e rappresentante internazionale della Societ\u00e0 viennese.\nNel 1907 pubblica la monografia \"Studio sull'inferiorit\u00e0 degli organi\", il primo lavoro di Adler veramente significativo in campo psicologico. Il testo, in cui si configurano gi\u00e0 i presupposti della Psicologia individuale, dimostra come i bambini tendano a compensare i difetti fisici o costituzionali con una linea di difesa a volte attiva e altre volte passiva. Nel 1909 Adler si specializza in malattie nervose.\nCol passare del tempo, si fa sempre pi\u00f9 evidente il forte contrasto fra le concezioni di Adler sulla genesi delle nevrosi e la teoria di Freud: mentre la metafora freudiana della sessualit\u00e0 infantile necessitava di una strenua difesa di fronte allo scetticismo del mondo clinico e, pertanto, non poteva ammettere digressioni, Adler contrapponeva alla teoria freudiana della libido, quella della \"protesta virile\" e dell'autonomia dell'aggressivit\u00e0 diretta a fini di affermazione, di attacco o di difesa. Non \u00e8 difficile capire che le vere cause della scissione siano da ricercarsi nelle profonde differenze tra le due scuole di pensiero, e nello spostamento dell'attenzione di Adler sulla visione teleologica della meta per comprendere l'essere umano. In ogni caso, a differenza del pessimismo degli organicisti come Emil Kraepelin e Ernst Kretschmer, Adler \u00abafferma la possibilit\u00e0 di \"rieducare\" i neurotici e quindi di guarirli\u00bb\nDopo aver rinunciato anche alla carica di redattore dello \"Zentralblatt\", organo della Societ\u00e0 Psicoanalitica, Adler abbandona Freud con altri sei membri del gruppo. Con i colleghi dissidenti, ai quali si unisce qualche altro amico, come il pedagogista professor Carl Furtm\u00fcller, uno dei primi collaboratori e biografi di Adler, fonda la \"Societ\u00e0 per la Libera Psicoanalisi\"; in seguito, su richiesta di Freud, che desiderava mantenere vincolato a s\u00e9 il termine \"psicoanalisi\", il nome dell'organizzazione fu trasformato in \"Societ\u00e0 di Psicologia Individuale Comparata\". Con lo stesso Furtm\u00fcller, Adler fonda l'organo ufficiale della sua Scuola: la \"Zeitschrift f\u00fcr Individualpsychologie\".\nDurante la Prima guerra mondiale, Adler, a quarantaquattro anni, \u00e8 richiamato in servizio come medico militare nel reparto neuropsichiatrico dell'ospedale del Semmering, e successivamente in quello di Cracovia, dove ha occasione di studiare le nevrosi di guerra. Al termine del conflitto, quando qualcuno lo interroga sull'esperienza della guerra, Adler risponde: \"Penso che il mondo di oggi abbia semplicemente bisogno di \"Gemeinschaftsgef\u00fchl\"!\" (\"sentimento sociale\"). Dopo la conclusione del conflitto, s'impegna sempre di pi\u00f9 nella diffusione della sua teoria, non disdegnando mai il contatto con gli amici e le discussioni aperte e appassionate, al tavolo del \"Caf\u00e9 Central\" o del \"Caf\u00e9 Siller\", luogo di incontro degli intellettuali viennesi.\nCondivide la prospettiva sociologica del marxismo come proposta di progresso e benessere per tutti; nella Repubblica Austriaca, nata a seguito della dissoluzione dell'Impero Asburgico dopo la prima guerra mondiale, ricopre il ruolo di referente del progetto per le attivit\u00e0 educative; progetto che abbandona poco tempo dopo, quando si accorge dell'incompatibilit\u00e0 dei suoi principi con i giochi politici per il potere. Mantiene un atteggiamento critico nei confronti delle religioni, che considera come mezzo per lo sviluppo del sentimento sociale ma che, attraverso dogmi e proibizioni, in qualche modo, limitano il S\u00e9 e la libera espressione del pensiero scientifico. \u00c8 da segnalare che nel 1904 Adler si era convertito al Protestantesimo, da lui motivato con la personale necessit\u00e0 di passare da una religione ristretta ad un'unica matrice culturale (l'Ebraismo) ad una fede universale meno rigida.\nL'ultimo periodo austriaco della vita di Adler segna la confluenza della sua dottrina pragmatica con le sperimentazioni sociali nel settore psicopedagogico. Nel 1919 il potere politico in Austria \u00e8 nelle mani dei socialdemocratici, che intraprendono un programma di riforme sociali, realizzando un nuovo sistema scolastico basato su principi democratici e sulla considerazione delle esigenze individuali dei bambini. I nuovi metodi sperimentali, applicati in vari tipi di scuole, nei centri di consultazione per insegnanti, nei consultori psicopedagogici e nei giardini d'infanzia, a Vienna, Berlino e Monaco di Baviera, consentono ad Adler di verificare sul campo la propria teoria. Questi consultori erano diretti da psicologi personalmente formati da Adler, attraverso un corso specialistico dell'Universit\u00e0 di Vienna. Nello stesso periodo fu aperta a Vienna una Scuola, diretta da Oscar Spiel, ispirata ai principi adleriani di pedagogia sperimentale.\nNel 1934, quando la minaccia nazista diviene pi\u00f9 incalzante, Alfred Adler decide di trasferirsi con la famiglia negli Stati Uniti, nazione che aveva gi\u00e0 conosciuto negli anni precedenti durante il vasto programma di lezioni e di conferenze dirette a diffondere la sua dottrina e che, inoltre, gli aveva offerto la possibilit\u00e0, nel 1930, di dedicarsi a quell'insegnamento universitario della Psicologia che la natia Vienna gli aveva sempre negato; prima presso la Columbia University e successivamente, nel 1932, presso il \"Medical College\" di Long Island, a New York.\nAlfred Adler, gi\u00e0 sofferente di cuore, \u00e8 stroncato da una crisi coronarica il 28 maggio 1937, in una via di Aberdeen, in Scozia, dove si era recato per un impegnativo ciclo di conferenze, trasgredendo, come gli era connaturale, il parere dei medici.\nLa conoscenza dell'uomo.\nLa \"Psicologia Individuale Comparata\" di Adler \u00e8 una teoria dell'uomo ad orientamento olistico, teleologico e fenomenologico. Essenzialmente pragmatica, ha proposto spunti applicativi in ambiti diversi (psicoterapia, psicologia clinica, medicina psicosomatica, pedagogia, antropologia, sociologia, etc.), e che cerca di fornire modelli di comprensione del comportamento individuale, sociale e di gruppo.\nIn quanto metodologia finalizzata a cercare di fornire una conoscenza di s\u00e9 stessi e degli altri, la \"Menschenkenntnis\" (conoscenza \"pratica\" dell'uomo) adleriana propone una griglia interpretativa che utilizza i seguenti criteri:\nLa teoria adleriana della personalit\u00e0, con pochi concetti basilari (sentimento di inferiorit\u00e0, aspirazione alla superiorit\u00e0, compensazione, sentimento sociale, S\u00e9 creativo, ...), permette di tratteggiare lo \"stile di vita\" di una persona, decifrarne sentimenti ed emozioni, comprenderne il comportamento, la visione di s\u00e9 e del mondo.\nIl senso della vita.\nSe la vita \u00e8 movimento ed il movimento presuppone una direzione verso una meta, allora il senso della vita non pu\u00f2 che essere interpretato come un processo volto al superamento di una condizione di inferiorit\u00e0, limitazione e insicurezza, percepita ogniqualvolta un ostacolo si frappone al raggiungimento dell'obiettivo. Alfred Adler, quindi, sovvertendo la visione scientifica tradizionale che ricerca prevalentemente le cause dei comportamenti, si volge, invece, ad esplorare la mente ideatrice di un piano di vita, solo in parte cosciente, soffermandosi sulle strategie messe in atto per raggiungere il fine ultimo: la condotta umana viene considerata come una proiezione del S\u00e9 nel futuro piuttosto che come esito di eventi preesistenti.\n\"Ci sono tanti significati dati alla vita quanti sono gli esseri umani ... forse ognuno di questi contiene un margine variabile di errore ... qualsiasi significato che sia anche minimamente utilizzabile non pu\u00f2 essere definito completamente sbagliato\". Ciascuno, in modo originale e creativo, inconsapevolmente, definisce quello che ritiene essere il \"suo\" senso della vita (fama, danaro, stabilit\u00e0 familiare, ...); ci\u00f2 che accomuna gli intenti di tutti gli uomini \u00e8 il \"successo\", cio\u00e8 il superamento del sentimento d'inferiorit\u00e0 (qualsiasi senso abbia l'inferiorit\u00e0).\nL'aspirazione alla superiorit\u00e0 \u00e8 la \u201cgara\u201d, che l'individuo indice con se stesso per elevarsi verso la perfezione, riferimento ideale verso cui si tende, ma che \u00e8 umanamente irraggiungibile. Dietro ogni attivit\u00e0 umana c'\u00e8 una forza fondamentale di base, una spinta da una situazione di \"minus\" a una situazione di \"plus\", da un sentimento d'inferiorit\u00e0 a uno di superiorit\u00e0, perfezione, completezza. Nel movimento ascensionale dal basso verso l'alto, assume un'estrema importanza il \u201cpensiero antitetico\u201d, quel tipo di percezione basato sugli opposti (alto/basso, forte/debole, maschile/femminile, ...) che segna i limiti del percorso.\nPer rendere comprensibile il processo evolutivo occorre, per\u00f2, fornire dei punti di riferimento e tracciare delle coordinate che consentano di rappresentarlo in modo concreto ed operativo; questi punti di riferimento vengono rappresentati da Adler nei cosiddetti tre \"compiti vitali\": la famiglia, il lavoro, le relazioni sociali.\nLa famiglia \u00e8 il primo nucleo sociale in cui la persona si confronta con altri soggetti diversi da s\u00e9. Compito della famiglia \u00e8 preparare il bambino alla vita sociale; il ruolo centrale \u00e8 affidato alla madre, o alla figura che la rappresenta, che ha il duplice incarico di educare il bambino alla cooperazione ed avviarlo alla socialit\u00e0 insegnandogli ad interagire col padre e con i fratelli. Al padre, o a chi per lui, spetta l'impegno di formarlo circa i tre compiti vitali trasmettendogli l'amore per il lavoro, per la famiglia ed il rispetto per la madre, per i fratelli e per gli amici.\nNell'interazione con i fratelli e con i coetanei, il bambino apprende le regole del gioco della vita fatto di momenti di dominio, che si alternano a momenti di sottomissione, e collaborazioni pi\u00f9 o meno facili da realizzare; ciascuno, poi, a seconda dell'ordine di nascita, sperimenter\u00e0 il rispetto per i fratelli maggiori, la disponibilit\u00e0 con i pi\u00f9 piccoli, la tolleranza nei confronti di coloro che sono pi\u00f9 problematici.\nLa rete delle relazioni che si strutturano all'interno della famiglia, secondo caratteristiche specifiche per ciascun nucleo, \u00e8 definita da Adler \"costellazione familiare\" proprio per sottolineare il carattere di interdipendenza che influenzer\u00e0, significativamente, lo stile di vita di ognuno dei suoi membri. All'interno della famiglia si acquisiscono, quindi, regole e principi che, integrati poi dalle esperienze che si andranno ad effettuare nel corso della vita, rappresentano il sistema di valori di ciascun individuo. La capacit\u00e0 di collaborare/cooperare, assimilata in seno alla famiglia di origine, si esplicher\u00e0 anche nella relazione con l'eventuale nucleo familiare acquisito con il matrimonio o la convivenza.\nIl lavoro \u00e8 per Adler un altro importante ambito in cui si realizza la capacit\u00e0 di cooperare ed \u00e8 un'occasione per valorizzare le doti di ciascuno; inoltre, la suddivisione del lavoro garantisce, attraverso le specializzazioni, la soddisfazione dei bisogni della comunit\u00e0. Nella scelta della professione, grande importanza \u00e8 attribuita all'opera della scuola che deve saper riconoscere le attitudini di ciascuno ed incoraggiarne la realizzazione. Impegno e responsabilit\u00e0 nella professione sono sempre indici di un buon sviluppo psichico e di maturit\u00e0 personale; il lavoro si attesta, cos\u00ec, anche la possibilit\u00e0 di divenire occasione per educare o rieducare soggetti socialmente instabili.\nUna vita con buone e ricche relazioni sociali ed affettive \u00e8 segno di sviluppo armonico della personalit\u00e0; al contrario, l'isolamento, gli atteggiamenti ipercritici, oppositivi o polemici, denunciano un disturbo nella relazione con il mondo e la realt\u00e0. Il sentimento sociale, in quanto parametro per la valutazione della capacit\u00e0 di \"percepire\" correttamente gli altri, \u00e8 criterio per misurare anche la \"salute\" psichica: solo chi sa collaborare, dimostra di possedere un buon giudizio di s\u00e9, del mondo e della realt\u00e0.\nSe lo scopo individuale del vivere \u00e8 evolvere ed ogni individuo \u00e8, per la sua natura sociale, strettamente connesso con le altre individualit\u00e0, l'evoluzione individuale diviene origine e propulsione per l'evoluzione sociale. D'altra parte, un buon criterio per verificare la validit\u00e0 di un'azione \u00e8 il suo effetto sulla societ\u00e0: tutto ci\u00f2 che \u00e8 socialmente utile \u00e8 positivo, ci\u00f2 che conduce vantaggio al singolo, a discapito della collettivit\u00e0, \u00e8 dannoso proprio perch\u00e9 privo di \"Gemeinschaftsgef\u00fchl\" (espressione che non trova un corrispettivo esauriente ed univoco nelle altre lingue).\nOpere.\nAdler dedic\u00f2 la maggior parte del tempo all'incontro diretto e colloquiale con le persone trascurando, pertanto, l'attivit\u00e0 editoriale: molti dei libri pubblicati a suo nome sono in realt\u00e0 la trascrizione delle conferenze da lui tenute in giro per il mondo; altre volte, la traduzione in italiano deriva dalla traduzione inglese di testi concepiti originariamente in tedesco. \nOpere principali tradotte in italiano:"}
{"id": "276117", "revid": "1005847", "url": "https://it.wikipedia.org/wiki?curid=276117", "title": "Luigi Albertini", "text": "Fu direttore del \"Corriere della Sera\" dal 1900 al 1921, portandolo alla posizione di prestigio che il quotidiano mantiene ancora oggi.\nOppositore del fascismo, negli ultimi anni della sua vita si dedic\u00f2 alla compilazione di un ampio studio in tre volumi dedicato all'analisi dettagliata della cause dello scoppio della prima guerra mondiale. \nBiografia.\nNasce in una famiglia della borghesia marchigiana. Il padre Leonardo e lo zio Cesare gestiscono un istituto di credito locale, il Banco Albertini. Nel 1889 il Banco fallisce in seguito ad investimenti sbagliati nel settore dei lavori pubblici e delle aree fabbricabili. Al crollo finanziario fa seguito anche la menomazione della reputazione pubblica della famiglia. Luigi Albertini, che in quegli anni \u00e8 studente liceale, decide di proseguire gli studi a Bologna.\nSi iscrive alla Facolt\u00e0 di giurisprudenza dell'Universit\u00e0 di Bologna. Nel novembre 1891 chiede il trasferimento all'Universit\u00e0 di Torino. Nel 1892, in seguito alla morte del padre, decide di stabilirsi a Torino con la famiglia.\nNella citt\u00e0 sabauda frequenta il Laboratorio di Economia Politica guidato dal professor Salvatore Cognetti de Martiis (1844-1901). Durante l'anno accademico 1893/94 conosce Luigi Einaudi, con il quale stringe una duratura amicizia. Quando, nel luglio 1900, Albertini sale alla direzione editoriale del \"Corriere della Sera\", uno dei suoi primi atti \u00e8 chiamare Einaudi a collaborare col quotidiano (19 luglio). La collaborazione durer\u00e0 per tutto il tempo in cui Albertini rimane al \"Corriere\", ovvero fino al novembre 1925.\nSi laurea in giurisprudenza con una tesi su \"La questione delle otto ore di lavoro\". Conosce Francesco Saverio Nitti, che lo presenta a Luigi Roux, direttore del quotidiano \"Gazzetta Piemontese\". Roux propone ad Albertini di collaborare al giornale. Il giovane, che ha deciso di puntare sulla carriera universitaria, accetta di scrivere articoli solo per finanziarsi il prosieguo degli studi. Il suo obiettivo \u00e8 avviare la carriera universitaria nell'ambito dell'economia politica. Nel dicembre del 1894 si reca a Londra a studiare i temi e problemi giuslavoristici nell'avanzato mercato anglosassone. Nella capitale, dove rimane otto mesi, conosce il direttore amministrativo del \"Times\", Frederick Moberly Bell. L'essenza del rapporto peculiare che intercorre tra i vari attori sociali che animano la societ\u00e0 londinese non sfugge ad Albertini. I giornali seguono i propri interessi, ma inseriti in un sistema virtuoso come quello liberale inglese, concorrono, concordemente con gli altri attori sociali, all'interesse pubblico. Albertini si appassiona al suo lavoro di ricerca e stringe molte nuove conoscenze nell'ambiente accademico londinese.\nAl rientro in Italia, nella tarda estate del 1895, non pu\u00f2 proseguire gli studi poich\u00e9 la famiglia non \u00e8 pi\u00f9 in grado di mantenerlo. Deve quindi rinunciare a un futuro impiego all'universit\u00e0 per cercare subito un'occupazione. Accetta di proseguire la collaborazione con la \"Gazzetta Piemontese\". Agli inizi del 1896 \u00e8 a Roma, dove dirige la rivista delle banche popolari, \"Credito e cooperazione\". Il presidente onorario della Banca popolare di Milano, Luigi Luzzatti, futuro Ministro del tesoro nel terzo governo Di Rudin\u00ec, lo presenta a Ernesto De Angeli, industriale tessile e socio comproprietario del \"Corriere della Sera\". A Roma Albertini conosce Eugenio Torelli Viollier, direttore del quotidiano milanese. Su consiglio di Luzzatti, Torelli Viollier assume Albertini al Corriere; si trasferisce a Milano, dove comincia la sua nuova carriera.\nA Milano Albertini coordina l'organizzazione interna al giornale, regolando i rapporti tra direzione e redattori. I rapporti con il direttore politico Domenico Oliva (in carica dal 1\u00ba giugno 1898) sono solo formali poich\u00e9 Oliva risiede a Roma in quanto parlamentare. Nel gennaio 1900 Albertini acquista una piccola quota della propriet\u00e0 del Corriere: un sessantaquattresimo. In soli due anni Albertini diventa il fiduciario, il braccio destro di Torelli Viollier. Pertanto quando il fondatore muore (26 aprile 1900), egli appare subito come il suo erede naturale. Il 13 luglio, quando viene rifondata la societ\u00e0, Luigi Albertini \u00e8 nominato gerente responsabile e direttore amministrativo. Il suo compenso \u00e8 pari al 5% dell'utile del Corriere.\nUno dei comproprietari del Corriere \u00e8 Ernesto De Angeli. L'industriale ama circondarsi di artisti affermati, tra cui il critico letterario Giuseppe Giacosa. \u00c8 proprio nel salotto di casa De Angeli che Giacosa presenta ad Albertini la figlia Piera. Nel marzo 1900 i due si sposano a Colleretto Parella (TO). Testimone di Albertini \u00e8 Ernesto De Angeli. Poco tempo dopo Albertini lascia la casa in Foro Buonaparte per trasferirsi definitivamente in piazza Castello, dove rimarr\u00e0 per tutti gli anni milanesi.\nLuigi Albertini \u00e8 un liberale conservatore di singolare intelligenza politica e di grande onest\u00e0 intellettuale.\nNel quarto di secolo della sua direzione, Albertini \u00e8 sempre presente nella vita politica del Paese, in modo combattivo e aperto. Si oppone a quella che gli sembra la demagogia di Giovanni Giolitti, appoggia l'intervento dell'Italia nella prima guerra mondiale, critica la politica del ministro degli esteri Sonnino e, dopo qualche simpatia iniziale per il fascismo\u00bb, ne diviene un risoluto oppositore nel 1923. Parla contro il fascismo non solo dalle colonne del \"Corriere\", ma anche dai banchi del Parlamento (\u00e8 senatore dal 1914).\nTra gli azionisti del giornale, \"il rapporto che si svilupp\u00f2 con Giovanni Battista Pirelli fu sicuramente molto intenso, al punto da spingere Albertini, per solito molto riservato nel manifestare i propri sentimenti, a definirlo \u2013 nel momento in cui dovette registrare, alla fine del 1919, la sua uscita dalla propriet\u00e0, per consentire la nuova sistemazione con i Crespi \u2013 il \u00abpi\u00f9 caro amico\u00bb che aveva a Milano, al quale lo legavano \u00abi vincoli della stima e della simpatia pi\u00f9 profonda\u00bb.\nAl subentro della famiglia Crespi nell'azionariato, Albertini era diventato il secondo socio per importanza, con 22 quote su 60. Nell'ottobre del 1921 \u00e8 designato membro della missione italiana che partecipa alla Conferenza di Washington sul disarmo negli armamenti navali. Alla partenza per Washington rinuncia formalmente alla direzione; rimane per\u00f2 a capo della societ\u00e0 proprietaria del giornale.. Gli succede alla carica di direttore il fratello Alberto, che assume tutte le funzioni operative. Dopo la parentesi americana, Luigi Albertini ritorna nel suo ufficio in via Solferino, calandosi nel nuovo ruolo di \u201cpadre nobile\u201d: supervisiona il giornale, d\u00e0 consigli e suggerimenti al fratello. Nel 1923 riprende a scrivere, pubblicando sul Corriere editoriali di politica interna ed internazionale.\nNel 1925 \u00e8 tra i firmatari del Manifesto degli intellettuali antifascisti, redatto da Benedetto Croce. Il 7 maggio di quell'anno interviene al Senato affermando:\n\"Credo che non si sia mai visto un governo che si regga al potere in un paese costituzionale godendo di cos\u00ec ristretto consenso. La maggioranza del paese manifesta il suo modo di pensare non leggendo che i fogli d'opposizione.\"\nMUSSOLINI: \"Questa \u00e8 r\u00e9clame al suo giornale.\"\nALBERTINI: \"Questa \u00e8 verit\u00e0 numerica. E il pubblico preferisce anche i fogli clandestini quando li trova. La stampa clandestina \u00e8 la dolorosa conseguenza della compressione della libera stampa\".\nPer la sua volont\u00e0 di mantenere libert\u00e0 e indipendenza di giudizio, nel novembre 1925 viene estromesso dalla propriet\u00e0 del giornale. Sfruttando un cavillo giuridico, i Crespi inviano agli Albertini una comunicazione di nullit\u00e0 del contratto di societ\u00e0. Messi con le spalle al muro, i fratelli Albertini il 27 novembre riunciano alla gerenza e cedono tutte le quote in loro possesso. Ad acquistarle \u00e8 la famiglia Crespi, che diviene proprietaria unica del giornale. Il 28 novembre il direttore firma lo storico fondo \u00abCommiato\u00bb, denunciando le ingerenze fasciste e l'estromissione della sua famiglia dalla propriet\u00e0:\nAlbertini ottiene una consistente liquidazione: il giornale gli versa 6 milioni di lire/oro. \nDopo il suo allontanamento dal Corriere Albertini deve darsi nuovi obiettivi. Decide di iniziare a scrivere le sue memorie e di acquistare una propriet\u00e0 terriera. Nel 1926 acquista una tenuta di 1.450 ettari a Torre in Pietra, nell'Agro Romano, dove si dedica alla bonifica e alla coltivazione della terra. L'anno dopo lascia Milano e, in autunno, si trasferisce a Roma, andando ad abitare in via XXIV Maggio. Nella residenza romana concepisce e scrive \"Le origini della guerra del 1914\".\nFino al 1929 partecipa alle sedute del Senato fascista, votando contro il regime, ma nel 1935 durante la guerra d'Etiopia prende parte alla \"Giornata della fede\" donando la propria medaglietta da senatore. \nNel dicembre 1941 contrae una forte febbre che colpisce il suo fisico, gi\u00e0 indebolitosi negli anni. Muore il 29 dicembre a Roma, due mesi dopo aver compiuto 70 anni.\nIl figlio primogenito, Leonardo (stesso nome del nonno) si spos\u00f2 con Tatiana Suchotina, nipote di Leone Tolstoj. La figlia Elena, sposata con Nicol\u00f2 Carandini, fu una scrittrice.\nArchivio.\nL'archivio di Luigi Albertini conservato dagli eredi, pervenne a pi\u00f9 riprese e secondo differenti modalit\u00e0 (dono, deposito) all'Archivio Centrale dello Stato. Il materiale \u00e8 stato ordinato in primis dalla famiglia, a cui seguirono successivi lavori di ordinamento ed inventariazione effettuati dal soggetto conservatore. La documentazione \u00e8 costituita da corrispondenza, diari, discorsi, appunti, ritagli stampa."}
{"id": "276118", "revid": "1632387", "url": "https://it.wikipedia.org/wiki?curid=276118", "title": "Live at the Grand Olympic Auditorium", "text": "Live at the Grand Olympic Auditorium \u00e8 l'ultimo album realizzato dai Rage Against the Machine, pubblicato nel 2003, dopo lo scioglimento del gruppo avvenuto nel 2000.\nIl disco documenta l'ultima esibizione dal vivo della band, avvenuta al Grand Olympic Auditorium di Los Angeles il 12 ed il 13 di settembre del 2000. L'album doveva essere pubblicato originariamente nel novembre del 2000, ma fu posticipato visto lo scioglimento della band subito dopo l'esecuzione di questi concerti. Fu programmato di pubblicarlo l'anno successivo, ma anche in questo caso l'uscita fu posticipata a causa della formazione degli Audioslave, la band in cui confluirono i 3/4 dei Rage Against the Machine (in pratica tutta la band escluso Zack de la Rocha) insieme a Chris Cornell ex cantante dei Soundgarden. Infine, l'album vide la luce nel novembre del 2003."}
{"id": "276125", "revid": "287204", "url": "https://it.wikipedia.org/wiki?curid=276125", "title": "Gloucester Rugby", "text": "Il Gloucester Rugby Football Club \u00e8 un club professionistico britannico di rugby XV. Sito a Gloucester \u00e8 affiliato alla federazione inglese e milita in Aviva Premiership.\nStoria.\nIl Gloucester Rugby Football Club nasce il 13 settembre 1873. Nel 1876 il club stabilisce la propria sede alle terme di Gloucester. Durante i primi anni, il Gloucester Rugby si dimostra una forza dominante della palla ovale. Nella stagione 1879-80, infatti, vince diciassette partite e ne perde solamente due.\nNel 1891 il club lascia le terme e si trasferisce allo stadio di Kingsholm, che diventa la sede permanente. La prima partita allo stadio di Kingsholm viene giocata il 10 ottobre 1891 contro il Burton.\nDurante il corso degli anni venti, il Gloucester Rugby Football Club lancia il celebre giocatore Tom Voyce. Quest'ultimo rimarr\u00e0 attivo nella squadra (prima come giocatore e poi come amministratore) per ben 54 anni. Nel 1926 viene costruita una nuova tribuna a Kingsholm, aumentando la capienza dello stadio. Nel 1932, tuttavia, questa nuova tribuna viene distrutta da un incendio.\nNel 1972 il Gloucester Rugby vince il primo trofeo, aggiudicandosi la prima edizione del \u201cNational Knock-Out competition\u201d dopo aver battuto il Mosely allo Stadio di Twickenham. Nel 1978 la squadra vince la prima edizione ufficiale della John Player Cup, giocata a Twickenham, battendo il Leicester Tigers con il risultato di 6 a 3.\nNel 1982 il Gloucester si aggiudica nuovamente la John Player Cup. Questo successo si rivela l'unico degno di nota per tutto il corso degli anni ottanta. Il club, infatti, sfiora la vittoria del massimo campionato inglese in due diverse stagioni, ma conclude sia il campionato del 1988-89 che quello del 1989-90 al secondo posto, battuto in classifica in entrambe le occasioni dai rivali del Bath Rugby.\nNel 1995 il Gloucester diventa un club professionistico. Inizialmente, la mancanza di investimenti ostacola la crescita del club. Nel 1997 Tom Walkinshaw diventa proprietario del Gloucester Rugby, e l'ex capitano francese Phillpe Saint Andre viene ingaggiato per sostituire Richard Hill come allenatore del club.\nNel campionato 1999-00 il Gloucester Rugby viene sconfitto dal Leicester Tigers nelle semifinali dell'Heineken Cup. Nella stagione 2002-03 il Gloucester conquista nuovamente la Coppa Anglo-Gallese. Lo stesso anno il Gloucester vince la \"regular season\" della English Premiership, classificandosi al primo posto con un totale di 82 punti, ma viene sconfitto dal London Wasps nella finale dei \"playoff\".\nNel campionato 2005-06 il Gloucester si aggiudica la European Challenge Cup, imponendosi sul London Irish per 36 a 34. Nella stagione 2006-07 il Gloucester rivince la \"regular season\" della English Premiership, ma viene nuovamente sconfitto nella finale dei \"playoff\", questa volta dal Leicester Tigers.\nIl 20 marzo 2011 il club vince la Coppa Anglo-Gallese, battendo il Newcastle Falcons in finale con un risultato di 34 a 7."}
{"id": "276129", "revid": "1880836", "url": "https://it.wikipedia.org/wiki?curid=276129", "title": "Micronauti", "text": "Micronauti (\"Micronauts\") \u00e8 una serie di action figure prodotta dall'azienda statunitense Mego dalla met\u00e0 degli anni settanta ai primi anni ottanta, basata su quella della giapponese Microman della Takara.\nStoria.\nSi trattava di una serie di action figure che rappresentavano personaggi fantascientifici ispirati ai robot degli anime e manga giapponesi dell'epoca. Alcune riprendevano le action figure classiche dei Microman (ispirate ai protagonisti dei G.I. Joe), altri, divenuti pi\u00f9 famosi, come \"Baron Karza\", erano quasi identici a Jeeg della serie \"Jeeg robot d'acciaio\" (in effetti il progetto derivava da quello dei giocattoli di Jeeg), con tanto di parti del corpo smontabili e collegabili tramite calamite (differivano solo per il colore e la forma della testa e in Italia furono tra i modelli pi\u00f9 diffusi). A queste due linee si aggiungevano una linea di mezzi e basi spaziali e degli \"alieni\".\nUn'altra fonte di ispirazione evidente, almeno per alcuni modelli della serie, era \"Guerre stellari\", in particolare il personaggio di Dart Fener per \"Baron Karza\" e i soldati imperiali per \"Force Commander\", oltre alla presenza di spade laser in alcune delle action figures non magnetiche, come nei \"Galactic Defender\" (ripresi dal modello dei Takara \"Microman M17X Command 3\").\nLa linea ebbe un grandissimo successo in tutto il mondo, portando alla Mego un fatturato di oltre trenta milioni di dollari all'anno. Furono vendute licenze ad altre case per la produzione di gadget correlati (per esempio puzzle).\nLa Marvel realizz\u00f2 una serie di fumetti omonima. Oltre ai personaggi principali, la Mego produsse una quantit\u00e0 di articoli correlati, inclusi veicoli e cavalcature robotiche per i micronauti e la Micronite, una sostanza gommosa rosa (simile al pongo) venduta all'interno di un asteroide di plastica.\nMolti di questi articoli rivelano in modo ancora pi\u00f9 evidente la relazione fra i Micronauti e le serie anime, in particolare per il modo in cui diversi modelli Micronauti potevano scomporsi in componenti e mutare forma combinandosi fra loro (proprio come Jeeg e molti altri robot giganti giapponesi).\nIn Italia, la serie raggiunse il culmine della popolarit\u00e0 all'epoca dei personaggi Baron Karza e Force Commander (con le relative cavalcature \"Andromeda\" e \"Oberon\") e la Gig, distributrice sia dei Micronauti che di altri prodotti Takara (come i Transformers), prese accordi con questa per produrre dei nuovi personaggi che vennero distribuiti quasi esclusivamente sul territorio italiano, come \"King Atlas\" e \"Green Baron\" (essenzialmente identici a Karza e Commander, con solo la forma della testa differente ed uguale tra loro, rispettivamente di colore rosso e verde). Minore distribuzione ebbero successivi prodotti come \"Red Falcon\" (che aveva un maggiore numero di accessori e proponeva un corpo differente da quello degli altri modelli).\nI giocattoli di questa serie sono rinomati e costituiscono oggi rarit\u00e0 che, nel caso di serie complete e in buono stato, possono anche avere un valore economico non irrilevante nel mercato dei collezionisti.\nA met\u00e0 degli anni ottanta negli Stati Uniti tornarono sugli scaffali dei negozi alcuni dei Micronauti originali, ma con colori leggermente differenti, la riduzione delle parti metalliche (sostituite da una plastica non sempre di qualit\u00e0 elevata) e un nuovo nome \"The Inter-changeables\". La serie non aveva apparentemente nessun richiamo con quella precedente, ed anche i nomi dei personaggi vennero cambiati. Le vendite tuttavia non furono soddisfacenti e la serie venne chiusa dopo poco tempo. La Gig in Italia tent\u00f2 un'operazione simile, limitata per\u00f2 alle sei sole action fugures stile Jeeg, mantenendo i legami con la vecchia serie (la linea venne chiamata \"Nuovi Micronauti\" e i nomi dei personaggi non furono cambiati, a differenza dell'edizione statunitense).\nNel 2002/03 la Palisades Toy ripropose i Micronauti sul mercato, sia in riedizioni fedeli a quelle originali, sia con versioni ottenute dagli stessi stampi ma con colori differenti (o in versione realizzata con plastica trasparente), tra cui una linea a tiratura ridotta di plastica dorata. Alcuni dei modelli (es. \"Red Falcon\"), per essere venduti nelle versioni originali che violavano le attuali norme di sicurezza sui giocattoli, vennero commercializzati con il divieto di acquisto per i minorenni e l'indicazione che non si trattava di giocattoli.\nCaratteristiche.\nMolti modelli della serie dei Micronauti erano inizialmente dotati di lanciarazzi che scagliavano proiettili di plastica a distanza. Il 31 dicembre 1978, un bambino di Atlanta (Stati Uniti) mor\u00ec di soffocamento per essersi sparato un proiettile in gola con un modellino di Viper (un caccia spaziale della serie fantascientifica \"Galactica\"), e la Mattel, casa produttrice del modellino, ricevette una denuncia che la costrinse a modificare l'intera linea di giochi per eliminare i meccanismi di lancio dei proiettili (questo comunque non imped\u00ec a numerosi modelli di essere posti in vendita con i lanciamissili, spesso con i dardi sostituiti da una sorta di proiettile a testa sferica, gommosa). Nello stesso periodo, la Mego prese a distribuire i Micronauti con i razzi incollati e non pi\u00f9 proiettabili.\nModelli della serie.\nLe date fanno riferimento alla commercializzazione negli Stati uniti.\nPrima serie (1976).\nAction-figures non magnetiche\nVeicoli\nBasi e Play-set\nSeconda serie (1977).\nAction-figures non magnetiche\nAction-figures magnetiche\nVeicoli\nTerza serie (1978).\nAction-figures non magnetiche\nVeicoli\nBasi e Play-set\nQuarta serie (1979).\nAlcuni di questi modelli furono prodotti dalla Gig e distribuiti principalmente in Italia, raggiungendo solo in pochi esemplari il mercato statunitense.\nAction-figures non magnetiche\nVeicoli\nBasi e Play-set\nQuinta serie (1980).\nQuesti modelli furono prodotti dalla Gig e distribuiti principalmente in Italia, raggiungendo solo in pochi esemplari il mercato statunitense.\nAction-figures magnetiche\nThe Inter-Changeables prima serie (1985 circa).\nLe confezioni sul mercato statunitense riportavano la HourToy come produttrice.\nAction-figures non magnetiche\nAction-figures magnetiche\nVeicoli\nBasi e Play-set\nThe Inter-Changeables seconda serie (1986 circa).\nQuesta seri presentava gli stessi modelli della prima, ma con molte delle parti colorate sostituite in plastica color argento e senza alcune parti metalliche. Vi erano confezioni presenti sul mercato statunitense che riportavano la \"M&amp;D Toys\" come produttrice, altre la \"HourToy\".\nAction-figures non magnetiche\nAction-figures magnetiche\nVeicoli\nBasi e Play-set\nNuovi Micronauti.\nAction-figures magnetiche\nI modelli magnetici.\nI pi\u00f9 noti sul mercato italiano, anche grazie all'estrema somiglianza con Jeeg, erano costituiti da un corpo con gli arti e la testa staccabili e tenuti uniti da calamite.\nOgni action figures umanoide era corredata da due \"trivelle\" e due \"razzi\" che potevano essere collocati sulla schiena, alcuni agganci con calamita per inserire queste trivelle al posto degli arti o della testa. Un meccanismo a molla nell'avambraccio permetteva di lanciare i pugni o eventualmente la punta delle trivelle. Nell'addome era presente un meccanismo a molla che permetteva di lanciare un piccolo missile dalla punta arrotondata (richiamo anche questo al \"raggio protonico\", l'arma finale di Jeeg e al \"missile centrale\" dei due Mazinga).\nLe action figures a forma di cavallo avevano la possibilit\u00e0 di sostituire le gambe con delle ruote che richiamavano alla memoria quelle delle bighe romane, di separare la testa dal corpo, oltre ad avere due lanciarazzi con un meccanismo a molla che potevano essere collegati sia ai lati del cavallo sia agli agganci magnetici e posizionati al posto degli arti della figura umanoide. Il personaggio in forma umanoide poteva inserirsi al posto della testa, per dare vita ad una specie di centauro.\nMolta della oggettistica presente aveva un passo standard, in modo da essere intercambiabile, e lo stesso passo si trovava anche nell'oggettistica presente in altri giocattoli della Takara, come alcuni dei primi Transformers.\nNella prima serie di \"The Inter-changeables\" e nell'italiana \"Nuovi Micronauti\" vennero prodotti dei rifacimenti \"Force Commander\" (\"Captain Cosmo\" nell'edizione statunitense), di \"Baron Karza\" (\"Count Magno\" nell'edizione statunitense) e \"Emperor\" (\"Lord Meto\" nell'edizione statunitense) con le rispettive cavalcature (rinominate nell'edizione statunitense rispettivamente \"Cosmo Steed\", \"Magna Steed\" e \"Metallion\"). La differenza rispetto alle versioni originali era nella presenza di missili con la punta di gomma, una plastica di qualit\u00e0 pi\u00f9 economica e colori leggermente differenti: \"Baron Karza\" era color canna di fucile invece che nero, \"Oberon\" era rosso con particolari bianchi, \"Andromeda\" aveva particolari rossi invece che grigi. \"Metallion\", la riedizione statunitense di \"Megas\", aveva la testa di colore nero uguale a quella di \"Lantaurion\" e \"Pegasus\", con gli occhi da insetto dipinti di colore verde chiaro (forse fosforenscente), ed \u00e8 considerato in questa versione tra i modelli pi\u00f9 rari.\nLa seconda serie di \"The Inter-changeables\" riproponeva, tra le altre, queste sei action figures, ma con colori \"grigio/argentati\" (chiari per \"Captain Cosmo\" e scuri per \"Count Magno\").\nGli eredi.\nDopo i micronauti vennero commercializzate dalla Mego anche delle action figures magnetiche dei supereroi Marvel Comics e DC Comics (Hulk, Superman, Batman, Spiderman), anche queste importate e vendute in Italia dalla Gig.\nLa Gig produsse direttamente anche una serie di quattro action figures magnetiche di ispirazione fantasy, simili per funzionamento ai Micronauti, rinominate \"Fantanauti\" (su licenza della Takara):\nAltri media.\nPrecedentemente Tom Wheeler era stato associato come scrittore di un adattamento cinematografico dei Micronauti. Ma la rivista Deadline il 20 novembre conferma che Akiva Goldsman, reduce da una produttiva sessione di brainstorming e dalla guida di una Stanza degli Scrittori per i prossimi capitoli del franchise, non si occuper\u00e0 pi\u00f9 della sceneggiatura di \"Transformers 5\" perch\u00e9 la Hasbro e la Paramount hanno deciso di ingaggiarlo per dar vita a nuove Stanze degli Scrittori che stabiliranno il destino di altre due propriet\u00e0 Hasbro, G.I. Joe e Micronauti. A questo proposito, non \u00e8 chiaro se \"Tom Wheeler\" sar\u00e0 ancora collegato ai Micronauti."}
{"id": "276130", "revid": "14691", "url": "https://it.wikipedia.org/wiki?curid=276130", "title": "Baron Karza", "text": ""}
{"id": "276131", "revid": "32116", "url": "https://it.wikipedia.org/wiki?curid=276131", "title": "Force Commander", "text": ""}
{"id": "276132", "revid": "1305772", "url": "https://it.wikipedia.org/wiki?curid=276132", "title": "Red Baron (videogioco 1990)", "text": "Red Baron \u00e8 un simulatore di volo sviluppato da Dynamix e pubblicato da Sierra Entertainment nel 1990. Dotato di una fisica molto realistica per l'epoca, \u00e8 stato eletto quarto miglior gioco PC di tutti i tempi dalla rivista Computer Gaming World nel 1996. Nel settembre 2009, l'ideatore Damon Slye ha dichiarato di avere acquisito i diritti per lo sfruttamento del gioco e dei suoi seguiti, \"Red Baron II\" e \"Red Baron 3D\"; ha inoltre offerto un premio di 1500$ alla prima persona che gli fornir\u00e0 il codice sorgente originale. Nel febbraio 1997, la versione EGA in 16 colori \u00e8 stata resa disponibile come freeware e ottenibile gratuitamente nel sito della Sierra.\nIl 7 gennaio del 2016, lo sviluppatore Damon Slye decide di riproporlo sulla piattaforma di distribuzione Steam.\nModalit\u00e0 di gioco.\nAmbientato durante la Prima guerra mondiale, il software permette di pilotare gli aerei dell'epoca in missioni singole o in una carriera completa: fra i velivoli disponibili \u00e8 possibile utilizzare il Fokker E.I Eindecker, il Fokker Dr.I Triplane, il Sopwith Camel e lo SPAD XIII. Come suggerisce il nome, nel gioco \u00e8 presente Manfred von Richthofen, ovvero il \"Barone rosso\", con il quale \u00e8 possibile scontrarsi (o averlo alleato, a seconda della fazione scelta).\nMissioni.\nEsistono diverse tipologie di missioni:\nTitoli correlati.\nNel 1992 \u00e8 stato pubblicato \"Red Baron: Mission Builder\", un editor di missioni. Nel 1997 \u00e8 stato pubblicato un seguito, \"Red Baron II\", e nel 1998 \"Red Baron 3-D\", versione aggiornata del precedente e dotata, tra le altre migliorie, di supporto per schede video accelerate."}
{"id": "276133", "revid": "14691", "url": "https://it.wikipedia.org/wiki?curid=276133", "title": "Green Baron", "text": ""}
{"id": "276134", "revid": "14691", "url": "https://it.wikipedia.org/wiki?curid=276134", "title": "Micronite", "text": ""}
{"id": "276140", "revid": "486946", "url": "https://it.wikipedia.org/wiki?curid=276140", "title": "Jeeg", "text": ""}
{"id": "276142", "revid": "1485684", "url": "https://it.wikipedia.org/wiki?curid=276142", "title": "Punto di accesso", "text": ""}
{"id": "276144", "revid": "1528507", "url": "https://it.wikipedia.org/wiki?curid=276144", "title": "DECT", "text": "DECT (acronimo di Digital Enhanced Cordless Telecommunication) \u00e8 una tecnologia usata nelle telecomunicazioni di telefonia.\nLo standard DECT fu sviluppato originariamente dal RES 03 Committee (\"Radio Equipment and Systems Committe\"). Le basi del DECT sono specificate all'interno dei documenti della serie ETS 300 175 dove \u00e8 descritta la tecnologia di accesso radio (1992).\nDescrizione.\nIl sistema DECT non \u00e8 un sistema di telefonia mobile, ma un sistema di telefonia cordless; si tratta cio\u00e8 di un telefono destinato ad un uso domestico o aziendale che si muove all'interno di un'area geografica definita e/o limitata da una copertura radio offerta da una o pi\u00f9 antenne (ad es. un appartamento, un palazzo, una villa, un aeroporto, etc.). \nSe la copertura radio lo consente \u00e8 ammessa la migrazione da un'area ad un'altra. \nTipicamente la copertura radio potrebbe essere di propriet\u00e0 di un soggetto differente dall'operatore che offre il servizio di telefonia.\nAd esempio, la copertura radio di un aeroporto \u00e8 fornita dall'azienda proprietaria dell'aeroporto mentre il servizio di telefonia \u00e8 offerto dall'operatore di telefonia fissa di cui la suddetta azienda \u00e8 cliente.\nPi\u00f9 in generale il passaggio da una copertura radio ad un'altra, se esse non sono adiacenti, \u00e8 consentito solo dalla eventuale copertura offerta dall'operatore di telefonia di cui si \u00e8 clienti.\nQuesto appena descritto rappresenta un primo scenario commerciale che con le prime versioni \"analogiche\" di telefono cordless non era possibile: un telefono (e quindi un cliente) che si muova all'interno della prima copertura radio (l'aeroporto) utilizza un servizio di telefonia cordless, un telefono (e quindi un cliente) che si sposta tra aree di copertura differenti utilizza anche un servizio di mobilit\u00e0.\nCaratteristiche tecniche.\n\"Digital Enhanced Cordless Telecommunication\", lo standard di telefonia digitale cifrato cordless operante sulla banda di frequenza attestata tra i 1880 e 1900\u00a0MHz in Europa, tra 1920\u00a0MHz e 1930\u00a0MHz negli USA, utilizza 10 canali allocati dinamicamente in Europa mentre negli USA i canali sono 5; data la banda ridotta a disposizione, ciascuno dei canali a sua volta \u00e8 suddiviso in 2 x 12 \"time-slot\". Utilizza la modulazione GFSK, velocit\u00e0 di trasmissione massima di 384 kbps, consente l'interazione con altre reti come PSTN, ISDN, GSM. Il codec audio \u00e8 G.726, con una velocit\u00e0 di trasmissione netta di 32 kbit/s.\nIl livello fisico del DECT usa:\nIn altri termini lo spettro radio \u00e8 suddiviso sia in frequenza sia nel tempo, analogamente a quanto \u00e8 previsto dallo standard GSM.\nIl \"media access control layer\" del DECT \u00e8 il livello che controlla lo strato fisico e mette a disposizione agli strati superiore servizi orientati alla connessione, senza connessione e broadcast. Mette a disposizione inoltre servizi di cifratura con il \"DECT Standard Cipher\" (DSC). La cifratura \u00e8 piuttosto debole, utilizzando un vettore di inizializzazione di 35 bit e cifrando il flusso audio con una cifratura a 64 bit.\nIl livello di collegamenti dati del DECT utilizza LAPC (\"Link Access Protocol Control\"), una variante apposita del protocollo ISDN LAPD, e basato come quest'ultimo su una tecnica HDLC.\nIl livello di rete DECT ha sempre al suo interno i seguenti protocolli:\nIn aggiunta pu\u00f2 contenere al suo interno questi altri protocolli:\nTutti questi protocolli comunicano attraverso una \"Link Control Entity\" (LCE).\nIl protocollo di chiamata \u00e8 derivato dal protocollo ISDN DSS1, ma sono state fatte molte modifiche specifiche al DECT. Il \"mobility management protocol\" contiene elementi simili a quelli del GSM, ma anche molti elementi specifici del DECT.\nDECT GAP (\"Generic Access Profile\" - documenti serie ETS 300 444 e ETS 300 494) definisce un profilo di interoperabilit\u00e0 del DECT. Lo scopo \u00e8 quello di fare in modo che differenti prodotti di differenti costruttori che seguano non solo lo standard DECT, ma anche il profilo GAP, siano in grado di interoperare per le chiamate semplici. Lo standard DECT include anche delle complete procedure di test per il GAP ed i prodotti GAP di diverse case costruttrici sono di fatto interoperabili per le funzioni base.\nEmissioni elettromagnetiche.\nLa base di un telefono DECT emette al massimo 250\u00a0mW ERP di potenza (100\u00a0mW per i modelli USA). Per il caso pi\u00f9 comune, in cui si utilizza un solo cordless per base, la potenza si riduce a 10\u00a0mW ERP (4\u00a0mW per i modelli USA). Quando non \u00e8 in corso alcuna telefonata la potenza trasmessa dalla base si riduce a 2,5\u00a0mW.\nAlcuni modelli a basso consumo disattivano la base durante la ricarica del telefono nella sua base, e quindi le emissioni di radiofrequenza di fatto si annullano. (si veda qui per i dati europei).\nLa potenza utilizzata \u00e8 quindi di molto inferiore rispetto ad una antenna di telefonia cellulare, date le diverse caratteristiche di copertura del servizio. Tuttavia, in considerazione della presenza della base direttamente nelle abitazioni, anche una bassa potenza determina livelli di campo elettromagnetico che sono confrontabili con quelle generate dai sistemi di telefonia cellulare GSM 1800 ed UMTS. In caso di sei conversazioni contemporanee, sono stati misurate intensit\u00e0 di campo elettrico superiori a 2 V/m a 50\u00a0cm di distanza da una base (ovvero circa un terzo della soglia di attenzione prevista dalla legislazione italiana) mentre una base in stand-by genera un campo di 0,5 V/m circa, sempre a 50\u00a0cm dalla base.\nA titolo di raffronto un telefono cellulare GSM ha generalmente una potenza di trasmissione analoga (circa 250\u00a0mW): l'effetto di una base DECT \u00e8 quindi assimilabile ad un terminale GSM continuativamente in conversazione solo nel caso in cui vi siano sei conversazioni contemporanee.\nConsiderato che l'intensit\u00e0 di un campo centrale nello spazio tridimensionale \u00e8 inversamente proporzionale al quadrato della distanza, per ridurre a titolo preventivo i livelli di esposizione ai campi elettromagnetici \u00e8 pi\u00f9 che sufficiente tenere la base DECT lontana mezzo metro da luoghi di soggiorno o di riposo. Se si vogliono abbattere i livelli di emissione si possono utilizzare dispositivi a basso consumo che come detto disattivano la trasmissione quando il portatile \u00e8 nella base di ricarica. Questi dispositivi sono commercializzati con il nome di \"Eco-DECT\".\nI limiti di potenza e quindi di campo elettromagnetico generato precedentemente indicati valgono solo per gli apparati omologati, riconoscibili dalla Marcatura CE 0682. Si possono trovare in commercio apparecchi \"cordless\" non omologati, il cui utilizzo \u00e8 vietato in Italia, che hanno base e portatile funzionanti con potenze di diversi watt e su frequenze utilizzate da altri sistemi.\nNel mondo.\nItalia.\nQuesta tecnologia \u00e8 stata utilizzata per il servizio FIDO commercializzato alla fine degli anni novanta da Telecom Italia; nel 1997 in alcune maggiori citt\u00e0 venne installata la serie di antenne per creare la rete FIDO cittadina che, secondo i piani di Telecom Italia, sarebbe dovuta diventare una sorta di alternativa alla telefonia cellulare su territorio cittadino. Il servizio venne spento definitivamente alla fine dell'anno 2000."}
{"id": "276145", "revid": "1684799", "url": "https://it.wikipedia.org/wiki?curid=276145", "title": "Pongo", "text": ""}
{"id": "276146", "revid": "1652635", "url": "https://it.wikipedia.org/wiki?curid=276146", "title": "Pongo (modellismo)", "text": "Pongo \u00e8 il nome commerciale di un materiale plastico modellabile prodotto da FILA, utilizzato soprattutto dai bambini.\nPrima del 1994 era prodotto dall'azienda Adica Pongo che \u00e8 poi stata acquisita dalla FILA.\nDi consistenza simile alla plastilina o al DAS, il Pongo (a cui fece seguito il Did\u00f2) \u00e8 un materiale colorato a base di cera e viene venduto in confezioni che contengono una gamma di diversi colori. Nell'uso comune, il termine viene spesso utilizzato per riferirsi a qualsiasi materiale plastico colorato dello stesso genere, anche se prodotto da altre ditte."}
{"id": "276148", "revid": "1494169", "url": "https://it.wikipedia.org/wiki?curid=276148", "title": "Bonsignori", "text": ""}
{"id": "276150", "revid": "287204", "url": "https://it.wikipedia.org/wiki?curid=276150", "title": "Marcel Sch\u00fctzenberger", "text": "\u00c8 diventato dottore in medicina nel 1949 e in matematica nel 1953, con una tesi dal titolo \"Contributions aux applications statistiques de la th\u00e9orie de l'information\". Ha trascorso un lungo periodo nell'Indonesia svolgendovi attivit\u00e0 di volontariato medico.\nDalla fine degli anni 1950 si \u00e8 occupato di linguaggi formali, collaborando in particolare con Noam Chomsky e Samuel Eilenberg. Il teorema di Chomsky-Sch\u00fctzenberger, pubblicato nel 1963, stabilisce che ogni linguaggio context-free \u00e8 la codifica di un linguaggio di Dyck semplice.\nHa dato un importanti contributi alla nascita dello studio dei codici di lunghezza variabile. Ha poi contribuito alla nascita della combinatorica algebrica e dello studio delle funzioni simmetriche studiando le tavole di Young e in particolare ideando il jeu de taquin.\nSch\u00fctzenberger \u00e8 stato anche un \"maestro\" brillante e influente: tra i suoi allievi vanno ricordati, tra gli altri, Dominique Foata, Maurice Nivat, Jean-Fran\u00e7ois Perrot, Maurice Gross, Jean Berstel, Robert Cori, G\u00e9rard-Xavier Viennot, Andr\u00e9 Lentin, Michel Fliess, Dominique Perrin, Jacques Arsac e Alain Lascoux.\nCon l'amico David Berlinski, Sch\u00fctzenberger ha sviluppato una critica sul piano matematico del darwinismo, sostenendo che le mutazioni casuali richiederebbero molto pi\u00f9 tempo di quello disponibile per produrre la speciazione che possiamo osservare.\nNel 1988 \u00e8 stato nominato membro dell'Acad\u00e9mie des sciences."}
{"id": "276151", "revid": "599", "url": "https://it.wikipedia.org/wiki?curid=276151", "title": "Marcel-Paul Sch\u00fctzenberger", "text": ""}
{"id": "276152", "revid": "287204", "url": "https://it.wikipedia.org/wiki?curid=276152", "title": "Anthony England", "text": "Biografia.\n\u00c8 cresciuto a West Fargo in Dakota del Nord e sposato con Kathleen Ann Kreutz. Padre di due figlie spende la maggior parte del suo tempo libero dedicandosi alla vela ed al radiofonismo amatoriale.\nEducazione.\nEngland frequent\u00f2 la scuola dell'obbligo di Indianapolis in Indiana. Concluse l'istruzione secondaria presso la High School in North Dakota. Raggiunse il titolo di bachelor e di \"master\" in geologia (entrambi nel 1965) presso il famoso \"Massachusetts Institute of Technology\" (MIT), seguito nel 1970 dalla laurea in geofisica (che negli Stati Uniti viene conferita come \"dottore in filosofia\") conseguita sempre al MIT.\nIl dott. England \u00e8 pluridecorato di onorificenze nazionali ed internazionali sia nel campo militare che in campo civile. \u00c8 membro di influenti associazioni americane.\nEsperienze.\nIl dott. England rimase al Massachusetts Institute of Technology nei 3 anni prima della sua assegnazione alla NASA. Collabor\u00f2 allo sviluppo di apparecchi radar da testare sulla Luna durante la missione dell'Apollo 17, nonch\u00e9 su ghiacciai siti nello stato di Washington ed in Alaska. Partecip\u00f2 e condusse delle spedizioni in Antartide durante due stagioni. Fu direttore dell'ufficio di geochimica e geofisica del United States Geological Survey, nonch\u00e9 coeditore del \"Journal of Geophysical Research\" (giornale di ricerca geofisica). Ha prestato servizio presso l'accademia nazionale di studi spaziali (National Academy Space Studies Board) nonch\u00e9 in diversi comitati a livello federale che si impegnavano nella ricerca e nella difesa dell'Antartide, dello smaltimento e del deposito di rifiuti radioattivi, nonch\u00e9 di scienza e tecnologia in generale.\nIl dott. England attualmente \u00e8 professore di ingegneria elettrica e scienza del computer, professore di scienza atmosferica, oceanica e dello spazio e direttore del centro di analisi spaziali presso l'Universit\u00e0 del Michigan.\nHa raggiunto pi\u00f9 di 3.000 ore di volo.\nEsperienze alla NASA.\nIl dott. England venne selezionato dalla NASA ad agosto del 1967 come scienziato-astronauta. Successivamente fu sottoposto ad un'apposita formazione accademica ed all'addestramento da pilota della durata di 53 settimane svoltosi presso la \"Laughlin Air Force Base\" in Texas. Fece parte dell'equipaggio di supporto delle missioni dell'Apollo 13 e dell'Apollo 16. Lasci\u00f2 la NASA nel 1972 per passare alla U.S. Geological Survey.\nEngland fece ritorno al Johnson Space Center nel 1979 nel ruolo di capo scienziato astronauta (specialista di missione) e venne assegnato al gruppo di lavoro per lo sviluppo di missioni dell'ufficio degli astronauti. Se del caso, fu incaricato a gestire come primo responsabile questo gruppo. Nel 1985 partecip\u00f2 alla missione dello Spacelab 2 STS-51-F raggiungendo 188 ore di volo nello spazio. Dal maggio del 1986 al maggio del 1987 partecip\u00f2 come scienziato al programma per lo sviluppo della Stazione Spaziale Internazionale (ISS). Dal giugno 1987 al dicembre 1987 insegn\u00f2 geofisica presso la Rice University. Il dott. England lasci\u00f2 definitivamente la NASA nel 1988.\nEsperienze di volo nello spazio.\nLa missione STS-51-F con lo Spacelab-2, equipaggiata con 7 astronauti, venne lanciata dal Kennedy Space Center in Florida il 29 luglio 1985. La missione fu la prima a caricare esclusivamente lo Spacelab e la prima missione ad operare con lo Spacelab Instrument Pointing System (IPS). Vennero eseguiti 13 esperimenti maggiori di cui 7 si riferivano al campo dell'astronomia e della fisica solare. 3 si riferivano allo studio della ionosfera terrestre, 2 trattavano la scienza umana ed una analizzava le caratteristiche dell'elio allo stadio altamente superfluido. Le responsabilit\u00e0 del dott. Henize comprendevano il collaudo e l'operazione mediante l'IPS, l'uso del \"Remote Manipulator System\" (RMS), l'osservazione dei sistemi dello Spacelab nonch\u00e9 l'esecuzione di un'attivit\u00e0 extraveicolare se questa si fosse resa necessaria.\nIl 6 agosto 1985, dopo 126 orbite terrestri, la missione STS 51-F dello Space Shuttle Challenger si concluse con l'atterraggio presso la Edwards Air Force Base in California."}
{"id": "276153", "revid": "585241", "url": "https://it.wikipedia.org/wiki?curid=276153", "title": "Metropolitana milanese", "text": ""}
{"id": "276154", "revid": "228587", "url": "https://it.wikipedia.org/wiki?curid=276154", "title": "La Voce del Popolo", "text": ""}
{"id": "276157", "revid": "122783065", "url": "https://it.wikipedia.org/wiki?curid=276157", "title": "Scisma", "text": "Il termine scisma, indica una divisione causata da una discordia fra gli individui di una stessa comunit\u00e0. Uno \"scismatico\" \u00e8 una persona che determina una divisione in un'organizzazione di cui \u00e8 membro. \"Scismatico\" come aggettivo si riferisce a idee politiche o religiose, che si ritiene portino allo scisma. Pi\u00f9 genericamente, in politica o in altri campi la parola scisma si pu\u00f2 riferire ad una divisione di un movimento in due o pi\u00f9 gruppi in disaccordo; in questi casi si usa anche la parola \"scissione\".\nUso nel Cristianesimo.\nLe parole \"scisma\" e \"scismatico\" hanno trovato il loro pi\u00f9 largo impiego nella storia del Cristianesimo, per denotare le divisioni non pacifiche n\u00e9 concordate, nell'ambito di una chiesa o di una comunit\u00e0 religiosa. In questo contesto, \"scismatico\" \u00e8 il nome che si riferisce ad una persona o ad una comunit\u00e0 che crea o incita allo scisma in una chiesa o \u00e8 membro di una chiesa separata, e \"scismatico\" \u00e8 l'aggettivo che si riferisce ad idee e cose che si ritiene portino verso lo scisma o lo promuovano, spesso descrivendo una chiesa che \u00e8 separata da quella che l'utilizzatore della parola considera essere la chiesa cristiana autentica.\nQueste parole sono usate sia in senso generale per denotare il fenomeno di un gruppo cristiano che si divide, sia in senso particolare per riferirsi a certe significative divisioni storiche.\nNel Cristianesimo, il termine scisma viene utilizzato in senso generale riferito a:\nTutti i cristiani riconoscono che la Chiesa \u00e8 stata fondata da Ges\u00f9 Cristo formando la comunit\u00e0 degli Apostoli (cfr. Mt 16,18-19) e che nel corso della storia si \u00e8 divisa in diverse \"confessioni\" cristiane a causa di eresie e scismi, ognuna reclamando per s\u00e9 lo status di vera e unica Chiesa.\nIn particolare, la Chiesa cattolica reclama questo titolo e considera l'ortodossia orientale scismatica (in quanto essa ritiene non vi siano consistenti differenze in termini di dottrina della fede, ma solo differenze non sostanziali nella tradizione ecclesiastica e liturgica) ed il protestantesimo eretico (poich\u00e9 sono presenti differenze sostanziali in termini di dottrina); l'Ortodossia Orientale reclama tale titolo per s\u00e9, considerando eretica la chiesa cattolica e sottolineando le profonde differenze dottrinali e liturgiche con essa; il protestantesimo considera entrambe le precedenti in errore a causa di differenze dottrinali anzitutto sui sacramenti e sulla gerarchia ecclesiastica; nell'ambito dello stesso protestantesimo convivono correnti con diversi giudizi sul cattolicesimo e sulle chiese ortodosse d'Oriente.\nLo scisma \u00e8 stato spesso conseguenza di un'eresia poich\u00e9 la separazione tra comunit\u00e0 cristiane \u00e8 in genere avvenuta in conseguenza di differenti impostazioni dottrinali.\nScismi della Chiesa cristiana.\nGli scismi pi\u00f9 importanti nella storia del cristianesimo sono stati:\nUso nell'Islam.\nIn seno all'Islam, caus\u00f2 uno scisma la divisione fra Sunniti e Sciiti nel 632 che si ebbe a causa della disputa su quale dovesse essere per diritto il successore del profeta Maometto, e negli anni 661 e 680 a causa del dubbio sulla designazione del pretendente al Califfato.\nVa distinto dai movimenti liberali interni all'Islam, che sono da considerarsi una riforma piuttosto che un tentativo di scisma.\nUso nella politica.\nUno scisma importante avvenne fra anarchici (socialisti libertari) e comunisti dell\"'Associazione Internazionale dei Lavoratori\", e pi\u00f9 specificamente fra i loro rispettivi leader: Mikhail Bakunin e Karl Marx.\nUso nel mondo del divertimento.\nVarie forme di \"entertainment\" hanno impiegato questo termine (). Per esempio la divisione nello sport del rugby, che port\u00f2 alla costituzione della rugby league e della rugby union.\nSchism \u00e8 inoltre il titolo di una canzone della rockband Tool contenuta all'interno dell'album Lateralus."}
{"id": "276161", "revid": "1543377", "url": "https://it.wikipedia.org/wiki?curid=276161", "title": "Provetta", "text": "In chimica, una provetta, \u00e8 un recipiente tubolare di piccola dimensione di vetro o di materiale plastico, chiuso sul fondo. Il fondo \u00e8 arrotondato nelle provette normali, e conico nelle provette da centrifuga. La provetta serve per analizzare e differenziare le sostanze.\nLe provette pi\u00f9 comuni per ricerca sono in vetro chiaro lunghe circa 80-100 mm, con un diametro di circa 8-18 mm, ma ne esistono di diverse misure e materiali a seconda dell'uso. Ad esempio, esistono provette fatte di vetro Pyrex adatte al riscaldamento su bruciatore Bunsen.\nLe provette usate per il prelievo di sangue sottovuoto, sono in materiale plastico PET (il vetro si pu\u00f2 rompere durante la centrifugazione) lunghe 13 centimetri e con un diametro di 7,5 o 10 millimetri. Uno dei principali produttori di provette sottovuoto \u00e8 la ditta Greiner Bio-One con la sua linea di provette Vacuette.\nLe provette sono generalmente usate per eseguire rapidi saggi analitici ad umido; al campione contenuto in esse vengono aggiunti i reattivi previsti e si osserva l'effetto previsto qualora il saggio sia da ritenersi positivo - ad esempio - il viraggio di un indicatore o la formazione di un precipitato."}
{"id": "276162", "revid": "729019", "url": "https://it.wikipedia.org/wiki?curid=276162", "title": "Isola di Mortorio", "text": "L'isola di Mortorio \u00e8 un'isola sita a nord-est della Sardegna facente parte dell'arcipelago di La Maddalena. Di formazione granitica e dalle coste assai frastagliate si estende per una superficie di circa 0,60\u00a0km\u00b2 e di aspetto montuoso raggiunge la quota massima di 77 metri s.l.m. Pur essendo situata a poche miglia dalla Costa Smeralda, l\u2019isola fa parte del comune della Maddalena e del parco nazionale dell'Arcipelago omonimo.\nStoria.\nI saraceni che nel medioevo battevano le coste del bacino occidentale del mar Mediterraneo, nel 935 misero a ferro e fuoco Genova. La storia \u00e8 raccontata da Liutprando da Cremona, non testimone oculare, ma quantomeno coevo. Pi\u00f9 di duecento anni dopo Jacopo da Varazze la arricch\u00ec di particolari raccontandoci come i genovesi, ripresisi presto, inseguirono i saraceni sino all'isola dei \"Buxinarii\" e li sterminarono, ammonticchiando le carcasse a monito, tant'\u00e8 che da quel d\u00ec l'isola prese il nome di Mortorio.\nVera o meno tale storia, essa testimonia comunque un continuo stato di allerta lungo le coste tirreniche per la presenza di pirati.\n La notizia potrebbe essere posta in relazione all'insurrezione genovese raccontata da Jacopo.\nSecondo alcuni, invece, tale macabro ritrovamento \u00e8 da porre in relazione ad altre battaglie, in particolare tra Pisani e Genovesi, in continua lotta per il dominio della Sardegna settentrionale. Tale battaglia, svoltasi nel 1016, alla fine del periodo dei Giudicati, segna proprio l'inizio dell'ingerenza politica di Genova e Pisa sulla Sardegna. \nL'isola venne abitata, alla fine del Settecento e per pochi anni da coloni genovesi, i Bertoleoni, prima che gli stessi si spostassero pi\u00f9 a sud, sull'isola di Tavolara in cerca di un'isola pi\u00f9 ospitale e ricca di risorse.\nAmbiente e turismo.\nSono numerose le specie, anche di interesse comunitario, che nidificano sull'isola, tra le quali il gabbiano corso e il falco pellegrino, salvaguardati dall'istituzione del Parco nazionale dell'Arcipelago di La Maddalena, del quale l'isola fa parte. L'isola \u00e8 ricca di vegetazione, prevalentemente bassa macchia mediterranea e ginestre.\nL'isola di Mortorio \u00e8 un'area a massima tutela ambientale, per quanto riguarda sia la zona terrestre (classificata come TA) che lo specchio acqueo che circonda l'isola (classificato MA); per tale ragione l'accesso ai mezzi nautici e lo sbarco delle persone dell'isola \u00e8 totalmente interdetto e soggetto a controlli e sanzioni amministrative da parte del Corpo Forestale e di vigilanza ambientale regionale.\nNel 2010 l'ente gestore del Parco ha denunciato alcune frodi relative alla riscossione, da parte di ignoti, di un biglietto quale corrispettivo d'ingresso per l'autorizzazione all'accesso all'area del Parco stesso. Sebbene ci\u00f2 avvenga abitualmente nell'area marina del Parco, ci\u00f2 non \u00e8 ovviamente possibile nelle aree sottoposte a tutela integrale (come l'area marina compresa tra l'isola di Razzoli e quella di Santa Maria, l'area di Punta Rossa a Caprera e le altre isole minori di fronte alla Costa Smeralda), poich\u00e9 in tali aree la navigazione e la sosta sono vietate.\nInfluenza culturale.\nIl nome evocativo e le caratteristiche paesaggistiche hanno probabilmente contribuito a rendere l'isola di Mortorio il palcoscenico di un romanzo di Paolo Agaraff pubblicato nel 2006 da Pequod: \"Il sangue non \u00e8 acqua\"."}
{"id": "276163", "revid": "1305772", "url": "https://it.wikipedia.org/wiki?curid=276163", "title": "Viraggio", "text": ""}
{"id": "276164", "revid": "11497", "url": "https://it.wikipedia.org/wiki?curid=276164", "title": "Bottiglia Molotov", "text": ""}
{"id": "276166", "revid": "697352", "url": "https://it.wikipedia.org/wiki?curid=276166", "title": "Amilcare", "text": ""}
{"id": "276170", "revid": "339392", "url": "https://it.wikipedia.org/wiki?curid=276170", "title": "Contee della Repubblica di Croazia", "text": ""}
{"id": "276173", "revid": "729019", "url": "https://it.wikipedia.org/wiki?curid=276173", "title": "Isola di Soffi", "text": "L'isola di Soffi \u00e8 un'isola facente parte dell'arcipelago di La Maddalena, situato nelle costa nord-orientale della Sardegna. Come le isole vicine \u00e8 di formazione granitica ed ha una superficie di circa 0,4\u00a0km\u00b2 e di aspetto montuoso raggiunge la quota massima di 33 metri s.l.m. La sovranit\u00e0 comunale sull'isola \u00e8 rivendicata dai comuni di Arzachena e La Maddalena, anche se l'istituzione del parco ne ha lenito il contenzioso.\nAmbiente e turismo.\nL'isola fa parte del parco nazionale dell'Arcipelago di La Maddalena e del parco internazionale delle Bocche di Bonifacio, istituzioni che hanno il compito di proteggere la bellezza dell'isola e gli uccelli che nidificano su di essa come il gabbiano corso ed il falco pellegrino.\nL'isola nel periodo estivo \u00e8 raggiunta, tramite imbarcazioni private da numerosi turisti, attratti dalle sue cale."}
{"id": "276175", "revid": "729019", "url": "https://it.wikipedia.org/wiki?curid=276175", "title": "Le Camere", "text": "Le Camere sono un gruppo di isole e scogli minori dell'arcipelago di La Maddalena, situato nella costa nord-orientale della Sardegna. Di formazione granitica si estendono per una superficie totale di circa 0,15\u00a0km\u00b2, di aspetto montuoso e con coste assai frastagliate raggiungono la quota massima di 25 metri s.l.m. La sovranit\u00e0 comunale \u00e8 rivendicata dai comuni di Arzachena e La Maddalena, con l'istituzione del parco nazionale dell'Arcipelago di La Maddalena si \u00e8 definitivamente posto fine al contenzioso.\nAmbiente e turismo.\nParte integrante del parco dell'arcipelago di La Maddalena, Le isole, vicinissime ai principali centri della Costa Smeralda, sono una rinomata meta turistica, per la bellezza del loro paesaggio, le loro numerosissime cale nascoste e rocce modellate dai venti in forme bizzarre."}
{"id": "276184", "revid": "729019", "url": "https://it.wikipedia.org/wiki?curid=276184", "title": "Isole di li Nibani", "text": "Li Nibani (\"I gabbiani\" in gallurese) sono un gruppo di isole e scogli minori situate nella costa nord-orientale della Sardegna facente parte dell'arcipelago di La Maddalena. Di formazione granitica si estendono per una superficie totale di circa 0,23\u00a0km\u00b2 e una quota massima di 32 metri s.l.m.\nAmbiente e turismo.\nSono parte del parco nazionale dell'Arcipelago di La Maddalena e del parco internazionale delle Bocche di Bonifacio, vicinissime ai principali centri della Costa Smeralda, sono rinomata meta turistica, per la bellezza delle loro coste, incredibilmente frastagliate e dal color smeraldo. Sulle isole nidificano vari uccelli, quali gabbiani e falchi."}
{"id": "276185", "revid": "124123", "url": "https://it.wikipedia.org/wiki?curid=276185", "title": "Donald Peterson", "text": "Formazione.\nConcluse la sua istruzione secondaria presso la Winona City High School. Il titolo di bachelor gli venne conferito nel 1955 dall'accademia militare degli Stati Uniti (United States Military Academy) di West Point a New York, seguito nel 1962 dal \"master \" in ingegneria nucleare conseguito presso l\"'Air Force Institute of Technology\" della Wright-Patterson Air Force Base in Ohio.\nPrima della NASA.\nConclusi gli studi a West Point venne assegnato per quattro anni al comando di addestramento aereo (Air Training Command) nel ruolo di istruttore di volo ed ufficiale per addestramento militare. Successivamente pass\u00f2 tre anni presso il comando per sistemi dell'aeronautica militare (Air Force Systems Command) nel ruolo di analista per sistemi nucleari seguiti da un anno presso il comando di tattica aerea (Tactical Air Command) nel ruolo di pilota per aerei da combattimento. Durante quest'anno svolse tre mesi di addestramento di armamento da combattimento.\nConcluse una formazione di specializzazione presso la scuola di piloti da ricerca aerospaziale (Aerospace Research Pilot School) dell'Edwards Air Force Base in California. Fu uno dei quattro astronauti del terzo gruppo scelti dall'aeronautica militare americana - U.S.Air Force - per il programma del Manned Orbiting Laboratory (MOL).\nHa raggiunto pi\u00f9 di 5.300 ore di volo di cui oltre 5.000 ore su aerei jet.\nCarriera alla NASA.\nPeterson pass\u00f2 alla NASA a settembre del 1969 in seguito alla conclusione del programma MOL. Fece parte dell'equipaggio di supporto per la missione dell'Apollo 16 assumendo fra l'altro il ruolo di Capcom.\nPeterson si conged\u00f2 dall'aeronautica militare americana con il grado di colonnello dopo aver effettuato oltre 24 anni di servizio attivo. Rimase comunque alla NASA come collaboratore civile. Rientrarono nelle sue responsabilit\u00e0 il supporto nel campo dell'ingegneria, l'interscambio tra macchina e uomo e particolarmente lo sviluppo di tecniche di sicurezza e di salvattaggio dell'equipaggio.\nPeterson fu specialista di missione del volo STS-6, lanciato dal Kennedy Space Center in Florida il 4 aprile 1983. Dell'equipaggio di questa missione fecero inoltre parte il comandante Paul J. Weitz, il pilota Karol J. Bobko ed il secondo specialista di missione, il dott. F. Story Musgrave.\nSi tratt\u00f2 della prima missione eseguita con l'orbiter \"Challenger\". Durante questa missione vennero eseguiti molteplici esperimenti, particolarmente confrontanto dei processi materiali, di reazione della luce, posizionando con successo il satellite artificiale IUS/TDRS-A in un'orbita equatoriale. Peterson e Musgrave condussero delle spettacolari attivit\u00e0 extraveicolari durante le quali vennero testati numerosi sistemi di supporto e di equipaggiamento per future passeggiate spaziali particolarmente la neosviluppata tuta spaziale, la \"Shuttle airlock\". Lo Shuttle trasportava pure tre \"Getaway Specials.\" La missione ebbe una durata totale di 120 ore prima che il 9 aprile 1983 il \"Challenger\" atterr\u00f2 sulla pista dell'Edwards Air Force Base in California. Con la conclusione di questa missione Don Peterson raggiunse un totale di 120 ore di volo nello spazio di cui 4 ore e 15 minuti di attivit\u00e0 extraveicolare.\nDopo la NASA.\nPeterson si ritir\u00f2 dal servizio presso l'ufficio degli astronauti a novembre del 1984. Da tale data lavora come consulente nel campo per operazioni aerospaziali equipaggiate. \u00c8 decorato di onorificenze nazionali sia nel campo militare che in campo civile.\nPeterson era vedovo, padre di tre figli e nonno di quattro nipoti. Ha lasciato un figlio maschio, Don, due figlie, Jean e Shari e un fratello, Gil. Sua moglie di 60 anni, Bonnie Ruth Love, lo ha preceduto nella morte nel 2017."}
{"id": "276191", "revid": "729019", "url": "https://it.wikipedia.org/wiki?curid=276191", "title": "Isola delle Bisce", "text": "L'isola delle Bisce \u00e8 un'isola nella costa nord-orientale della Sardegna, in Gallura, facente parte dell'arcipelago di La Maddalena e situata a sud di Caprera. Di forma grossomodo ovale \u00e8 una formazione granitica che si estende per una superficie totale di circa 0,32\u00a0km\u00b2 e ha una quota massima di 22 metri s.l.m.\nAmbiente e turismo.\nAbbastanza dissimile dalle altre isole della Gallura per via delle sue scogliere ripide, fa anch'essa parte, come l'intero arcipelago, del parco nazionale dell'Arcipelago di La Maddalena e del parco internazionale delle Bocche di Bonifacio. Sull'isola nidificano numerosi uccelli marini e la sua spiaggia, cala delle Bisce, \u00e8 meta turistica."}
{"id": "276198", "revid": "17654", "url": "https://it.wikipedia.org/wiki?curid=276198", "title": "Valetudo", "text": ""}
{"id": "276201", "revid": "154893", "url": "https://it.wikipedia.org/wiki?curid=276201", "title": "Passo della Presolana", "text": "Il passo della Presolana \u00e8 un valico alpino delle Prealpi Bergamasche, in provincia di Bergamo, che unisce la Valle Seriana e la sua diramazione Val Borlezza alla Valle di Scalve; si trova sul percorso della strada provinciale ex SS 671 (nel tratto Clusone\u2013Dezzo di Scalve) alla quota di s.l.m., fra il massiccio della Presolana a nord e il monte Scanap\u00e0 a sud.\nLa zona posta nelle immediate adiacenze del valico \u00e8 caratterizzata dalla presenza di frequentate strutture turistiche e di una stazione sciistica; dal punto di vista amministrativo l'area \u00e8 suddivisa fra i comuni di Castione della Presolana, Colere e Angolo Terme, quest'ultimo appartenente alla provincia di Brescia.\nStoria.\nLa stazione sciistica del passo (le cui piste scendono dai versanti nord del monte Scanap\u00e0) \u00e8 stata la prima stazione sciistica della Bergamasca ad utilizzare degli impianti a fune, negli anni trenta. Era presente, , una sorta di seggiovia rudimentale, la slittovia, costituita da una panca, che trasportava fino a 20 persone per volta, collegata ad un nastro trasportatore. la stazione si \u00e8 notevolmente ingrandita e conta 5 impianti di risalita, suddivisi in due seggiovie e 3 sciovie, per un totale di 15 chilometri circa di piste di sci da discesa. \u00e8 stato anche sviluppato un sistema di innevamento artificiale, mentre nel comprensorio non sono presenti piste da sci di fondo.\nCiclismo.\nFin dal 1938 il passo della Presolana \u00e8 stato affrontato pi\u00f9 volte al Giro d'Italia, sempre dal versante della val di Scalve (ex SS 671 della Val Seriana), contraddistinto da una pendenza massima del 16%. Nel 2004 la tappa si concludeva in discesa, 3 chilometri oltre il valico, e fu vinta da Stefano Garzelli che si impose su Gilberto Simoni, primo al gran premio della montagna. Nel 2008 \u00e8 stato scalato prima della salita finale del Monte Pora, che ha visto vittorioso Vasil' Kiryenka. La tappa fu eletta la pi\u00f9 bella del Giro 2008 grazie all'azione di Danilo Di Luca e Paolo Savoldelli, ciclista di casa."}
{"id": "276202", "revid": "124388056", "url": "https://it.wikipedia.org/wiki?curid=276202", "title": "Grande Moschea degli Omayyadi", "text": "La Grande Moschea degli Omayyadi (), \u00e8 il principale edificio di culto di Damasco, in Siria. Rappresenta un notevole esempio dell'architettura islamica.\nLa storia.\nIl luogo in cui sorge la moschea alla fine del III millennio a.C. era sopraelevato di circa 5 metri rispetto al territorio circostante; l\u00ec gli Amorrei eressero un tempio dedicato al dio semitico della tempesta, Hadad, che in epoca greca divenne Zeus e in epoca romana Giove.\nI Romani modificarono il tempio originale, nel I secolo d.C. e ancora durante la dinastia dei Severi, tanto che il tempio divenne il pi\u00f9 grande della Siria.\nCon l'imperatore Teodosio, alla fine del IV secolo, a seguito del divieto imperiale di praticare culti diversi da quello cristiano, il tempio fu trasformato in una chiesa dedicata a san Giovanni Battista.\nNel 661, dopo la conquista araba, il califfo Mu'awiya ibn Abi Sufyan, all'interno del Temenos, terreno appartenente al Santuario del vecchio tempio pagano, fece erigere una mu\u1e63all\u0101 all'aperto, per cui per alcuni decenni, musulmani e cristiani celebrarono fianco a fianco i loro riti.\nNel 706 d.C. il califfo omayyade al-Walid I, riprendendo la politica del padre 'Abd al-Malik ibn Marw\u0101n che aveva eretto a Gerusalemme la cupola della Roccia, decise di dare vigore all'opera di monumentalizzazione della capitale Damasco.\nOrdin\u00f2 pertanto che si costruisse la grande moschea, ultimata nel 715, nel luogo dove era sempre stato il luogo di culto pi\u00f9 importante della citt\u00e0, cio\u00e8 inglobando la parte cristiana residua dell'originale chiesa dedicata a san Giovanni Battista, che era stata eretta da Teodosio sul tempio pagano del I secolo. Il califfo al-Wal\u012bd fece demolire tutti gli edifici esistenti all'interno del recinto sacro, risparmiando solo le tre torri-campanili, trasformate in minareti: il minareto di Ges\u00f9 (\u02bf\u012as\u0101), quello di Qayt Bey (dal nome di un sultano mamelucco) e quello infine detto \"della Sposa\" (\"\u02bfar\u016bsa\"), realizz\u00f2 un edificio destinato a influenzare la successiva architettura religiosa islamica.\nIn merito le tradizioni non sono concordi: se ne esiste una favorevole all'islam che parla di acquisto a ottimo prezzo dell'area sacra che conservava la testa del cugino di Ges\u00f9, un'altra tradizione, meno favorevole, parla invece di pretestuoso sequestro della chiesa onde ampliare la mu\u1e63all\u0101 gi\u00e0 esistente fin dall'epoca dell'ingresso dei musulmani a Damasco. Il riferimento riguarda le modalit\u00e0 di resa della capitale siriana all'epoca di Kh\u0101lid ibn al-Wal\u012bd: secondo la pi\u00f9 ricorrente tradizione islamica, la citt\u00e0 si sarebbe arresa \"a condizione\", evitando un inutile spargimento di sangue fra la popolazione, lasciata a s\u00e9 stessa dalla debole politica bizantina. Questo comportava, fra l'altro, il mantenimento all'elemento cristiano (del tutto preponderante a Damasco) di tutti i luoghi di culto e la libera espressione col\u00e0 della loro fede.\nUn'altra tradizione - verosimilmente plasmata per consentire l'azione di esproprio di al-Wal\u012bd I - parla invece di una mancanza di comunicazione fra gli Arabi che assediavano la citt\u00e0. Una parte di essi infatti avrebbero trattato coi suoi abitanti (di qui l'ipotesi che la resa fosse \"a condizione\", ovvero \"pacificamente\") mentre un'altra parte, inverosimilmente inconsapevole di quanto stava avvenendo, avrebbe preso vittoriosamente d'assalto la parte opposta delle mura di Damasco, prefigurando quindi la conquista \"manu militari\" che non comportava alcuna concessione ai vinti. Quest'ultima tradizione fu fatta valere sulla parte della citt\u00e0 conquistata con le armi. Nel 1082 fu fatta restaurare da Abu Nasr Ahmad ibn Fadl.\nDurante gli scontri combattuti in citt\u00e0 tra il Governo Siriano e i ribelli nel corso della Guerra Civile Siriana, il complesso architettonico \u00e8 stato pesantemente danneggiato da entrambe le parti, venendo colpito sia da salve di artiglieria che trovandosi coinvolto negli scontri tra soldati. Con la riconquista definitiva della capitale e dei territori circostanti, il Governo ha avviato grandi lavori di restauro della moschea, che tuttavia procedono a rilento, sia a causa della pandemia da COVID-19, sia a causa delle pesanti sanzioni internazionali che ancora pesano sul governo di Damasco.\nIl complesso.\nIl muro perimetrale della moschea segue la recinzione del tempio romano (e della chiesa bizantina).\nL'edificio fu completamente rivestito di marmi e mosaici in pasta vitrea con conchiglie e madreperle inserite sul fondo oro, di cui si occuparono maestranze bizantine che poi rimasero a Damasco per istruire artigiani locali.\nDella superficie di oltre 4.000\u00a0m\u00b2 - che rappresentarono la pi\u00f9 imponente decorazione a mosaico mai realizzata - sopravvive oggi la sola facciata del luogo di preghiera (\"mu\u1e63all\u0101\") a causa della devastatrice azione di alcuni terremoti. La facciata \u00e8 ricca di motivi fitoformi, di elementi naturali e di raffigurazioni di fabbricati umani, in accordo col crescente sfavore espresso da una parte considerevole del mondo religioso islamico nei confronti delle proposizioni di immagini umane, alla luce di un versetto del Corano, in realt\u00e0 tutt'altro che chiaro, che ebbe non poche n\u00e9 trascurabili eccezioni, specie nel campo delle miniature.\nUna parte dei mosaici, con l'accentuarsi dell'avversione nei confronti delle immagini maturato nel mondo islamico, fu nascosta sotto uno strato di intonaco, e solo un'opera di restauro la riport\u00f2 alla luce negli anni venti.\nLa facciata est richiama il fronte di un palazzo; sopra al portale vi sono mosaici attualmente asportati per il restauro.\nAl centro del cortile si trova l'edicola delle abluzioni; nella zona est \u00e8 la cosiddetta \"Cupola della Campana\", eretta nel 780, mentre nella zona ovest si trova la \"Cupola del Tesoro\" costruita nel 789, si presenta rialzata da terra con base ottagonale. Sorretta da otto colonne romane, con capitello corinzio, \u00e8 ancora rivestita dai preziosi mosaici bizantini. Venne eretta per ospitare il tesoro della moschea.\nSempre nel cortile, oltre le arcate, si trova il \"Ma\u0161had al-\u1e24usayn\", luogo sacro degli sciiti, in quanto qui la tradizione islamica vuole che fosse stata la testa di al-Husayn - figlio di \u02bfAl\u012b e nipote del profeta Maometto - mozzatagli dopo essere stato sconfitto e ucciso nella battaglia di Kerbela.\nAl suo esterno si trova il Mausoleo di Saladino."}
{"id": "276204", "revid": "92723", "url": "https://it.wikipedia.org/wiki?curid=276204", "title": "Kupa e Shqip\u00ebris\u00eb", "text": "La Coppa d'Albania (in albanese \"Kupa e Shqip\u00ebris\u00eb\") \u00e8 una competizione calcistica albanese ad eliminazione diretta, posta sotto l'egida della Federazione calcistica dell'Albania.\nStoria.\nFormula.\nLa prima edizione si svolse nel 1939 con la formula di un mini-campionato (nel 1939 il campionato albanese non si disput\u00f2). Non disputata dal 1940 al 1947 per cause belliche, dal 1948 assunse il format ad eliminazione diretta. Fino al 1958 la finale si disput\u00f2 in gara unica, mentre dal 1960 si alternarono gare di andata e ritorno e gare uniche in campo neutro. Dal 1994-1995 si disputa una gara unica di finale.\nVincitori.\nAnche in questa competizione, come per il campionato, \u00e8 da registrare un dominio totale delle squadre della capitale Tirana, che si sono aggiudicate 44 edizioni sulle 67 disputate. Le altre sono andate a Scutari (6), Valona e Durazzo (4), Elbasan, Kavaj\u00eb, Kuk\u00ebs e La\u00e7 (2), Fier e (1). Complessivamente 13 finali su 67 sono state decise dai tiri di rigore.\nRecord.\nNei quarti di finale dell'edizione del 1952, giocata in gara unica, si registr\u00f2 una delle gare pi\u00f9 lunghe disputate in assoluto: il 5 ottobre la gara tra Dinamo Tiran\u00eb e Partizani Tiran\u00eb termin\u00f2 0-0 dopo ben tre tempi supplementari di 15 minuti ciascuno. A quel tempo non esistevano i rigori, ma solamente la monetina, soluzione considerata per\u00f2 ingiusta dalla federazione che dispose una ripetizione della gara il 7 ottobre successivo, vinta 3-2 dalla Dinamo al termine di due tempi supplementari di 15 minuti ciascuno per un totale di 255 minuti.\nNegli ottavi di finale dell'edizione 1962-1963, in due gare, si affrontarono le squadre dell'Apolonia Fier e del Korabi Peshkopi: l'andata termin\u00f2 2-1, il ritorno 1-2. Dopo aver disputato due tempi supplementari, si tir\u00f2 quella che ancora oggi rimane la pi\u00f9 lunga serie di tiri di rigore battuti in una partita di calcio ufficiale, con tanto di sospensione per oscurit\u00e0 da parte dell'arbitro (non c'era luce artificiale) e ripresa alla mattina seguente. L'Apolonia Fier vinse la serie di tiri dal dischetto con il punteggio di 25-24.\nNell'edizione 1964-1965 la gara unica degli ottavi di finale, disputata il 20 giugno 1965 tra Partizani Tiran\u00eb e Flamurtari Vlor\u00eb, termin\u00f2 1-1 al tempo regolamentare e si tir\u00f2 subito una serie di dieci calci di rigore, dei quali nove furono sbagliati o parati dai rispettivi portieri. Il Flamurtari super\u00f2 il turno per 1-0.\nPer finire, nella finale dell'edizione 1971-1972, disputata in due gare tra Vllaznia Shkod\u00ebr e il Besa Kavaj\u00eb, l'andata si chiuse con la vittoria del Besa per 2-0. Al ritorno i tempi regolamentari finirono sul 2-0 per la compagine del Vllaznia, grazie a due calci di rigore segnati da Ramazan Rragami, calciatore molto noto nel suo paese. Dopo i due tempi supplementari, si arriv\u00f2 ai tiri di rigore: all'epoca non vigeva la norma sull'alternanza nei tiri di spareggio ed il Vllaznia vinse dopo averli marcati tutti e cinque, sempre con Rragami, che detiene tuttora il record per aver segnato pi\u00f9 calci di rigore (7 complessivi) in una sola partita."}
{"id": "276205", "revid": "1347902", "url": "https://it.wikipedia.org/wiki?curid=276205", "title": "Trattato di Rapallo", "text": "La cittadina ligure di Rapallo \u00e8 stata sede di due importanti accordi internazionali:"}
{"id": "276206", "revid": "22356", "url": "https://it.wikipedia.org/wiki?curid=276206", "title": "Titanosauridi", "text": ""}
{"id": "276207", "revid": "399", "url": "https://it.wikipedia.org/wiki?curid=276207", "title": "Maionese", "text": "La maionese (dal francese \"mayonnaise\" o dal catalano \"maonesa\") \u00e8 una salsa cremosa e omogenea, generalmente di colore bianco o giallo pallido, che viene consumata fredda. Si tratta di un'emulsione stabile di olio vegetale frazionato in acqua, con tuorlo d'uovo e aromatizzato con aceto o succo di limone (che aiuta l'emulsionamento); \u00e8 tollerato anche l'uso della senape. Con l'aggiunta di altri ingredienti acquista vari nomi. Gli ingredienti sono tuorlo d'uovo, senape (facoltativa), aceto, olio aggiunto a filo e alla fine del succo di limone.\nOrigine.\nIl primo documento scritto della ricetta della salsa si trova nel manoscritto spagnolo \"Art de la Cuina, llibre cuina menorquina del s. XVIII\" di Fra Francesco Roger (frate francescano del Real Monasterio de Santa Clara). Il nome della salsa in questo testo era \"aioli bo\".\nSul nome maionese e il suo luogo d'origine, invece, vi sono diverse teorie al riguardo, ma nessuna confermata.\nSecondo i vari punti di vista riportati, che attribuiscono l'origine chi alla Spagna e chi alla Francia, si evidenzia comunque un'origine in un\u2019area linguistica omogenea che comprende da un lato la Catalogna e le Baleari (tra cui Minorca), dall\u2019altro la Provenza e l\u2019Aquitania (in cui c\u2019\u00e8 Bayonne) ove si parla la lingua d'Oc, parente del catalano.\nDescrizione.\nLa maionese \u00e8 una delle salse alla base della classica cucina francese, ed \u00e8 fondamentale per molte altre preparazioni. Per esempio:\nLa maionese \u00e8 comunemente usata come condimento per le patate fritte e per il pesce in tutta Europa, come base per l'insalata russa e dell'insalata capricciosa in Italia, sul pollo freddo e le uova sode in Francia, nei tramezzini nei paesi anglosassoni e nei panini imbottiti in Nord America.\nComposizione.\nUna maionese fatta in casa contiene fino all'85% di grassi, limite oltre il quale l'emulsione non \u00e8 pi\u00f9 stabile; le maionesi in commercio hanno un contenuto di grassi generalmente compreso tra il 70 e l'80%. Le maionesi a basso tenore di grassi contengono amidi, gel di cellulosa o altri ingredienti analoghi per simulare la consistenza della maionese normale.\nDato che viene preparata con uova crude, la maionese pu\u00f2 essere veicolo di infezione da \"Salmonella enteritidis\". I prodotti industriali ne sono invece esenti, dato che generalmente il prodotto subisce una pastorizzazione.\nUtilizzi alternativi.\nOltre al pi\u00f9 noto impiego alimentare, la maionese senza sale \u00e8 talvolta utilizzata come impacco per i capelli secchi grazie alle qualit\u00e0 ammorbidenti dell'olio e del tuorlo - ricco di lecitine e fosfolipidi - e per le propriet\u00e0 lucidanti degli acidi (aceto o limone). Prima di lavare i capelli, lasciare agire almeno mezz'ora mezza tazza di maionese, coprendo la chioma con un sacchetto di plastica.\nRicetta tradizionale.\nLa ricetta tradizionale prevede l'uso di olio d'oliva e aceto o succo di limone, ed un emulsionante che sia il tuorlo o l'albume dell'uovo oppure entrambi.\nAlcune preparazioni di \"nouvelle cuisine\" indicano invece l'olio di cartamo. Si considera fondamentale sbattere costantemente con la frusta la salsa durante l'aggiunta dell'olio, un cucchiaio per volta, assicurandosi che venga ben incorporato prima di aggiungere il successivo. Se il gusto dovesse risultare troppo forte, pu\u00f2 essere attenuato aggiungendo dello yogurt.\nL'aggiunta di una piccola quantit\u00e0 di senape aiuta a stabilizzare l'emulsione perch\u00e9 contiene un emulsionante.\nPreparazione casalinga.\nLa maionese si prepara aggiungendo lentamente olio ad un tuorlo d'uovo gi\u00e0 sbattuto e mescolato con sale, succo di limone e/o aceto, e talvolta viene aggiunta della senape per dare un sapore pi\u00f9 deciso e per aiutare a mantenere l'emulsione stabile. Mentre si versa l'olio, l'insieme viene sbattuto vigorosamente con una frusta da cucina per aiutare l'addensamento. Tutti gli altri ingredienti sono aggiunti all'inizio del processo per evitare che si formino grumi. Pu\u00f2 capitare anche che i vari componenti della maionese non leghino subito, e allora tale maionese viene definita \"impazzita\". Per recuperarla si deve iniziare a lavorare con le fruste un altro tuorlo d'uovo a cui si aggiunge lentamente la maionese non riuscita. Il tuorlo dell'uovo, infatti, contiene lecitina, che funziona da emulsionante.\nPreparazione con \"mixer\" ad immersione.\nIn alternativa alla frusta azionata manualmente, si pu\u00f2 utilizzare un \"mixer\" ad immersione; quest'ultima via, rispetto all'originale frusta, permette il raggiungimento di risultati migliori ed in minor tempo. Gli ingredienti vanno messi tutti insieme nel bicchiere del frullatore ad immersione, si posizionano le lame del frullatore sul fondo del bicchiere e si inizia ad emulsionare a media velocit\u00e0, senza sollevare troppo le lame dal fondo. Una volta che l'olio \u00e8 ben unito all'uovo s'inizia a risalire lentamente con le lame il bicchiere per amalgamare le parti di olio rimanenti, non ancora ben incorporate nella salsa, con un solo movimento."}
{"id": "276213", "revid": "120502930", "url": "https://it.wikipedia.org/wiki?curid=276213", "title": "Rutuli", "text": " \nI Rutuli erano un popolo dell'Italia preromana stanziato sulle coste del Lazio, il cui centro principale era Ardea. Sono noti soprattutto perch\u00e9 vengono citati nell'Eneide, dove il loro re, Turno, \u00e8 presentato come antagonista di Enea.\nStoria.\nI Rutuli non erano di stirpe latina e si ignora la loro origine. \nSecondo lo storico greco Appiano, i Rutuli sarebbero stati affini agli Etruschi, , e questo spiegherebbe per esempio l'assonanza del nome Turno (\"Tursnus\") a quello di Tirreno (\"Turren\u00f3s\") e il motivo per cui Virgilio li presenta alleati dell'etrusco Mezenzio di Caere. L'etnonimo stesso, Rutuli (dall'appellativo \"Rutilus\", o dall'etnico \"Rutulus\", con il significato di \"rosso\"), sarebbe di origine etrusca.\n, invece, i Rutuli sarebbero stati di stirpe ligure. Infatti, secondo la tradizione romana, i Liguri sarebbero stati presenti nel sito di Roma in et\u00e0 preistorica.\nSecondo Catone, i Rutuli avevano partecipato alla fondazione del tempio di Diana Aricina.\nGiacomo Devoto argomenta che l'appellativo di \"tirreno\" poteva essere proprio del territorio dei Rutuli, ma non dei Rutuli stessi, ed essere quindi solo un resto, una memoria, di una precedente situazione pre-indoeuropea.\nI maggiori ritrovamenti rutuli sono stati effettuati sull'acropoli di Ardea e nei territori limitrofi fra il mare e i colli, e sul pianoro di Casalazzara.\nNel racconto di Tito Livio i Rutuli entrarono in guerra, contro gli Aborigeni (i futuri Latini) ed i Troiani, dopo che Enea spos\u00f2 Lavinia, precedentemente promessa al re Turno. Nel primo scontro i Rutuli vennero sconfitti, mentre il re Latino mor\u00ec nello scontro.\nDel successivo scontro, tra Rutuli e gli alleati Etruschi, guidati dal re Mezenzio, e i Latini, Livio non riporta l'esito, ma si limita a dire che vi mor\u00ec Enea.\nConsoli Tito Larcio e Quinto Clelio Siculo (498 a.C.), i Rutuli furono tra i popoli contattati dai Romani quanto dai Latini, alla ricerca di alleati per la guerra che avrebbe avuto il suo epilogo militare con la battaglia del Lago Regillo. I Rutuli si impegnarono con i Latini, ma con i Romani si dissero disposti ad ottenere per loro condizioni pi\u00f9 miti con i Latini, se ne avessero accettato le richieste pi\u00f9 importanti.\nI Rutuli scomparvero in et\u00e0 storica, assorbiti dai Latini.\nResti archeologici.\nTutte le iscrizioni scoperte sul territorio di Ardea sono in lingua latina, \nI Rutuli nell'Eneide.\nNel poema virgiliano i Rutuli sono guerrieri fieri e valorosi, disposti a tutto per il loro re Turno quando questi dichiara guerra ai Troiani. A determinare la loro sconfitta \u00e8 essenzialmente la loro inesperienza militare, avendo la maggior parte di essi un'et\u00e0 particolarmente bassa. \nA guerra appena scoppiata, l'esercito confederato italico riesce a tenere in scacco i Troiani circondando la loro cittadella, approfittando dell'assenza momentanea di Enea. Ma durante la notte, Eurialo e Niso, due amici di Enea, riescono a entrare nell'accampamento degli Italici che giacciono addormentati. \nDecidono quindi di fare strage di nemici; a iniziarla \u00e8 la spada di Niso che dopo aver sgozzato Ramnete, un re italico alleato di Turno, compie un grande eccidio proprio in una tenda di Rutuli, decapitando il giovane condottiero Remo e alcuni suoi guerrieri, tra cui l'adolescente Serrano: molti altri uomini di Turno periscono per mano di Eurialo. \nI due Troiani vengono poi scoperti e uccisi dalla cavalleria del rutulo Volcente. Il giorno dopo le sorti del conflitto sembrano inizialmente sorridere ancora ai Rutuli, nonostante l'uccisione, ad opera di Ascanio, di Numano, cognato di Turno: furibondo per la morte del congiunto, il re italico riesce a penetrare nel campo dei Troiani, facendo tra di loro parecchie vittime, prima di venir ricacciato fuori dai luogotenenti di Enea. \nIl ritorno del capo troiano segna la svolta nel conflitto: da questo momento gli italici non riusciranno pi\u00f9 a risollevarsi, anche se Turno avr\u00e0 comunque modo di uccidere in duello l'arcade Pallante, il principale alleato di Enea. L'eroe troiano, dopo aver seminato strage tra le file dei Latini, attacca lo stato maggiore dell'esercito italico, uccidendo anche due giovani fedelissimi di Turno, Anteo e Luca. Giunone, dea da sempre ostile ai Troiani, sottrae Turno all'ira di Enea con un incantesimo, trasportando il re rutulo nel suo palazzo ad Ardea. \nRitornato a combattere, dopo aver prevalso sul partito favorevole alla pace, Turno scatena il suo esercito tentando il tutto per tutto: a una prima battaglia, terminata con nuove ingenti perdite italiche, segue una tregua, ben presto violata; nell'ultimo decisivo scontro Turno viene affrontato in duello da Enea e ucciso."}
{"id": "276215", "revid": "729019", "url": "https://it.wikipedia.org/wiki?curid=276215", "title": "Criptorchidismo", "text": "Si definisce criptorchidismo (dal greco \u03ba\u03c1\u03c5\u03c0\u03c4\u03bf\u03c2, \"nascosto\", e \u03cc\u03c1\u03c7\u03c5\u03c2, \"testicolo\") la mancata discesa di uno o di entrambi i testicoli nel sacco scrotale, conosciuta anche come \"criptorchidia\".\nIl criptorchidismo \u00e8 bilaterale in un terzo dei casi, monolaterale nei due terzi e, in questo caso, riguarda pi\u00f9 frequentemente il testicolo destro.\nIl testicolo anomalo si alloca in un punto qualsiasi del tragitto che normalmente compie durante la vita fetale dal polo inferiore del rene allo scroto attraversando il canale inguinale. L'interruzione di questo cammino fisiologico porta ad avere il testicolo allogato in una sede diversa dallo scroto. Il pi\u00f9 delle volte il testicolo si alloga nel sottocutaneo della regione inguinale od in sede sottofasciale in pieno canale inguinale. In tali casi nello scroto esiste un solo testicolo (quello disceso normalmente) e quindi l'altro \u00e8 \"nascosto\".\nIl testicolo pu\u00f2 dunque presentare due anomalie di posizione: \nClassificazione e diagnosi differenziale.\nI testicoli criptorchidi si classificano in base alla loro posizione nel tragitto di discesa (addominale alta, addominale bassa, inguinale, soprascrotale, scrotale alta). Diverso \u00e8 il caso del \"testicolo ectopico\", un testicolo che si localizza fuori della fisiologica via di discesa.\nNel bambino il criptorchidismo va anche distinto dal \"testicolo retrattile\" (testicolo normalmente disceso nello scroto, ma in grado di risalire nel canale inguinale per mezzo del riflesso cremasterico e da dove pu\u00f2 essere manualmente riportato in sede) e dal \"testicolo mobile\" (testicolo normalmente disceso nello scroto, che si muove facilmente dentro e fuori dal sacco scrotale per effetto della contrazione del muscolo cremastere).\nVi sono poi dei casi di criptorchidismo acquisito (testicolo normalmente disceso alla nascita, che successivamente risale nel canale inguinale ad es. a seguito di un'ernia e non \u00e8 pi\u00f9 riposizionabile in sede).\nAncora diverso \u00e8 il caso di completa assenza di entrambi i testicoli (\"anorchidia\") o di uno soltanto (\"monorchidia\").\nEpidemiologia.\nIl criptorchidismo si ritrova nel 3-5% dei bambini nati a termine, e nel 10-30% dei bambini nati pre-termine. Circa la met\u00e0 dei testicoli criptorchidi discende spontaneamente nello scroto entro il primo anno di vita, soprattutto nei nati pre-termine; pertanto la prevalenza del criptorchidismo a un anno di et\u00e0 \u00e8 all'incirca dell'1%.\nLa mancata discesa al termine del primo anno di vita \u00e8 da considerarsi patologica e richiede l'intervento chirurgico.\nIl criptorchidismo si associa talvolta ad altre anomalie congenite, frequentemente nell'ambito di sindromi malformative, quali la sindrome di Prader-Willi e la sindrome di Noonan.\nEffetti sulla fertilit\u00e0.\nIl criptorchidismo porta ad una alterazione del funzionamento del testicolo non solo in termini di produzione degli spermatozoi (riduzione) ma anche in termini di riproduzione cellulare con tendenza allo sviluppo di tumori maligni del testicolo. Sembra che ad influire negativamente sia la temperatura (il testicolo ritenuto ha una temperatura di 1 grado maggiore di quello in sede normale), bisogna quindi riposizionare il testicolo nello scroto prima della pubert\u00e0 per evitare problemi di sterilit\u00e0. Se invece l'intervento si effettua tardivamente le possibilit\u00e0 di ripresa sono minori od addirittura nulle. In tali casi si preferisce asportare il testicolo sia per evitare il rischio di neoplasie sia perch\u00e9 \u00e8 dimostrato che il testicolo superstite talora funziona meglio in assenza di testicolo criptorchide. Una biopsia testicolare pu\u00f2 prima dell'intervento chiarire i danni che il testicolo ha gi\u00e0 sofferto e le speranze di miglioramento funzionale.\nTrattamento.\nL'iter terapeutico del criptorchidismo prevede che il testicolo venga riportato all'interno dello scroto precocemente (entro il biennio di vita) con un trattamento medico e/o chirurgico appropriato in modo da salvaguardarne la sua funzionalit\u00e0 e in modo da evitare che vada incontro ad una degenerazione neoplastica (circa il 12% dei tumori testicolari riscontrati in et\u00e0 adulta sono correlati a criptorchidia).\nOgni decisione di trattamento \u00e8 comunque rimandata al compimento del 12\u00ba mese di et\u00e0 quando \u00e8 terminato il periodo in cui \u00e8 ancora possibile assistere ad una discesa spontanea.\nLa terapia medica (di tipo ormonale) deve essere eseguita entro i primi 18 mesi di vita e porta ad una risoluzione del problema nel 15-30% dei casi. \nIl trattamento chirurgico del criptorchidismo infantile mira a riportare il testicolo nella sacca scrotale, e viene definito con il termine Orchidopessi o Orchidopessia. Generalmente, si effettua una incisione sull'addome verso l'interno della piega inguinale.\nSi riposiziona il testicolo nello scroto e lo si fissa nella \"borsa\" tramite una seconda incisione scrotale.\nInvece, nel caso il paziente abbia un'et\u00e0 pi\u00f9 avanzata, si preferisce nettamente l'orchiectomia, sia perch\u00e9 si hanno basse probabilit\u00e0 di risultati in termini di fertilit\u00e0 e sia perch\u00e9 rimane una probabilit\u00e0 relativamente alta di degenerazione neoplastica.\nEsempi celebri.\nTra i personaggi famosi affetti da criptorchidismo, il dittatore tedesco Adolf Hitler e Napoleone Bonaparte..\nBibliografia.\nBloom DA, Lapides J, Spence H: m,a e una meReed Nesbit and pediatric urology. Urology 1995; 45: 296-307."}
{"id": "276217", "revid": "14691", "url": "https://it.wikipedia.org/wiki?curid=276217", "title": "Scrutare nel buio", "text": ""}
{"id": "276218", "revid": "22828", "url": "https://it.wikipedia.org/wiki?curid=276218", "title": "DeFrancesco", "text": ""}
{"id": "276219", "revid": "785863", "url": "https://it.wikipedia.org/wiki?curid=276219", "title": "Loki (Marvel Comics)", "text": "Loki Laufeyson (letteralmente \"Loki figlio di Laufey\") \u00e8 un personaggio immaginario dei fumetti creato da Stan Lee, Larry Lieber (testi) e Jack Kirby (disegni), pubblicato dalla Marvel Comics. La sua prima apparizione avviene in \"Journey into Mystery\" (vol. 1) n. 85 (ottobre 1962).\nIspirato all'omonima divinit\u00e0 della mitologia norrena, Loki, noto come il \"Dio dell'Inganno\" (\"God of Mischief\") o il \"Dio delle Malefatte\" (\"God of Lies\"), \u00e8 uno dei pi\u00f9 famigerati e temibili supercriminali dell'Universo Marvel, figlio adottivo di Odino, nonch\u00e9 fratello adottivo di Thor. Tirannico e assetato di potere, nel corso della sua vita editoriale Loki ha spesso complottato contro il regno di Asgard per usurparne il trono sebbene, col tempo, siano anche comparse sue versioni o reincarnazioni pi\u00f9 benevole e ambigue.\nNella classifica stilata nel 2009 da IGN, si \u00e8 posizionato all'8\u00ba posto come pi\u00f9 grande cattivo nella storia dei fumetti.\nStoria editoriale.\nPrima del debutto del personaggio, il nome \"Loki\" era gi\u00e0 stato usato dalla Timely Comics per l'antagonista di \"Venus\" (vol. 1) n. 6 (agosto 1949), in cui, oltre ad avere un aspetto completamente diverso (capelli rossi e vestito fucsia) \u00e8 un dio dell'Olimpo esiliato nell'Ade, dove regna similmente all'immagine classica del diavolo. Al fine di diffondervi il chaos, Loki convince Jupiter a lasciarlo libero sulla Terra come consentito a Venus ma l'eroina, pur di ostacolarlo, gli si offre in pegno a patto che desista; commosso da tutto ci\u00f2, Jupiter scioglie tale patto e rispedisce Loki nell'Ade. In seguito a tale pubblicazione, il dio infernale non ha ulteriori apparizioni e, nonostante molti personaggi appartenenti alla scuderia Timely Comics siano stati successivamente introdotti anche nell'Universo Marvel, il Loki comparso per la prima volta su \"Journey into Mystery\" (vol. 1) n. 85 (ottobre 1962) ad opera del team creativo costituito da Lee, Lieber e Kirby non ha nulla a che vedere con il suddetto omonimo.\nIn qualit\u00e0 di arcinemico di Thor, Loki \u00e8 sempre comparso in tutte le testate dedicate a quest'ultimo, imperversando anche nelle vesti di antagonista per i Vendicatori, gli X-Men, l'Uomo Ragno e i Difensori. La sua prima miniserie a s\u00e9 stante, \"Loki\", viene pubblicata tra il 2004 e il 2010. Successivamente, nel momento in cui la serie di \"Thor\" torna per la seconda volta a chiamarsi \"Journey into Mystery\", Loki, reincarnatosi in una versione infantile, riveste brevemente il ruolo di protagonista per poi unirsi alle file dei Giovani Vendicatori riottenendo poco dopo un aspetto pi\u00f9 adulto.\nNel 2014 viene pubblicata una seconda serie dedicata al personaggio, \"Loki: Agent of Asgard\" che, tra le altre cose, ne esplora la bisessualit\u00e0. Nel 2016 viene pubblicata una nuova serie dedicata al Dio degli Inganni, \"Vote Loki\", scritta da Christopher Hastings e disegnata da Langdon Foss, che vede il personaggio candidarsi alle elezioni presidenziali statunitensi.\nBiografia del personaggio.\nOrigini.\nNato a Jotunheim, dal re dei Giganti di Ghiaccio Laufey e da sua moglie Farbauti, Loki, piccolo e minuto per gli standard della sua specie, \u00e8 causa di profonda vergogna per il padre che, dunque, lo aveva vigliaccamente abbandonato a morire appena nato Durante la guerra tra Jotunheim e Asgard Laufey viene ucciso in duello da Odino che grazie ai suoi sensi cosmici si accorge del bambino abbandonato. Piuttosto che lasciarlo morire come gli altri asgardiani consigliavano, Odino decise di adottare Loki e di crescerlo come proprio figlio al fianco del suo vero figlio Thor. Fece inoltre divieto di rivelare al bambino della sua vera natura affinch\u00e9 non si sentisse mai emarginato.\nNonostante Odino lo amasse senza distinzione di carne o sangue, tutti gli altri asgardiani, vedendolo come un mostro nemico (pur non potendo dirlo apertamente a causa dell'ordine del re), trattano Loki con pregiudizio e disprezzo, anche perch\u00e9 la loro societ\u00e0 esalta e rispetta solo la forza di spada e il valore in battaglia, doti che egli non riusc\u00ec mai a conquistare a causa della sua debolezza fisica. Al contrario il fratello adottivo Thor, figlio biologico di Odino, avendo ereditato la forza e i portamenti nobili della sua stirpe, eccelle in ogni cosa ed \u00e8 amato da tutti, motivo per il quale Loki cresce invidiandolo e odiandolo nonostante, a conti fatti, questi fosse il suo unico amico. Quando erano giovani, Thor e Loki erano molto uniti e il dio del tuono proteggeva sempre il fratello ma pi\u00f9 Thor cresceva e pi\u00f9 veniva messo dagli altri asgardiani in condizioni di disprezzare e prendersi gioco del fratello (questa fu anche la causa della nascita dell'arroganza di Thor che Odino in seguito punir\u00e0 con l'esilio). Secondo Loki \u00e8 per questo che \u00e8 diventato arcinemico di Thor: perch\u00e9 ha smesso di amarlo.\nCon gli anni, allo scopo di eguagliare il fratello adottivo, Loki sopperisce allo svantaggio fisico dedicandosi allo studio della magia, verso la quale \u00e8 incredibilmente portato. La rottura definitiva tra Loki e la sua famiglia adottiva avviene il giorno in cui Thor riesce a sollevare Mjolnir divenendo di conseguenza il legittimo erede al trono. Di l\u00ec a poco Loki scopre anche le sue vere origini e non riesce a sopportarlo. Credendosi ingannato da Odino, affoga nel rancore e scappa di casa. In assenza di Loki, Thor peggiorer\u00e0 ulteriormente diventando il crudele e avido guerriero che il padre sar\u00e0 costretto a trasformare in mortale.\nAndatosene da Asgard, Loki diviene un discepolo del potente stregone Eldred, da cui impara la magia. Malgrado il divieto del maestro, Loki inizia a studiare anche le arti oscure e la magia nera fino ad evocare lo spirito di Surtur, il pi\u00f9 potente e terribile nemico di Asgard. \u00c8 allora che Loki stringe definitivamente il suo patto con le tenebre uccidendo il maestro come prima vittima. Col tempo la sua fama di \"Dio del Male\" si diffonde per tutti i Nove Mondi e gli viene attribuita la paternit\u00e0 delle creature pi\u00f9 temute: il gigantesco e vorace lupo cosmico Fenris, il gigantesco Serpente di Midgard Jormungand e la dea dei morti Hela; tutti partoriti da lui stesso dopo aver mangiato il cuore della gigantessa Angerboda, sebbene non vi sia conferma della veridicit\u00e0 di tali storie.\nScontri con gli eroi della Terra.\nIncatenato ad un albero incantato per espiare i suoi peccati, Loki riesce a liberarsi e a fuggire raggirando Heimdall; dopodich\u00e9, saputo che il fratello adottivo \u00e8 stato bandito sulla Terra, vi si reca per affrontarlo, non riuscendo per\u00f2 a sopraffarlo fisicamente si serve soprattutto di sotterfugi e sicari potenziati attraverso la magia fino a manipolare Hulk attraverso una serie di illusioni per costringerlo a scontrarsi con Thor, prima che la situazione degeneri Rick Jones invia una richiesta d'aiuto che viene intercettata da Iron Man, Ant-Man e Wasp i quali corrono in soccorso dell'asgardiano e liberano Hulk costringendo Loki alla ritirata. Terminata tale battaglia i cinque eroi, resisi conto dell'ottimo lavoro di squadra, formano i Vendicatori. Da allora, Loki si tormenta ritenendosi responsabile della nascita del gruppo.\nStanco dei fallimenti altrui, Loki rapisce Jane Foster e la intrappola in un'altra dimensione per attirare in trappola l'odiato fratello adottivo, tuttavia il Dottor Strange riesce a salvare l'infermiera e Loki, sconfitto, torna a servirsi degli altri aumentando i poteri di Cobra e Mister Hyde perch\u00e9 affrontino Thor. Fallito anche tale tentativo conferisce i poteri all'Uomo Assorbente e rinviene l'armatura del Distruttore tuttavia nessuno di questi espedienti va in porto e, dopo l'ennesima battaglia con padre e fratello adottivo, Loki viene esiliato nello spazio.\nFatto ritorno ad Asgard, Loki viene privato dei suoi poteri e esiliato sulla Terra ma, in seguito, li recupera grazie all'aiuto di Karnilla dando tra l'altro origine al Demolitore, dopodich\u00e9 si insedia sul trono di Asgard approfittando del \"Sonno di Odino\" ma, nel momento in cui il regno \u00e8 invaso da Mangog \u00e8 costretto a fuggire. Riesce in seguito a rimpossessarsi di Asgard durante un periodo d'assenza di Odino ma, in seguito all'invasione del demone Surtur, si vede nuovamente costretto a fuggire. Dopo aver provato di nuovo ad assassinare il fratello adottivo si allea con Tyr e tenta l'ennesima invasione di Asgard, senza risultati.\nNonostante il suo odio per la famiglia adottiva e per gli asgardiani in generale, durante la massiva invasione dei demoni di Surtur, sebbene affermi di combattere solo per s\u00e9 stesso, Loki si schiera in difesa del regno. Qualche tempo dopo trasforma temporaneamente Thor in una rana e si presenta agli X-Men e a Alpha Flight promettendo, come parte di un macchinoso piano per dimostrare il suo valore alle entit\u00e0 chiamate \"Coloro che Siedono nell'Ombra\", di esaudire qualsiasi loro desiderio ad esempio dare a Puck un corpo normale o a Rogue la facolt\u00e0 di toccare gli altri senza ferirli, tuttavia gli eroi rinunciano a tali doni poich\u00e9, in cambio, li avrebbe privati della capacit\u00e0 di creare o immaginare e, dunque, della loro umanit\u00e0.\nSuccessivamente, Loki manipola un'immensa quantit\u00e0 di supercriminali e li manda tutti contemporaneamente contro le forze congiunte di Vendicatori e Vendicatori della Costa Ovest. Una volta rivelatosi essere dietro a tutto ci\u00f2, Loki viene ucciso dal fratello adottivo. Salvo poi tornare in vita a causa di un'alterazione temporale.\nRagnar\u00f6k e ritorno.\nQuando la potente maga del chaos Morwen si impadronisce del corpo di Tess Black (figlia di Loki e di una mortale) e si reca sulla Terra al fine di distruggerla, Loki si allea con l'Uomo Ragno per liberarla e scongiurare il pericolo, ammettendo, a fine avventura, di ritenersi in debito con l'arrampicamuri e che, come tutti gli dei e demoni asgardiani, non decide il proprio destino ma \u00e8 una semplice pedina del fato: non fa del male perch\u00e9 gli piace ma perch\u00e9 non pu\u00f2 fare altro.\nNon molto tempo dopo, Loki ritrova lo stampo di Mjolnir, il nucleo di una stella, e se ne serve per costruire innumerevoli altri martelli magici con cui armare un esercito per marciare su Asgard, distruggere Nidavellir, la terra dei Nani, e dare inizio a Ragnar\u01ebk affrontando l'odiato fratello adottivo Thor sulla cima dell'Albero della Vita (Yggdrasill). La battaglia tra i due vede Loki sconfitto e decapitato, ma ci\u00f2 non serve a impedire la fine di Asgard e il crepuscolo degli dei.\nDiversi anni dopo Ragnar\u00f6k, Thor riemerge dal vuoto e si prodiga a ripristinare tutti gli asgardiani, reincarnatisi in corpi mortali. Loki, a sua volta risorto, risiede a Latveria in qualit\u00e0 di alleato del Dottor Destino ed ha un nuovo corpo femminile identico a quello di Sif, a cui lo ha infatti sottratto imprigionando lo spirito della bella guerriera all'interno di un'anziana malata terminale. Con le sue nuove fattezze la \"Dea delle Malefatte\" avvicina Balder e insinua nel suo cuore sempre pi\u00f9 dubbi sull'operato di Thor dando inizio a una serie di macchinazioni che portano il \"Dio del Tuono\" a venire esiliato dalla ripristinata Asgard e Balder a divenire il nuovo re.\nNel corso dell'invasione segreta degli Skrull, Loki continua a manipolare Balder e ingannare gli asgardiani tentando invano di convincerli che Beta Ray Bill fosse una spia degli alieni mutaforma. Con l'avvento del regno oscuro di Norman Osborn, Loki entra a far parte della Cabala (una sorta di versione malvagia degli Illuminati) assieme al Dottor Destino, Hood, Namor il Sub-Mariner, Emma Frost e lo stesso Osborn. Dunque persuade Balder a far migrare gli asgardiani a Latveria sebbene, non appena emerge che Destino si serve di tali ospiti per svolgere degli esperimenti, essi fanno ritorno a Broxton, Oklahoma, dove Thor aveva precedentemente ricreato il regno.\nContemporaneamente assume in segreto le sembianze dell'allora scomparsa Scarlet e assume la guida dei Potenti Vendicatori facendo il doppio gioco contro Osborn per poter prendere usurpare il ruolo. Preoccupata dall'eventualit\u00e0 che Quicksilver o Stature scoprano il suoi inganno, Loki ordisce un intricato piano per ucciderli ma viene smascherata da Ronin e costretta alla fuga.\nDopo che la forma divina di Sif viene ripristinata, anche Loki ritorna al suo aspetto originale.\nAssedio.\nSfruttando il suo talento di manipolatore, Loki persuade Norman Osborn ad attaccare Asgard in quanto ultimo ostacolo per l'ascesa al potere; in una sorta di contorto doppio gioco, l'ingannatore imprigiona Heimdall affinch\u00e9 non riferisca dell'assalto imminente salvo poi riferirlo personalmente a Balder. Nonostante venga smascherato e bandito da Asgard, le sue azioni portano all'inizio dell'assedio.\nParallelamente a tutto ci\u00f2, Loki stringe un accordo con Hela e Mefisto ottenendo di essere cancellato dal \"Libro di Hel\", cosa che, di fatto, cancella ogni suo passato peccato conferendogli libert\u00e0 assoluta da l\u00ec in poi. Quando le forze congiunte di Nuovi Vendicatori, Giovani Vendicatori e Secret Warriors corrono in soccorso degli asgardiani affrontando gli Oscuri Vendicatori, il piano di Loki gli si ritorce contro poich\u00e9 l'arma segreta di Osborn, Sentry, scatena il mostro dentro di s\u00e9: Void, il quale causa la distruzione pressoch\u00e9 totale di Asgard. Pentito, Loki, il cui intento non \u00e8 mai stato rovinare Thor o distruggere il regno ma solo governarlo, tenta di aiutare gli eroi potenziandoli con la magia delle Pietre delle Norne ma Void, accortosi della sua intrusione, lo assale dilaniandolo. Come ultime parole in punte di morte, Loki chiede perdono al fratello adottivo che, in tutta risposta, lo vendica uccidendo Void.\nReincarnazione.\nColpito dal gesto di bont\u00e0 compiuto da Loki nei suoi ultimi istanti di vita, Thor, conscio che l'essersi fatto cancellare dal \"Libro di Hel\" permetta al fratello adottivo di ingannare la morte, si reca alla sua ricerca senza farsi notare dagli altri \u00c6sir; ritrovandolo a Parigi, Francia, sotto le spoglie umane di un ragazzino borseggiatore e cartomante di nome Serrure (dal francese: \"serratura\", in inglese: \"lock\", simile al nome \"Loki\"), dopo un breve inseguimento, Thor lo convince a seguirlo ad Asgard, dove gli ridona i poteri divini, pur mantenendo un aspetto infantile. Nonostante il nuovo Loki non ricordi nulla del suo passato, ancora una volta gli asgardiani, ed in particolar modo Odino, lo trattano con timore e diffidenza accusandolo di essere un traditore per via delle azioni della sua precedente incarnazione.\nPoco dopo il suo ritorno ad Asgard il nuovo Loki viene visitato da una gazza che gli lascia una misteriosa chiave, tale artefatto lo porta a compiere un viaggio mistico al termine del quale incontra la vecchia versione di s\u00e9 stesso, che, dopo avergli rivelato d'aver scelto di morire poich\u00e9 stanco di vivere, si offre di rimanere al suo fianco in forma di gazza facendogli da guida spirituale e venendo chiamato \"Ikol\". Terminata tale esperienza, il giovane Loki fa ritorno ad Asgard scoprendo dell'imminente Guerra del Serpente, cui prende parte architettando un complesso piano volto a suggellare una temporanea alleanza con le forze di Hela dando luogo a una coalizione con Tyr (generale della \"Dea della Morte\"), quattro D\u00edsir (Valchirie cadute mangia-anime) e il Distruttore. Dopo la morte di Thor nella battaglia finale con il Serpente, il giovane Loki e Silver Surfer riparano Mjolnir permettendogli di resuscitare.\nIn seguito tuttavia, il giovane Loki scopre che durante la missione svolta nel regno dei morti la sua esistenza \u00e8 rimasta legata a un artefatto che consentirebbe a Mefisto di dominarre il mondo. Ci\u00f2 fa parte di una macchinazione di \"Ikol\" per costringere la sua reincarnazione a cedergli il controllo del suo corpo in quanto il solo modo per distruggere l'artefatto \u00e8 che Loki \"cessi d'esistere\": con la cancellazione della coscienza del giovane Loki tale condizione viene esaudita mentre \"Ikol\", occupato il corpo lasciato vuoto dal ragazzino, torna a essere Loki.\nAl fine di recuperare i poteri magici perduti reincarnandosi, Loki si allea con un parassita interdimensionale e gli fa attaccare i Giovani Vendicatori per poi giungere in loro soccorso convincendo Wiccan a cedergli temporaneamente i suoi poteri permettendogli di riottenere un corpo pi\u00f9 adulto recuperando cos\u00ec i propri. Aiutato il team a neutralizzare la minaccia, Loki rivela loro di averli manipolati e, sopraffatto dal senso di colpa per tutto ci\u00f2 e per aver \"ucciso\" il s\u00e9 stesso bambino, si teletrasporta via.\nAgente di Asgard.\nDesideroso di redenzione, Loki inizia a svolgere varie missioni sulla Terra per conto delle \"Madri di Tutti\" (\"All Mother\"), ossia Freiya, Gea e Idunn, il nuovo triumvirato regnante ad Asgard, ora nota come Asgardia. Nel corso dei suoi incarichi, Loki fa amicizia con Verity Willis, una mortale dai limitati poteri magici capace di vedere oltre ogni inganno. Successivamente per\u00f2, Loki scopre che le \"Madri di Tutti\" lo stanno manipolando in accordo con una sua versione malvagia venuta dal futuro, Re Loki, poich\u00e9 conosce che se il suo destino cambiasse potrebbe cambiare anche quello di Asgardia; furioso Loki smette di lavorare per loro e si reca sulla Terra per assistere nella battaglia contro Onslaught Rosso subendo gli effetti di un incantesimo fallimentare di Scarlet che inverte la sua bussola morale; divenuto buono (seppur comunque presuntuoso e sleale) Loki affronta il fratello adottivo, reso malvagio dall'incantesimo, in una battaglia rivelandosi addirittura degno di brandire Mjolnir, almeno finch\u00e9 gli effetti dell'inversione non vengono annullati riportando supereroi e supercriminali alla moralit\u00e0 originaria.\nTemporaneamente incapace di mentire a causa di un effetto collaterale della re-inversione, Loki confessa involontariamente al fratello d'aver assassinato la versione bambina di s\u00e9, motivo per cui questi lo conduce ad Asgardia affinch\u00e9 venga adeguatamente processato e punito. L'intervento della madre adottiva Freiya fa in modo che Loki sia semplicemente esiliato sulla Terra, dove viene tuttavia nuovamente avvicinato da Re Loki che lo mette al corrente del suo inevitabile destino di distruttore della Terra e della sua impossibilit\u00e0 di redenzione. Ascoltato ci\u00f2, Loki ha una sorta di dibattito metafisico con la sua versione originale e quella bambina dove conclude che gli \"inganni\" non siano che \"storie\", dopodich\u00e9, apparentemente, si consuma e muore salvo ricomparire mesi dopo definendosi \"Dio delle Storie\" (\"God of Stories\").\nNuovissimo Universo Marvel.\nCon la rinascita del multiverso e lo scoppio di una guerra tra i Dieci Regni a causa di Malekith, Loki viene incaricato di infiltrarsi nel Concilio Oscuro di quest'ultimo per conto di Asgard, missione nel corso della quale arriva a pugnalare e quasi uccidere la madre adottiva Frigga pur di dimostrare la sua fedelt\u00e0 e salvaguardare la sua copertura.\nPoteri e abilit\u00e0.\nSeppur di dimensioni ridotte a causa di un difetto genetico, Loki \u00e8 in tutto e per tutto un Gigante di Ghiaccio e possiede i poteri comuni a tutti gli esponenti della specie (eccetto la criocinesi) ovvero forza, agilit\u00e0, velocit\u00e0, riflessi e resistenza sovrumane, rendendolo pi\u00f9 forte e resistente della media degli asgardiani: \u00e8 infatti in grado di sollevare 50 tonnellate, ha distrutto un enorme edificio con un solo pugno e, sebbene solo sul piano magico, potrebbe in teoria aumentare la sua forza tramite la magia, anche se con effetti temporanei. Come per gli asgardiani, i suoi tessuti sono 3 volte pi\u00f9 densi degli umani, rendendolo in grado di reggere proiettili di grosso calibro, cadute da grandi altezze, raggi di energia e ogni altro colpo che sarebbe fatale per un normale asgardiano. Ha incassato i raggi di energia degli anelli del Mandarino e i colpi dell'Uomo Ragno senza battere ciglio. La sua longevit\u00e0 \u00e8 quasi illimitata e, raggiunta la maturit\u00e0, il suo invecchiamento si \u00e8 praticamente cristallizzato, inoltre non pu\u00f2 morire se non venendo ucciso ed \u00e8 completamente immune ai danni provocati dalle basse temperature (come ipotermia o congelamento). Oltre a tutto ci\u00f2 Loki \u00e8 un combattente tanto abile da sconfiggere Eric Masterson in un colpo solo e dispone di una superba competenza nella lotta all'arma bianca. Dotato di un'intelligenza straordinaria e di fini doti stategiche, in qualit\u00e0 di \"Dio dell'Inganno e delle Malefatte\" Loki \u00e8 inoltre un superbo manipolatore capace di convincere praticamente chiunque, tramite l'inganno, a fare qualsiasi cosa desideri.\nLa caratteristica distintiva di Loki sono tuttavia i suoi immensi poteri magici, pari, se non superiori, a quelli di Scarlet e Karnilla. Tramite i suoi poteri Loki si \u00e8 dimostrato in grado di creare campi di forza, divenire intangibile, proiettare la sua forma astrale, levitare, rendersi invisibile, emettere energia, ipnotizzare qualsiasi essere vivente, teletrasportarsi tra le dimensioni, viaggiare nel tempo, creare illusioni capaci di raggirare anche un'intera citt\u00e0, trasformare oggetti o dar loro vita. Loki \u00e8 inoltre in grado di conferire superpoteri ad altri individui ed ha praticato su s\u00e9 stesso un incantesimo che ne ha aumentato vertiginosamente la resistenza rendendolo immune al tocco di Rogue alla tecnologia di Controller e capace di liberarsi dalle grinfie di Apocalisse.\nLoki \u00e8 inoltre un mutaforma capace sia di modificare le proprie dimensioni che di assumere le sembianze di qualsiasi altro essere vivente; non necessariamente tuttavia tale processo gli permette di ottenere anche le abilit\u00e0 della creatura (o persona) in cui si \u00e8 trasformato, ad eccezione di alcune capacit\u00e0 naturali come ad esempio il volo in forma d'uccello o di drago. Dopo la sua rinascita, tale abilit\u00e0 si \u00e8 notevolmente indebolita lasciandolo in grado di mutare sesso o specie ma non di assumere le sembianze di qualcun altro.\nDopo aver fatto cancellare il proprio nome dal \"Libro di Hel\", Loki ha inoltre ottenuto di poter permanentemente ingannare la morte reincarnandosi in una nuova forma ogni volta che viene ucciso.\nAltre versioni.\n2099.\nNel futuro di \"Marvel 2099\", gli asgardiani hanno cessato di esistere ma intorno a loro si \u00e8 creato un culto tanto vasto da spingere la societ\u00e0 senza scrupoli nota come Alchemax a creare un programma di realt\u00e0 virtuale chiamato Valhalla. Uno degli scienziati messi a lavorare sul progetto, Jordan Boone, assetato di potere, vi si connette trasformandosi in Loki ma mantenendo la propria personalit\u00e0 e, successivamente, si coalizza con Destino, Krystalin, Bloodhawk, Timothy Fitzgerald e Meanstreak per sconfiggere le versioni Alchemax di Heimdall e Thor. Successivamente assume l'identit\u00e0 di Halloween Jack e inizia una faida con la potente boss di Las Vegas Desdemona dopo che questa lo tortura accusandolo di aver barato al suo casin\u00f2.\nGuardiani della Galassia.\nNella linea temporale dei \"Guardiani della Galassia\", Loki \u00e8 ancora in vita nel XXXI secolo e risiede sulla Luna. Messosi a capo di un esercito di assassini inumani assale Asgard venendo sconfitto dal nipote Woden Thorson e in seguito bandito nel Black Canyon.\nLoki Triumphant.\nNella miniserie \"Loki Triumphant\", incentrata su un'ipotetica sconfitta di Thor da parte di Loki, l'ingannatore, divenuto signore di Asgard, non viene pi\u00f9 presentato come un tiranno assetato del sangue del fratello, ma come un individuo vittima di un destino che lo vuole sempre perdente e desideroso di essere accettato e amato nonostante la sua estraneit\u00e0 alla stirpe di Odino. Dai suoi ricordi emerge che Thor \u00e8 stato spesso messo in condizione di odiarlo da coloro che gli erano intorno e da ci\u00f2 nasce il suo desiderio inconfessato di riappacificarsi col fratello adottivo, che decide di liberare dalla prigionia seppur consapevole che torner\u00e0 a combatterlo come sempre.\nMarvel Zombi.\nIn \"Marvel Zombi\", Loki viene sbranato dai Vendicatori zombie divenendo a sua volta un non morto.\nMC2.\nNel futuro alternativo di \"MC2\" Loki, alla guida di un'armata di troll, rapisce diversi superumani portandoli su Asgard per servirsi di loro al fine di conquistare il regno, il suo piano tuttavia fallisce nel momento in cui essi collaborano per affrontarlo costringendolo alla ritirata. Ironicamente, tale azione provoca la nascita degli A-Next (i Vendicatori della nuova generazione) similmente a come il suo intervento aveva, anni prima, portato alla nascita del gruppo originale. Desideroso di mettere fine definitivamente agli eroi tanto odiati, Loki li rapisce nuovamente, fa loro un lavaggio del cervello e li rispedisce sulla Terra affinch\u00e9 la distruggano, tuttavia Capitan America, Thor, Hulk e Spider-Girl mandano a monte i suoi piani decondizionando gli A-Next e sigillando in un limbo l'ingannatore che, per\u00f2, riesce prima ad uccidere Capitan America, il cui spirito si trasforma in una costellazione volta a ispirare le generazioni future. La figlia del \"Dio degli Inganni\", Sylene, giura in seguito di vendicare il padre.\nRinascita degli Eroi.\nNell'universo de \"La Rinascita degli Eroi\", Loki, rinato in un universo privo di Asgard e di Odino, rintraccia la versione parallela del fratello adottivo spingendolo con l'inganno ad affrontare i Vendicatori venendo scoperto e sconfitto; successivamente si allea con l'Incantatrice al fine di traviare Scarlet scoprendo, contemporaneamente, di essere in grado di assorbire i poteri dei superumani per incrementare i propri. Dopo aver assorbito un quantitativo immenso di raggi gamma, divenendo gigantesco e quasi onnipotente, Loki viene affrontato dalle forze congiunte dei Vendicatori, dell'Incantatrice e di Agatha Harkness venendo disintegrato.\nRe Loki.\nRe Loki \u00e8 una versione futura e malvagia del Loki reincarnato profondamente incattivito dal fatto che, anche dopo secoli di servizio come agente di Asgard, veniva comunque visto dai suoi abitanti come l'infido \"Dio dell'Inganno e delle Malefatte\" e trattato con disprezzo. Furioso e incattivito oltre ogni precedente, si reca sulla Terra e stermina la razza umana per poi iniziare una guerra col fratello adottivo Re Thor; accortosi di non poter sconfiggere il nemico, tuttavia, decide di tornare indietro nel tempo per assassinarlo in un periodo in cui \u00e8 pi\u00f9 vulnerabile poich\u00e9 incapace di brandire Mjolnir. Nonostante la sua linea temporale venga scongiurata quando il Loki reincarnato prende in mano il suo destino decidendo di non voler diventare come lui, Re Loki resta in circolazione determinato a realizzare i suoi piani.\nTerra X.\nNella serie \"Terra X\", Loki persuade il padre a tramutare Thor in una donna dicendogli che solo cos\u00ec potr\u00e0 davvero imparare l'umilt\u00e0, dopodich\u00e9 lancia un incantesimo sul Bifr\u01ebst facendo s\u00ec che qualora il fratello adottivo facesse ritorno dal suo esilio, rimarrebbe bloccato ad Asgard e ad egli verrebbe concesso di regnare sulla Terra. In tale versione Loki \u00e8 il primo a scoprire che gli asgardiani sono in realt\u00e0 degli alieni manipolati dai Celestiali affinch\u00e9 credano di essere gli dei nordici ma, quando lo racconta, non viene creduto e i suoi tentativi di convincere i suoi simili a opporsi alle entit\u00e0 cosmiche sono vani. Anni dopo, convinto Thor del dispotismo di Odino, si allea con lui e lo rovescia per poi entrare nei Vendicatori.\nUltimate.\nNell'universo Ultimate Loki \u00e8 figlio del re di Asgard Odino e della regina dei Giganti di Ghiaccio Farbauti. Geloso dei fratellastri Thor e Balder, si ribella uccidendo quest'ultimo e rubando le rune sacre di Odino al fine di scatenare il Ragnar\u01ebk. Rifugiatosi sulla Terra, in Norvegia, nel 1939 assume l'identit\u00e0 del Barone Heinrich Zemo e riunisce dei soldati nazisti potenziandoli grazie alle rune e portandoli poi su Asgard, che rade al suolo assieme a loro e a un esercito di Giganti di Ghiaccio ma venendo intrappolato dal padre morente nella \"Stanza senza Porte\" (\"The Room With No Doors\") da cui viene liberato decenni dopo da Helmutt, figlio del vero barone, che uccide in segno di gratitudine. Per vendicarsi dei due asgardiani rinati nell'era moderna (Thor e Balder) Loki si crea l'identit\u00e0 dello scienziato norvegese Gunnar Golmen, capo dell'Iniziativa di Difesa Europea (risposta dell'Unione europea agli Ultimates) dichiarando pubblicamente che suo fratello Thorlief (Thor) \u00e8 un pazzo ossessionato dai miti nordici fuggito negli Stati Uniti dopo aver rubato una potente arma di sua creazione: Mjolnir. Unitosi ai Liberatori per puro divertimento, dopo la loro sconfitta rivela la sua vera identit\u00e0 e affronta gli Ultimates per scatenare la Terza Guerra Mondiale ma viene sconfitto da Thor e dalle rinate forze asgardiane, venendo in seguito imprigionato da Odino affinch\u00e9 paghi per i suoi crimini.\nAnni dopo, Loki evade, conferisce dei poteri ai Difensori e li manipola affinch\u00e9 attacchino gli Ultimates dando poi luogo ad un'invasione di orchi, troll e draghi a New York. Al fine di far soffrire il fratellastro, inoltre, trafigge la sua amata Valkyrie con una spada, sebbene questa sia poi rianimata da Hela e gli restituisca il favore uccidendolo. Successivamente resuscitato grazie a sue macchinazioni ignote, come ogni asgardiano eccetto Thor, Loki viene ucciso dai \"Figli del Domani\", seguaci di una folle versione futura di Reed Richards.\nVecchio Logan.\nNel futuro alternativo di \"Vecchio Logan\", Loki \u00e8 uno dei pochi supercriminali ad essere morto la notte in cui essi conquistarono il mondo con un attacco di massa a tutti i supereroi. Si ignora contro chi stesse combattendo, fatto sta che per tale scontro, avvenuto a Manhattan, si era ingigantito fino a raggiungere le dimensioni di un grattacielo e, dopo che gli \u00e8 crollato addosso il Baxter Building, le sue dimensioni non si sono ridotte lasciando il suo gigantesco scheletro come monumento.\nAltri media.\nCinema.\nNel franchise del Marvel Cinematic Universe, Loki \u00e8 interpretato da Tom Hiddleston, che per la performance ha vinto l'Empire Awards per il miglior debutto definendo il personaggio \u00abuna versione fumettistica di Edmund nel \"Re Lear\", ma pi\u00f9 crudele\u00bb, ispirandosi alle performance di Peter O'Toole in \"Lawrence D'Arabia\" e \"Il leone d'inverno\" per interpretarlo e perdendo diversi chili al fine di darne una caratterizzazione magra, emaciata e completamente opposta a quella di Thor. I poteri di tale versione sono stati enormemente ridotti rispetto alla controparte cartacea, tanto da eseguire solo illusioni, e doti di mutaforma. Nel corso della storia subisce un notevole sviluppo, assumendo un ruolo pi\u00f9 positivo da antieroe. Il personaggio \u00e8 stato universalmente acclamato ed \u00e8 considerato \"uno dei personaggi pi\u00f9 amati dell'MCU\", con Hiddleston che ha ricevuto numerosi premi e riconoscimenti per la sua interpretazione. Nell'omonima serie appare anche una sua Variante femminile interpretata da Sophia Di Martino e con lo pseudonimo di \"Sylvie\". Sempre nella serie viene confermato il suo essere gender fluid e bisessuale; ci\u00f2 lo ha reso il primo personaggio dell'MCU a essere dichiaratamente LGBT."}
{"id": "276220", "revid": "124764752", "url": "https://it.wikipedia.org/wiki?curid=276220", "title": "Ecatombe", "text": "L'ecatombe \u00e8 una cerimonia sacra caratterizzata dall'uccisione di animali offerti in sacrificio a una divinit\u00e0. Le pi\u00f9 articolate descrizioni si hanno in Omero, ma la diffusione di questo rito, celebrato in forme talvolta differenti, copre buona parte dell'area del mar Mediterraneo.\nNell'antica Grecia era definita \"\u1f11\u03ba\u03b1\u03c4\u03cc\u03bc\u03b2\u03b7\" (\"ekat\u00f3mb\u0113,\" con il significato di \"magnifico sacrificio\"), termine composto da \"hekat\u00f3n\" = cento e \"b\u00fbs\" = bue: da ci\u00f2 si desume il sacrificio di cento buoi, di agnelli o, in genere, di una grande quantit\u00e0 di animali. Alcuni storici affermano che il numero cento fosse riferito al numero dei \"piedi\" e che si trattasse del sacrificio di 25 quadrupedi o 50 bipedi. \nNel V secolo a.C., ad Argo e nella colonia di Egina, il re Archino aveva istituito le feste ecatombee (anche dette eree, in quanto celebrate in onore della dea Era), durante le quali venivano sacrificati 100 buoi, poi sezionati e distribuiti alla popolazione. In Laconia, quale augurio di salute alle cento citt\u00e0 che componevano la regione, venivano celebrate le ecatombee, sempre allietate da giochi e banchetti.\nNel mese di Ecatombeone, ad Atene, si tenevano le \"grandi panatenee\" dedicate ad Atena.\nSecondo Diogene Laerzio, Pitagora sacrific\u00f2 un'ecatombe quando scopr\u00ec il teorema geometrico che porta il suo nome. Sembra tuttavia un'informazione non corretta, data l'osservanza di Pitagora per il vegetarianesimo e il rispetto degli animali indottogli anche dalla dottrina nella metempsicosi. Molti secoli dopo, l'epigrammista Filippo Pananti (Filippo Pananti) trasse dal lontano episodio la seguente morale:&lt;poem&gt;\n\"Allorquando Pitagora trov\u00f2\"\n\"Il suo gran teorema,\"\n\"Cento bovi immol\u00f2.\"\n\"Dopo quel giorno trema\"\n\"De' buoi la razza, se si fa\"\n\"Strada al giorno una nuova verit\u00e0\".&lt;/poem&gt;"}
{"id": "276223", "revid": "124587730", "url": "https://it.wikipedia.org/wiki?curid=276223", "title": "Biafra", "text": "Il Biafra, ufficialmente la Repubblica del Biafra, ebbe una vita breve come Stato secessionista nel sud-est della Nigeria. Esistette dal 30 maggio 1967 al 15 gennaio 1970. Il Capo di Stato Maggiore annunci\u00f2 formalmente la capitolazione il 12 gennaio. Il Paese prese nome dal Golfo del Biafra, sul quale si affacciava.\nGli abitanti erano per lo pi\u00f9 la gente Igbo, che guid\u00f2 la secessione a causa di tensioni economiche, etniche, culturali e religiose tra i vari popoli della Nigeria. Altri gruppi etnici erano Efik, Ibibio, Annang, Ejagham, Eket, Ibeno e Ijaw.\nStoria.\nLa secessione della regione del Biafra fu la causa primaria della guerra civile nigeriana, conosciuta anche come guerra del Biafra.\nIl Biafra fu riconosciuto solo da un piccolo numero di paesi durante la sua esistenza: Gabon, Haiti, Costa d'Avorio, Tanzania, Israele e Zambia. Nonostante la mancanza di un riconoscimento ufficiale, altri paesi fornirono assistenza militare al Biafra e in particolar modo Francia, Rhodesia e Sudafrica. L'aiuto del Portogallo fu cruciale per la sopravvivenza della repubblica. L'allora colonia portoghese di S\u00e3o Tom\u00e9 e Pr\u00edncipe divenne un centro di raccolta degli aiuti umanitari. La moneta del Biafra fu stampata a Lisbona, che era anche sede dei principali uffici d'oltremare del Biafra.\nNel gennaio 1966 ci fu in Nigeria un tentativo di colpo di Stato, che fu sanguinoso, ma di breve durata. Dal momento che quasi tutti gli ufficiali igbo (o ibo) dell'esercito nigeriano erano sopravvissuti, si sospett\u00f2 che fossero stati proprio loro a provocare il colpo di Stato e nei mesi di maggio e settembre 1966 gli ibo immigrati nel nord della Nigeria furono vittime di uccisioni di massa. Quasi tutta la popolazione ibo, stimata allora in 11 milioni, viveva in quella che era la regione orientale della Nigeria, amministrata da un governatore militare ibo, il tenente colonnello Chukwuemeka Odumegwu Ojukwu. Egli dichiar\u00f2 la regione uno stato indipendente con capitale Enugu e le sue truppe iniziarono a confiscare le risorse federali, come per esempio i veicoli postali in entrata.\nLa Nigeria rispose inizialmente con un blocco economico e invase il territorio il 6 luglio 1967. Nella successiva guerra civile, le truppe del Biafra compirono delle incursioni a ovest, in territorio nigeriano, nei mesi di luglio e agosto. Le truppe nigeriane, per\u00f2, si difesero e contrattaccarono, avanzando in Biafra e obbligando il governo a trasferire ripetutamente la capitale da Enugu ad Aba e poi a Umuahia verso la fine dell'anno, e infine a Owerri nel 1969. Sempre in quell'anno, il 9 maggio, vi fu una strage presso una base Eni, dove morirono 10 tecnici italiani e uno arabo.\nDal 1970 il Biafra fu sconvolto dalla guerra e si trov\u00f2 ad avere una grande necessit\u00e0 di viveri. In pieno collasso militare ed economico, Chukwuemeka Odumegwu Ojukwu fugg\u00ec dal paese e il resto del territorio della repubblica fu reincorporato nella Nigeria.\nSi ritiene che circa un milione di persone siano morte nel conflitto, soprattutto a causa della fame e delle malattie. La fame fu causata anche dall\u2019avanzata delle truppe nemiche che derubavano le famiglie e portavano via il cibo da ogni singola casa. Dopo la guerra, per cancellarne anche il nome, il governo nigeriano rinomin\u00f2 il Golfo del Biafra in Golfo di Bonny. \nIl percorso di riconciliazione.\nNel 1999 il giornale \"Guardian of Lagos\" rifer\u00ec che il presidente Olusegun Obasanjo aveva commutato in pensionamento il congedo di tutti i militari che avevano combattuto per la secessione del Biafra. In una trasmissione su una rete televisiva nazionale, disse che la decisione si fondava sulla convinzione che \u00abla giustizia deve sempre essere temperata dalla misericordia\u00bb. Si deve anche considerare il fatto che, durante l'anno precedente questa dichiarazione, c'era stato un ritorno del sentimento pro-Biafra in una parte della popolazione igbo, che sosteneva di essere stata emarginata nella federazione nigeriana.\nGeografia.\nIl Biafra aveva una superficie di 77.310\u00a0km2, con confini terrestri con la Nigeria a nord e ad ovest e con il Camerun ad est. A sud si affacciava sul Golfo di Guinea. Tre grandi fiumi scorrono nella regione del Biafra verso il Golfo di Guinea: l'Imo, il Cross e il Niger. Il territorio del Biafra fa parte oggi degli Stati nigeriani di Cross River, Ebonyi, Enugu, Anambra, Imo, Bayelsa, Rivers, Abia, Akwa Ibom e Delta.\nLingua.\nDurante l'esistenza dello stato, la lingua predominante del Biafra era l'igbo. Insieme all'igbo c'erano una variet\u00e0 di altre lingue, tra cui Efik, Ijaw, Annang e Ibibio. L'inglese era la lingua ufficiale.\nEconomia.\nLa prima istituzione realizzata dal governo del Biafra fu la Banca del Biafra, compiuta con il \"Decreto n \u00b0 3 del 1967\". La Banca ha effettuato tutte le funzioni centrali bancarie, tra cui la somministrazione di valuta estera e la gestione del debito pubblico della Repubblica. La banca \u00e8 stata amministrata da un governatore e quattro consiglieri; il primo governatore, che ha firmato le banconote, era Sylvester Ugoh. Un secondo decreto, \"Decreto n \u00b0 4 del 1967\", ha modificato la legge sulle banche della Repubblica Federale della Nigeria per la Repubblica del Biafra.\nLa banca aveva sede a Enugu, ma, a causa della guerra in corso, fu trasferita pi\u00f9 volte. Il Governo del Biafra tent\u00f2 di finanziare la guerra attraverso cambi di valuta: prima annunci\u00f2 che la moneta nigeriana non aveva pi\u00f9 corso legale (per far posto a una nuova valuta). Dopo l'annuncio, tonnellate di banconote nigeriane furono trasportate in un tentativo di acquistare valuta estera.\nLa valuta del Biafra era stata la Lira nigeriana, fino a quando la Banca del Biafra inizi\u00f2 a stampare le proprie Lira del Biafra. La nuova moneta ebbe corso legale dal 28 gennaio 1968 e la sterlina nigeriano non fu pi\u00f9 accettata come unit\u00e0 di scambio. Le prime banconote ad essere emesse furono quelle da 5 scellini e da 1 lira, nel 1967.\nDifesa militare.\nAll'inizio della guerra, il Biafra aveva circa 3.000 soldati, ma alla fine della guerra, essi erano 30.000. L'esercito del Biafra non ricevette alcun supporto ufficiale da nessun altro Stato durante la guerra, anche se furono acquistate clandestinamente armi. Un certo numero di ufficiali europei diedero il loro contributo alla causa del Biafra: il tedesco Rolf Steiner era un tenente colonnello assegnato al 4\u00b0 Commando Brigade e il gallese Taffy Williams fu un Maggiore fino alla fine del conflitto.\nI biafrani riuscirono a creare una forza aerea piccola, ma efficace. I comandanti BAF erano Chude Sokey e poi Godwin Ezeilo, addestrati dalla Royal Canadian Air Force. Le forze aree del Biafra comprendevano due B-25 Mitchell, un B-26 Invader (pilotato dall'asso polacco della seconda guerra mondiale Jan Zumbach, noto anche come \"John Brown\"), un DC-3 e un Dove. Nel 1968 il pilota svedese Carl Gustav von Rosen sugger\u00ec il progetto MiniCOIN al generale Ojukwu. Entro la primavera del 1969, Biafra aveva riunito cinque Malm\u00f6 MFI-9 nel Gabon, chiamandoli \"Biafra Babies\".\nNel settembre del 1969, il Biafra acquis\u00ec quattro ex-Armee de l'Air North American T-6Gs, che furono trasportati al Biafra il mese successivo. Questi aerei fecero missioni fino al gennaio 1970, pilotati da ex piloti militari portoghesi."}
{"id": "276225", "revid": "363629", "url": "https://it.wikipedia.org/wiki?curid=276225", "title": "Fumetteria", "text": "La fumetteria \u00e8 un negozio specializzato nella vendita di fumetti.\nDescrizione.\nPer propria natura i fumetti sono spesso pubblicati su volumi periodici (di solito mensili) che spesso affiancano altre pubblicazioni regolari nelle edicole. In fumetteria, tuttavia, \u00e8 possibile reperire facilmente volumi arretrati oppure, in misura minore, accordarsi per reperire il materiale non immediatamente disponibile. Esistono inoltre serie giudicate dagli editori meno popolari di altre che pertanto vengono stampate esclusivamente per il circuito dei negozi specializzati. In genere \u00e8 anche possibile, per i clienti, prenotare gli albi prima della loro uscita. In alcuni casi gli esercenti possono applicare tariffe scontate sul prezzo di copertina a fini di fidelizzazione del cliente.\nNormalmente le fumetterie organizzano incontri con autori ed editori di fumetti e sono un luogo di ritrovo per gli appassionati. In questo caso la fumetteria assolve ad un importante ruolo pubblicitario per gli autori ospitati, i quali possono rispondere alle domande dei lettori, donare disegni autografi ed in generale saggiare il polso del pubblico. Anche la fumetteria trae ovviamente benefici pubblicitari da questi incontri.\nLa maggior parte delle fumetterie tratta anche materiale riguardante giochi di ruolo e giochi di carte collezionabili quali \"\", mettendo spesso a disposizione dei propri clienti locali adibiti al gioco e svolgendo di fatto attivit\u00e0 simili a quelle di una ludoteca.\nOltre a questi prodotti \u00e8 facile trovare anche \"gadget\" specifici quali \"action figure\", portachiavi ed altre piccole riproduzioni dei propri personaggi preferiti (soprattutto provenienti dal Giappone, dove prendono il nome di \"gashapon\").\nNegli anni ottanta le fumetterie in Italia erano pochissime; il boom di questo tipo di attivit\u00e0 si \u00e8 verificato negli anni novanta."}
{"id": "276272", "revid": "287204", "url": "https://it.wikipedia.org/wiki?curid=276272", "title": "Suddivisioni della Bosnia ed Erzegovina", "text": "A seguito degli Accordi di Dayton, la Bosnia ed Erzegovina \u00e8 divisa in due entit\u00e0:\nA queste si aggiunge il Distretto di Br\u010dko (\"Br\u010dko Distrikt\") considerato parte di entrambe le entit\u00e0.\nLa Federazione di Bosnia ed Erzegovina e la Repubblica Serba di Bosnia ed Erzegovina occupano ciascuna poco meno della met\u00e0 del territorio della nazione esercitando una completa sovranit\u00e0 sulle rispettive aree. Sia la Federazione che la Repubblica Serba hanno una propria capitale, bandiera, stemma, presidente, parlamento, polizia, dogana e sistema postale.\nLe due entit\u00e0 sono separate dalla cosiddetta Linea di Confine Inter-Entit\u00e0 (in inglese IEBL, \"Inter-Entity Boundary Line\"), che non \u00e8 legata a peculiarit\u00e0 naturali, ma fu stabilita all'interno degli accordi stipulati tra le parti belligeranti ed \u00e8 basata sull'appartenenza etnico-culturale delle popolazioni dei diversi distretti. I confini interni tra la Federazione e la Repubblica Serba sono amministrativi e non hanno frontiere fisiche.\nLa citt\u00e0 di Br\u010dko, nella Bosnia nord-orientale, rappresenta un distretto amministrativo autonomo, appartenente sia alla Federazione che alla Repubblica Serba e mantenuto sotto la supervisione internazionale.\nLa Federazione di Bosnia ed Erzegovina (\"Federacija Bosne i Hercegovine\", FBiH) \u00e8 divisa in dieci cantoni (\"kanton\" in bosniaco, \"\u017eupanija\" in croato) a loro volta suddivisi nelle varie municipalit\u00e0 (comuni; Sarajevo, Mostar, Zenica, Tuzla, Biha\u0107 e \u0160iroki Brijeg hanno titolo di citt\u00e0). Cinque cantoni sono bosniaci, tre sono croati, due sono multietnici e possiedono legislazioni locali atte a tutelare entrambi i gruppi etnici-culturali. \nI 10 cantoni raggruppano 79 municipalit\u00e0:\nLa Repubblica Serba \u00e8 composta da 7 regioni che raggruppano le 63 municipalit\u00e0:"}
{"id": "276275", "revid": "20768", "url": "https://it.wikipedia.org/wiki?curid=276275", "title": "Vigneto", "text": "Con il termine vigneto si intende un appezzamento di terreno dedicato alla monocoltura della vite.\nDizioni.\nMentre in lingua inglese (ad esempio) esiste un solo termine (\"vineyard\") per indicare un appezzamento coltivato a vite, in italiano oltre a vigneto \u00e8 molto utilizzato anche vigna. In realt\u00e0, a rigore vigneto \u00e8 un termine codificato in agronomia (come aranceto, oliveto, castagneto, ecc.), che viene pertanto utilizzato nel gergo tecnico (ad esempio nelle trattazioni viti-vinicole), mentre vigna \u00e8 una parola del lessico ordinario.\nLa parola vigneto non va confusa con vitigno (come spesso accade da parte dei mass media).\nStoria.\nSecondo l'Antico Testamento (), No\u00e8 piant\u00f2 un vigneto sul Monte Ararat, e con il vino prodotto si ubriac\u00f2. Quando Mos\u00e8 condusse gli Ebrei a Canaan, si dice che lasciarono con rammarico i vini dell'Egitto (). Nella loro nuova terra, tuttavia, trovarono numerosi vigneti.\nDurante il Medioevo la viticoltura venne portata avanti nei monasteri, che erano gli unici ad avere le risorse, la sicurezza, la stabilit\u00e0 e l'interesse nel migliorare la qualit\u00e0 dei vini nel tempo. I monaci avevano anche le conoscenze e il tempo necessario per migliorare la loro abilit\u00e0 come viticoltori.\nI vigneti europei furono piantati con diverse variet\u00e0 di \"Vitis vinifera\", ma sul finire del XIX secolo quasi tutte le specie furono praticamente distrutte dalla Fillossera, un afide che era stato introdotto in Europa.\nPoich\u00e9 le specie americane di \"Vitis\", ad eccezione di \"Vitis labrusca\", erano tolleranti alla Fillossera, la vite europea fu salvata innestandola su selezioni di ibridi derivati da \"Vitis berlandieri\", \"Vitis riparia\" e \"Vitis rupestris\".\nTipi di vigneto.\nA seconda del sistema di allevamento della vite usato, i vigneti si dividono in"}
{"id": "276279", "revid": "135224", "url": "https://it.wikipedia.org/wiki?curid=276279", "title": "Erica", "text": "Erica \u00e8 un genere della famiglia delle Ericacee, comprendente circa 850 specie sempreverdi a portamento arbustivo.\nDescrizione.\nLa maggior parte delle specie \u00e8 frutici o suffrutici alti da 20\u00a0cm a 1,5\u00a0m. Le specie pi\u00f9 alte sono \"Erica arborea\" ed \"Erica scoparia\" che possono raggiungere anche 6\u20137 m. Tutte le specie sono sempreverdi con foglie piccole ed aghifoglia lunghe 2\u201315\u00a0mm.\nLa produzione di fiori \u00e8 in genere abbondante e per questo le piante di \"Erica\" sono coltivate come ornamentali. I semi sono molto piccoli e in alcune specie possono rimanere sul suolo per decenni.\nSono state riconosciute ed accettate oltre 800 specie di Erica, molte delle quali sono endemiche del Sudafrica e si trovano nel \"fynbos\", la landa tipica della Regione floristica del Capo. Le altre specie sono originarie di altre parti dell'Africa e dell'Europa (in particolar modo della regione atlantica).\nEtimologia.\nIl nome generico \"Erica\" assegnato da Linneo, deriva dal latino \"er\u012bc\u0113\", una pianta descritta da Plinio, a sua volta adattamento di un'antica parola greca, \u1f10\u03c1\u03b5\u03af\u03ba\u03b7 \"er\u00e9ik\u0113\", usata da Eschilo e Teocrito e imparentata con l'antico irlandese \"froech\", con il lettone \"vir\u0161i\" e il lituano \"vir\u017ei\".\nNonostante la similitudine, il nome Erica non deriva direttamente dalla pianta (il cui appellativo \u00e8 d'origine greco-latina) bens\u00ec dal nome scandinavo \"Erik\" (antico \"Eirikr\"; femminile \"Erika\"), sebbene in Italia e nei Paesi di lingua tedesca (dov'\u00e8 frequente la forma maschile \"Erich\") sia stato promosso dall'erronea associazione con il nome della pianta.\n\"Calluna\" ed \"Erica\".\nIl genere \"Calluna\" che comprende attualmente una sola specie, ovvero il brugo (\"Calluna vulgaris\"), faceva parte del genere ma \u00e8 stato separato; si distingue dal genere affine \"Erica\" perch\u00e9 ha foglie pi\u00f9 piccole (inferiori a 2\u20133\u00a0mm) e la corolla e il calice divisi in quattro parti (tetramero e non pentamero come l\"Erica\"). Spesso comunque le due piante vengono confuse: infatti il brugo a volte \u00e8 chiamato anche \"falsa erica\", o \"erica selvatica\" o ancora pi\u00f9 impropriamente \"erica\". Spesso viene confusa con l'erica carnea, che \u00e8 molto simile come portamento, dimensione e colore.\nUtilizzo.\nTutte le specie di Erica e di Calluna sono piante mellifere, si pu\u00f2 ottenere un buon miele monoflorale e sono bottinate dalle api."}
{"id": "276285", "revid": "2178", "url": "https://it.wikipedia.org/wiki?curid=276285", "title": "Stato laico", "text": ""}
{"id": "276287", "revid": "729019", "url": "https://it.wikipedia.org/wiki?curid=276287", "title": "Isola dei Cappuccini", "text": "L'isola dei Cappuccini \u00e8 un isolotto di quasi 3000\u00a0m\u00b2, situato a meno di 500 metri dalla costa nord-ovest della Sardegna, facente parte del parco nazionale dell'Arcipelago di La Maddalena. Di forma ovale e abbastanza regolare \u00e8 formata da un affioramento granitico che raggiunge una quota massima di 23 metri s.l.m.\nAmbiente e turismo.\n\u00c8 parte sia del parco nazionale dell'Arcipelago di La Maddalena che del parco internazionale delle Bocche di Bonifacio ma al contrario delle altre isole minori sono presenti strutture ricettive, costituite da otto bungalow di forma circolare, che nel periodo estivo ospitano turisti in cerca di assoluta tranquillit\u00e0 e riservatezza. Possiede un piccolo porticciolo per l'approdo delle barche."}
{"id": "276288", "revid": "22356", "url": "https://it.wikipedia.org/wiki?curid=276288", "title": "Saurischio", "text": ""}
{"id": "276290", "revid": "2175", "url": "https://it.wikipedia.org/wiki?curid=276290", "title": "De Capuccini", "text": ""}
{"id": "276291", "revid": "1442080", "url": "https://it.wikipedia.org/wiki?curid=276291", "title": "Sergio Cossu", "text": "Biografia.\nDopo aver partecipato attivamente negli anni '70 alla nascita delle radio libere come disc jockey di Radio Padova dal 1975 al 1977, lavora nella pubblicit\u00e0 come copy e autore di jingles (Bata) e suona in vari piano-bar e gruppi rock del nordest.\nNel 1980 parte per Londra, dove rimane un anno, vivendo da vicino la stagione della new wave.\nAl ritorno in Italia entra in contatto col produttore Roberto Colombo e con lui partecipa a registrazioni di Enzo Jannacci, Edoardo Bennato, Miguel Bos\u00e9 e altri.\n\u00c8 stato uno dei pionieri in Italia nell'uso del computer e dell'elettronica nella musica pop italiana all'inizio degli anni '80.\nNel 1984 scrive per l'album Bandido di Miguel Bos\u00e8 due grandi successi internazionali: \"Sevilla\" e \"Amante bandido\", con testi in spagnolo dello stesso Bos\u00e8, in italiano di Elio Aldrighetti e Oscar Avogadro e in inglese di Peter Hammill.\n\"Sevilla\" \u00e8 stata anche interpretata nel 1998 da Miguel Bos\u00e9 in duetto con la grande soprano catalana Montserrat Caball\u00e9. \nQuesti due brani saranno ripresi da Bos\u00e9 nel 2007 nell'album Papito.\nNel 1984 entra a far parte dei Matia Bazar; rimarr\u00e0 fino al 1999, come tastierista, autore e produttore.\nCon i Matia partecipa a 4 Festival di Sanremo: nel 1985 con \"Souvenir\" (Premio della critica), nel 1988 con \"La prima stella della sera\", nel 1992 con \"Piccoli giganti\" e nel 1993 con \"Dedicato a te\". Degli ultimi due album pubblicati con il gruppo (\"Radiomatia\" e \"Benvenuti a Sausalito\") \u00e8 stato anche produttore.\nAltri brani firmati da Cossu per i Matia Bazar (con testi di Aldo Stellita): \"Ti sento\" (primo in classifica nel 1986 in Italia, Francia, Olanda e Germania), \"Noi\", \"Stringimi\", \"Quando non ci sei\".\nNel 2003 ha fondato l'etichetta discografica Blue Serge (anche casa editrice) specializzata in jazz, musica classica del '900 e Neoclassica.\nHa suonato, in studio o live, con Paolo Fresu, Marco Tamburini, Rossana Casale, Enzo Jannacci, Ricky Gianco, Maurizio Camardi, Roberto Colombo, Gualtiero Bertelli, Grazia Di Michele, Lucio Fabbri, Ares Tavolazzi, Furio Di Castri, Miguel Bos\u00e9, Alberto Radius, Bernardo Lanzetti.\nHa tenuto lezioni, incontri, corsi e seminari nei Conservatori di Trieste e Rovigo, al DAMS di padova e in varie scuole di musica.\nCome fonico ha registrato i cd \"Da capo\" di Ermanno Signorelli, \"Nina\" di Laura Copiello, \"Claude Debussy: Four Hand Piano Music\" di Jean-Pierre Armengaud e Olivier Chauzu (Naxos Records 2013), \"Sciam Sciam\" dei Tarantolati di Tricarico (CNI Compagnia Nuove Indye 2015), George Antheil: Sonatas I-II-III di Alessandro Fagiuoli (violino) e Alessia Toffanin (pianoforte) (AVI 2018).\nNel settembre 2019 ha pubblicato il suo primo disco da solista per solo pianoforte, intitolato Falsopiano, contenente 12 sue composizioni. Nel 2020 ha pubblicato due nuovi album per pianoforte solo (disponibili in download e streaming) intitolati Aprile ed Esitazioni.\nNel 2020 nasce il suo canale YouTube dove sono presenti registrazioni e video restaurati dei Matia Bazar 1984/1998 e molte composizioni (anche inedite) per pianoforte solo e/o elettronica. https://www.youtube.com/user/Azulmusicchannel\nNel 2021 ha fondato, con Danilo Gallo (contrabbasso) e Mauro Beggio (batteria), il piano trio denominato Triello, in omaggio alla scena dello stallo messicano nel film di Sergio Leone \"Il buono, il brutto, il cattivo\"."}
{"id": "276294", "revid": "94647", "url": "https://it.wikipedia.org/wiki?curid=276294", "title": "Nome sovrabbondante", "text": ""}
{"id": "276296", "revid": "125169077", "url": "https://it.wikipedia.org/wiki?curid=276296", "title": "Clover", "text": ""}
{"id": "276306", "revid": "712828", "url": "https://it.wikipedia.org/wiki?curid=276306", "title": "Norberto (personaggio)", "text": ""}
{"id": "276308", "revid": "11684", "url": "https://it.wikipedia.org/wiki?curid=276308", "title": "Legge di Iniziativa Popolare", "text": ""}
{"id": "276310", "revid": "21371", "url": "https://it.wikipedia.org/wiki?curid=276310", "title": "Microsoft Office 12", "text": ""}
{"id": "276312", "revid": "486946", "url": "https://it.wikipedia.org/wiki?curid=276312", "title": "U.S. Rutigliano", "text": ""}
{"id": "276313", "revid": "486946", "url": "https://it.wikipedia.org/wiki?curid=276313", "title": "A.C. Martina", "text": ""}
{"id": "276314", "revid": "486946", "url": "https://it.wikipedia.org/wiki?curid=276314", "title": "S.S. Manfredonia Calcio", "text": ""}
{"id": "276315", "revid": "2519", "url": "https://it.wikipedia.org/wiki?curid=276315", "title": "U.S. Lecce", "text": ""}
{"id": "276316", "revid": "486946", "url": "https://it.wikipedia.org/wiki?curid=276316", "title": "U.S. Foggia", "text": ""}
{"id": "276317", "revid": "1652635", "url": "https://it.wikipedia.org/wiki?curid=276317", "title": "Peccato", "text": "In alcune religioni, si parla di peccato come di un atto in contrasto con la coscienza e con i principi riconosciuti dalla persona o dalla sua comunit\u00e0 religiosa. Esso produce uno stato di malessere che si pu\u00f2 suddividere nel senso di colpa e nell'effetto negativo proprio causato dal peccato.\nIn alcune religioni l'atto peccaminoso consiste generalmente nel superare, anche involontariamente, i limiti posti dalla sfera delle cose sacre e quella delle cose profane. In tale caso pi\u00f9 che riprovevole moralmente, il peccato \u00e8 considerato pericoloso perch\u00e9 pu\u00f2 attirare sul peccatore e su tutta la comunit\u00e0 la maledizione della divinit\u00e0 offesa e perci\u00f2 richiede una qualche sorta di espiazione affinch\u00e9 l'equilibrio turbato sia ristabilito.\nIn altre religioni il peccato attiene alla sfera morale e alla volont\u00e0 ed \u00e8 strettamente individuale, sebbene possa avere anche delle ripercussioni sociali.\nIl peccato nel Buddhismo.\nNel Buddhismo esiste una \u201cTeoria di Causa-Effetto\u201d, nota come coproduzione condizionata, che si applica sul \"karma\" inteso come azione volitiva. In generale, il Buddhismo illustra le intenzioni come la causa del \"karma\", classificate come buone, cattive o neutrali. Inoltre, molti pensieri nella mente di un qualsiasi essere vivente possono essere anche loro negativi, costituendo questi un \"karma\" mentale invece che verbale o fisico.\n\"Vipaka\", il risultato o la conseguenza del proprio \"karma\", pu\u00f2 comportare una bassa qualit\u00e0 della vita, distruzione, malattia, stress, depressione e tutte le possibili disarmonie della vita, come pu\u00f2 invece generare una buona vita, felice e armoniosa. Le buone azioni producono buoni risultati, mentre quelle cattive producono cattivi risultati. Il \"karma\" e il \"vipaka\" sono le proprie azioni e il loro risultato.\nI cinque precetti (\"pa\u00f1cas\u012bla\" nella lingua p\u0101li) costituiscono il codice fondamentale dell'etica buddhista per i laici, che sono accettati per libera scelta da quanti intendono seguire gli insegnamenti di Gautama Buddha. \u00c8 una comprensione di base degli insegnamenti buddhisti su come porre fine alla sofferenza:\nQuesto conduce ad evitare le pi\u00f9 immediate cause della sofferenza e a potersi dedicare con maggior profitto alla pratica di profonda visione e di raccolto acquietamento, il cui frutto finale \u00e8 l'uscita dal sa\u1e43s\u0101ra, il ciclo della rinascita. Dopodich\u00e9, si raggiunge il nirv\u0101\u1e47a, la liberazione definitiva, nel Buddhismo primitivo. Nella successiva sezione degli insegnamenti, il concetto di peccato si lega sempre al karma e contempla una sofferenza che la persona vive nel presente, causata dalla sua stessa negligenza. Il peccato pi\u00f9 grave \u00e8 la convinzione di non possedere la natura di Buddha, quindi di essere vittime delle casualit\u00e0 e non fautori del proprio destino. Tutto diventa negativo e la persona perde ogni controllo di s\u00e9 e del proprio ambiente.\nIl peccato nella tradizione cristiana (Bibbia).\nNella visione cristiana, il peccato \u00e8 una offesa a Dio disubbidendo alla sua legge. La Chiesa Cattolica elenca due specie di peccati: il peccato originale e il peccato attuale. La dottrina cristiana riscontra tre leggi: legge naturale, legge antica e legge nuova o evangelica. La legge naturale \u00e8 quella legge che \u00e8 iscritta nel cuore di ogni uomo e permette di distinguere le azioni buone da quelle malvagie. La legge antica \u00e8 la legge mosaica con tutti i suoi articoli e i commenti della torah, \u00e8 la legge ebraica. Infine la legge nuova o evangelica \u00e8 quella insegnata da Ges\u00f9 Cristo. La prima legge, che vale per ogni uomo, detta anche legge naturale, se non \u00e8 rispettata produce malessere personale e sociale. La seconda, quella dell'antica alleanza, se \u00e8 osservata promette protezione, forza e vittoria da parte di Dio. Quella evangelica, quella propria del cristianesimo, se praticata produce felicit\u00e0 nel credente.\nIl concetto di peccato \u00e8 strettamente collegato a quello della Legge di Dio, legge definita nelle Sacra Scrittura. Per trasgressione si intende non solo ci\u00f2 che si commette (commissione) ma anche ci\u00f2 che si omette (omissione) di fare. \u00c8 quindi un atto consapevole e responsabile, compiuto volontariamente dalla creatura umana, \u00e8 assente quindi il concetto di colpa involontaria. Esso viene definito come un atto che ha la sua origine nel cuore stesso dell'essere umano.\nAlienazione da Dio. Per i profeti dell'Antico Testamento il peccato \u00e8 un allontanamento da Dio e quasi un'interruzione del rapporto personale con Dio.\nLa corruzione del cuore. I peccati derivano essenzialmente dalla corruzione interiore del nostro cuore (Genesi 6:5; Isaia 29:13; Geremia 17:). Il peccato (`\u03b1\u03bc\u03b1\u03c1\u03c4\u03af\u03b1) secondo Paolo: \u00abLaddove \u00e8 abbondato il peccato, ha sovrabbondato la grazia\u00bb (Rm 5,20). La grazia per\u00f2, per compiere la sua opera, deve svelare il peccato per convertire il cuore. Come un medico che esamina la piaga prima di medicarla, Dio, con la sua Parola e il suo Spirito, getta una viva luce sul peccato.\nUniversalit\u00e0 del peccato. La testimonianza biblica pure afferma l'universalit\u00e0 del peccato. Paolo afferma: \"Tutti hanno peccato e sono privi della gloria di Dio\" (Romani 3:23). Ma poi dice che si \u00e8 resi giusti grazie a Cristo: \"\"Colui che non aveva conosciuto peccato, Dio lo tratt\u00f2 da peccato in nostro favore, perch\u00e9 noi potessimo diventare per mezzo di lui giustizia di Dio\" \"(2 Corinzi 5:21).\nLa durezza di cuore. la \"durezza di cuore\", strettamente legata all'incredulit\u00e0 (Marco 16:14; Romani 2:5) appartiene all'essenza del peccato. Significa rifiutare di credere alle promesse di Dio (Salmo 95:8; Ebrei 3:8-15: 4:7). Esso caratterizza indisponibilit\u00e0 ad aprirsi all'amore di Dio (2 Cronache 36:13; Efesini 4:18) ed il suo corollario\u00a0\u2013 insensibilit\u00e0 ai bisogni del prossimo (Deuteronomio 15:7; Efesini 4:19).\nManifestazioni del peccato. Laddove l'essenza del peccato \u00e8 l'incredulit\u00e0 o la durezza di cuore, manifestazioni principali del peccato sono i disordini sessuali e paura. Altri aspetti significativi del peccato sono l'autocommiserazione, l'egoismo, la gelosia e l'avidit\u00e0.\nIndividuale e sociale. Il peccato \u00e8 sia individuale e collettivo. Ezechiele dichiara: \"Ecco, questa fu l'iniquit\u00e0 di Sodoma, tua sorella: lei e le sue figlie vivevano nell'orgoglio, nell'abbondanza del pane, e nell'ozio indolente; ma non sostenevano la mano dell'afflitto e del povero\" (16:49). Secondo i profeti, non sono solo pochi individui ad essere contaminati dal peccato, ma l'intera nazione (Isaia 1:4).\nEffetti del peccato. Gli effetti del peccato sono asservimento morale e spirituale, senso di colpa, male di vivere e inferno. Giacomo lo spiega cos\u00ec: \"Ognuno \u00e8 tentato dalla propria concupiscenza che lo attrae e lo seduce. Poi la concupiscenza, quando ha concepito, partorisce il peccato; e il peccato, quando \u00e8 compiuto, produce la morte\" (1:14,15). Nella prospettiva di Paolo: \"il salario del peccato \u00e8 la morte\" (Romani 6:23; cfr. 1 Corinzi 15:56) inteso soprattutto come morte spirituale.\nLa legge lo istiga. Nella teologia paolina, la legge non \u00e8 solo un freno posto al peccato, ma anche la sua istigatrice. Tanto perverso \u00e8 il cuore umano che le stesse proibizioni della legge, intese per essere un deterrente per il peccato, servono per suscitare gli stessi desideri peccaminosi (Romani 7:7,8). Ma poi dice pure: \"Non siete pi\u00f9 sotto la legge ma sotto la grazia\" (Romani 6:14).\nL'origine del peccato. L'origine del peccato viene definito un mistero ed \u00e8 legata al problema del male. Il racconto sull'uomo (Adamo) e la madre (Eva) infatti ci dice che il male (peccato, malessere, sofferenza) provengono dalla disubbidienza a Dio, causa la cessazione dell'unione tra l'uomo e Dio. Secondo la Bibbia, prima del peccato originale l'uomo era immacolato e non aveva nessun bisogno di essere salvato, non era incline al male, per\u00f2 poteva sempre peccare in quanto libero ma non succube del male. La teologia sia ortodossa, sia cattolica che protestante, parla di una caduta degli angeli precedente alla caduta dell'uomo. \u00c8 consenso generale fra i teologi ortodossi che il male interiore (stato di peccato) dell'uomo provochi il male fisico di esso (disastri naturali), infatti se uno conserva invidia, coltivando questo vizio, verr\u00e0 ad uno stato di malessere mentale di conflitto interiore e di stress e di conseguenza, per esempio, all'irrigidimento dei nervi.\nIl peccato secondo la Chiesa cattolica.\nSecondo il cattolicesimo vi \u00e8 peccato mortale solo se si verificano tre condizioni contemporaneamente:\naltrimenti si tratta di peccato veniale.\nNel Compendio del Catechismo della Chiesa Cattolica il peccato \u00e8 definito come \u00abuna parola, un atto o un desiderio contrari alla Legge eterna\u00bb (sant'Agostino). \u00c8 un'offesa a Dio, nella disobbedienza al suo amore. Esso ferisce la natura dell'uomo e attenta alla solidariet\u00e0 umana. Cristo nella sua Passione svela pienamente la gravit\u00e0 del peccato e lo vince con la sua misericordia.\nIn quanto alla natura del peccato una distinzione va fatta per il peccato \"originale\". Con un'affermazione lapidaria l'apostolo Paolo sintetizza il racconto della caduta dell'uomo contenuto nelle prime pagine della Bibbia: \u00aba causa di un solo uomo il peccato \u00e8 entrato nel mondo e con il peccato la morte\u00bb (Rm 5,12). L'uomo, contro il divieto di Dio, si lascia sedurre dal serpente e allunga le mani sull'albero della conoscenza del bene e del male, cadendo in balia della morte. Con questo gesto l'uomo tenta di forzare il suo limite di creatura, sfidando Dio, unico suo Signore e sorgente della vita. \u00c8 un peccato di disobbedienza che divide l'uomo da Dio. Adamo, il primo uomo, trasgredendo il comandamento di Dio, perde la santit\u00e0 e la giustizia in cui era costituito, ricevute non soltanto per s\u00e9, ma per tutta l'umanit\u00e0: \u00abcedendo al tentatore, Adamo ed Eva commettono un peccato \"personale\", ma questo peccato intacca la natura umana, che essi trasmettono in una condizione decaduta. Si tratta del peccato \"originale\" che sar\u00e0 trasmesso per propagazione a tutta l'umanit\u00e0, cio\u00e8 con la trasmissione di una natura umana privata della santit\u00e0 e della giustizia originali\u00bb. Nella condizione \"decaduta\", la variet\u00e0 dei peccati \u00e8 grande. Essi possono essere distinti secondo il loro oggetto o secondo i comandamenti e le virt\u00f9 ai quali si oppongono. Possono riguardare direttamente Dio, il prossimo o noi stessi. Si possono inoltre distinguere in peccati di pensiero, di parola, di azione e di omissione.\nIn quanto a gravit\u00e0 il peccato si distingue in peccato \"mortale\" e \"veniale\". Il peccato mortale si commette quando ci sono atti di materia grave. Viene perdonato in via ordinaria mediante i Sacramenti del Battesimo e della Penitenza o Riconciliazione. La Riconciliazione \u00e8 raccomandata dalla Chiesa ai credenti in maniera frequente anche per i soli peccati veniali; \"coloro che ricevono il sacramento della Penitenza con cuore contrito e in una disposizione religiosa conseguono \u00abla pace e la serenit\u00e0 della coscienza insieme a una vivissima consolazione dello spirito\u00bb.73 Infatti, il sacramento della Riconciliazione con Dio opera un'autentica \u00abrisurrezione spirituale\u00bb, restituisce la dignit\u00e0 e i beni della vita dei figli di Dio, di cui il pi\u00f9 prezioso \u00e8 l'amicizia di Dio.74\" Il peccato veniale si differenzia dal peccato mortale perch\u00e9 \u00e8 commesso quando si ha materia leggera. Esso non rompe l'alleanza con Dio, ma indebolisce la carit\u00e0; manifesta un affetto disordinato per i beni creati; ostacola i progressi dell'anima nell'esercizio delle virt\u00f9 e nella pratica del bene morale; per il perdono di purificazione la prassi \u00e8 la preghiera personale e comunitaria. Sono peccati mortali tutti quelli per cui il diritto canonico prevede (con una tradizione secolare) la scomunica, massima pena contemplata per un cristiano sia fedele che consacrato: scisma, eresia, apostasia, simonia, usura.\nLa ripetizione dello stesso peccato genera il vizio. I vizi, essendo l'opposto delle virt\u00f9, sono abitudini che rendono schiavo l'uomo. I vizi pi\u00f9 gravi sono i sette vizi detti capitali, che sono: superbia, avarizia, invidia, ira, lussuria, gola, pigrizia o accidia. Esiste una personale responsabilit\u00e0 nei peccati commessi da altri, quando vi cooperiamo colpevolmente. Ogni situazione sociale o istituzione contraria alla legge divina definisce una struttura di peccato, espressione ed effetto di peccati personali.\nIl Catechismo Maggiore di Papa Pio X elenca:\nI sette vizi capitali.\nI vizi secondo in Aristotele sono \"gli abiti del male\". Al pari delle virt\u00f9, i vizi derivano dalla ripetizione di azioni che formano nel soggetto che le compie una sorta di \"abito\" che lo inclina in una certa direzione.\nNel Catechismo della Chiesa Cattolica, viene elencata una lista di sette vizi (non peccati) capitali da cui ogni buon cattolico, come ogni uomo di buona volont\u00e0, dovrebbe guardarsi. Sono stati introdotti ufficialmente da Tommaso d'Aquino nel XIII secolo, ma l'elencazione originaria di Giovanni Cassiano prevedeva un vizio in pi\u00f9: Tristitia.\nIl peccato \u00e8 comunemente inteso come un atto esclusivamente di tipo deliberato e consapevole. I sette vizi capitali possono talora derivare da un'insufficiente conoscenza della legge della dottrina e in particolare della gravit\u00e0 della colpa. L'inadeguata consapevolezza non determina la remissione del peccato e il ripristino dello stato di grazia necessario alla Santa Eucaristia. \nLa frase pronunciata da Ges\u00f9 crocifisso \"Padre perdonali perch\u00e9 non sanno quello che fanno\" () ha indotto a una simile convinzione. Tuttavia, san Paolo in menziona l'esistenza di \"peccati involontari\", altrimenti tradotti come \"peccati di ignoranza\" (in greco: \u1f00\u03b3\u03bd\u03bf\u03b7\u03bc\u03ac\u03c4\u03c9\u03bd, \"agno\u0113mat\u014dn\"), proprio parlando del sacrificio annuale del sangue che il sommo sacerdote operava nella tenda nel giorno della Pasqua. In analogia col brocardo latino \"ignorantia legis non excusat\", l'ignoranza della legge \u00e8 un'attenuante della gravit\u00e0 del peccato che non cancella l'obbligo della Confessione, remissione sacerdotale e della relativa espiazione.\nDiversamente dall'hegelismo, la religione cattolica non \u00e8 riducibile a una moralit\u00e0 dell'intenzione e al dovere per il dovere, ma richiede anche la contrizione e l'espiazione delle colpe commesse a causa di una non adeguata conoscenza della legge di Dio.\nLa categoria del peccato involontario \u00e8 di matrice ebraica e trova una affinit\u00e0 con la nozione di \"chet\", il peccato involontario descritto nella \"Halakhah\".\nIl peccato nell'Islam.\nL'Islam vede il peccato (\"dhanb, thanb\" scritto \u0630\u0646\u0628; anche \"ithm\" scritto \u0625\u062b\u0645) come qualsiasi cosa che vada contro la volont\u00e0 di Allah. L'Islam insegna che il peccato \u00e8 un atto e non uno stato dell'essere. Il Corano insegna che \u201cl'anima (umana) \u00e8 certamente predisposta al male, a meno che il Signore non le doni la Sua Misericordia\u201d, e che neppure i profeti assolvono se stessi da questa colpa (Corano 12:53). Maometto diceva:\n\u201cFai buone azioni in modo corretto, sincero e con moderazione, e gioisci, perch\u00e9 le buone azioni di nessuno sono sufficienti a metterlo in Paradiso.\u201d I Compagni chiesero, \u201cNemmeno tu, o Messaggero di Allah?\u201d Lui rispose, \u201cNeppure io, a meno che Allah non doni il Suo perdono e la sua misericordia a me\u201d.\nNell'Islam si ritiene che Ibl\u012bs (il Satana della tradizione giudaico-cristiana) abbia un ruolo significativo nel tentare l'umanit\u00e0 verso il peccato. Quindi la teologia Islamica identifica e ci mette in guardia da un nemico esterno dell'umanit\u00e0 che la conduce al peccato (Corano 7:27, 4:199, 3:55, ecc). In vari versi il Corano (Corano 2:30, 7:11, 20:116) spiega i dettagli della tentazione di Iblis nei confronti di Adamo e in (Corano 7:27) afferma che lo schema di Iblis per tentare l'uomo \u00e8 lo stesso usato per tentare Adamo, cio\u00e8 Allah impone una legge per l'uomo ma invece l'uomo obbedisce ai suoi desideri pi\u00f9 bassi e non si guarda dalla tentazione del suo nemico. Iblis tradisce l'essere umano offrendogli vane speranze laddove invece lo conduce all'errore, aiutato in questo dal fato. Quindi esso trasgredisce i limiti impostigli da Allah e disobbedisce ai Suoi comandamenti. Diviene quindi giustamente soggetto al giudizio e alle afflizioni impostegli da Allah. Ma come proposto dalla versione coranica della storia di Adamo, l'uomo pu\u00f2 rivolgersi ad Allah con le parole che la divinit\u00e0 gli ispira dopo aver fallito nella prova imposta, perch\u00e9 Egli \u00e8 colmo di Misericordia. (Corano 2:37).\nI musulmani ritengono che Allah sia adirato per il peccato e punisce alcuni peccatori con le fiamme di \"jahannam\" (l'inferno) ma \u00e8 anche \"al-rahman\" (il Compassionevole) e \"al-ghaffar\" (Colui che Perdona). Si ritiene che il fuoco di \"jahannam\" abbia una funzione purificatrice e che dopo tale espiazione un individuo che era stato condannato al \"jahannam\" pu\u00f2 entrare nel \"jannah\" (il Giardino), se aveva avuto \u201cun atomo di fede\u201d. Alcuni commenti al Corano, come 'Allama Tabataba'i affermano che il fuoco non \u00e8 altro che una forma trasformata del peccato umano.\nDiversamente dalle religioni cristiane che hanno i sacramenti istituiti da Ges\u00f9 Cristo, il mandato apostolico adiuvato dallo Spirito Santo Dio, ed il sacramento della Penitenza, l'Islam non definisce un'autorit\u00e0 ecclesiastica che abbia il potere di scacciare i demoni o di rimettere i peccati. \nAllah ha questo potere ed \u00e8 adorato anche con l'epiteto frequente di \"il Compassionevole ed il Misericordioso\", ma la volont\u00e0 dell'Onnipotente \u00e8 imperscrutabile dall'animo umano fino alla morte terrena, ed in merito solo parzialmente determinata dal testo sacro. Perci\u00f2, esistono visioni contrastanti nell'Islam sul fatto che se un uomo commette un peccato debba essere espulso dalla comunit\u00e0.\nLa teologia islamica classifica i peccati secondo la seguente priorit\u00e0:\nLo Shirk \u00e8 ritenuto un peccato non perdonabile da Allah.\n identificano un complesso di 70 peccati maggiori (\"al-Kaba'ir\"), che sono:\nCome si pu\u00f2 notare, il primo peccato \u00e8 lo Shirk, mentre i primi 17 riprendono in maniera similare le sette tipologie elencate in precedenza, aggiungendone di ulteriori e con una differente priorit\u00e0. Quest'ultimo elenco \u00e8 il punto di vista di alcuni esegeti, non rappresentativo dell'Islam."}
{"id": "276318", "revid": "339392", "url": "https://it.wikipedia.org/wiki?curid=276318", "title": "A.S. Andria BAT", "text": ""}
{"id": "276321", "revid": "486946", "url": "https://it.wikipedia.org/wiki?curid=276321", "title": "U.S. Bitonto", "text": ""}
{"id": "276324", "revid": "486946", "url": "https://it.wikipedia.org/wiki?curid=276324", "title": "A.S. Bari", "text": ""}
{"id": "276326", "revid": "131358", "url": "https://it.wikipedia.org/wiki?curid=276326", "title": "U.S. Pro Vercelli Calcio", "text": ""}
{"id": "276328", "revid": "339392", "url": "https://it.wikipedia.org/wiki?curid=276328", "title": "U.S. Novese", "text": ""}
{"id": "276329", "revid": "115549", "url": "https://it.wikipedia.org/wiki?curid=276329", "title": "Torino F.C.", "text": ""}
{"id": "276331", "revid": "339392", "url": "https://it.wikipedia.org/wiki?curid=276331", "title": "U.S. Ivrea Calcio", "text": ""}
{"id": "276333", "revid": "182193", "url": "https://it.wikipedia.org/wiki?curid=276333", "title": "A.C. Cuneo 1905", "text": ""}
{"id": "276334", "revid": "339392", "url": "https://it.wikipedia.org/wiki?curid=276334", "title": "A.S. Biellese 1902", "text": ""}
{"id": "276337", "revid": "486946", "url": "https://it.wikipedia.org/wiki?curid=276337", "title": "A.S.D. Aquila", "text": ""}
{"id": "276338", "revid": "1929803", "url": "https://it.wikipedia.org/wiki?curid=276338", "title": "Pattinaggio di figura ai XIX Giochi olimpici invernali", "text": "Ai XIX Giochi olimpici invernali di Salt Lake City (Stati Uniti), vennero assegnate medaglie in quattro specialit\u00e0 del pattinaggio di figura. Le gare si svolsero nel \"Salt Lake Ice Center\". \nPattinaggio di figura a coppie.\nLa coppia canadese aveva vinto la medaglia d'argento ma gli venne conferito l'oro dopo che vennero dimostrati accordi tra i membri della giuria."}
{"id": "276339", "revid": "339392", "url": "https://it.wikipedia.org/wiki?curid=276339", "title": "F.C. Isernia", "text": ""}
{"id": "276344", "revid": "339392", "url": "https://it.wikipedia.org/wiki?curid=276344", "title": "U.S.O. Calcio", "text": ""}
{"id": "276345", "revid": "486946", "url": "https://it.wikipedia.org/wiki?curid=276345", "title": "A.C. Monza Brianza 1912", "text": ""}
{"id": "276347", "revid": "486946", "url": "https://it.wikipedia.org/wiki?curid=276347", "title": "A.C. Montichiari", "text": ""}
{"id": "276348", "revid": "2519", "url": "https://it.wikipedia.org/wiki?curid=276348", "title": "A.C. Meda 1913", "text": ""}
{"id": "276349", "revid": "339392", "url": "https://it.wikipedia.org/wiki?curid=276349", "title": "A.C. Mantova", "text": ""}
{"id": "276350", "revid": "182193", "url": "https://it.wikipedia.org/wiki?curid=276350", "title": "A.C. Lumezzane", "text": ""}
{"id": "276351", "revid": "486946", "url": "https://it.wikipedia.org/wiki?curid=276351", "title": "A.C. Legnano", "text": ""}
{"id": "276354", "revid": "895241", "url": "https://it.wikipedia.org/wiki?curid=276354", "title": "Internazionale Milano (Football Club)", "text": ""}
{"id": "276358", "revid": "486946", "url": "https://it.wikipedia.org/wiki?curid=276358", "title": "A.C. Fanfulla 1874", "text": ""}
{"id": "276359", "revid": "2519", "url": "https://it.wikipedia.org/wiki?curid=276359", "title": "U.S. Cremonese", "text": ""}
{"id": "276362", "revid": "2519", "url": "https://it.wikipedia.org/wiki?curid=276362", "title": "Atalanta B.C.", "text": ""}
{"id": "276363", "revid": "2519", "url": "https://it.wikipedia.org/wiki?curid=276363", "title": "U.C. AlbinoLeffe", "text": ""}
{"id": "276364", "revid": "182193", "url": "https://it.wikipedia.org/wiki?curid=276364", "title": "F.C. Vado", "text": ""}
{"id": "276365", "revid": "2519", "url": "https://it.wikipedia.org/wiki?curid=276365", "title": "U.C. Sampdoria", "text": ""}
{"id": "276366", "revid": "2519", "url": "https://it.wikipedia.org/wiki?curid=276366", "title": "Genoa C.F.C.", "text": ""}
{"id": "276368", "revid": "767487", "url": "https://it.wikipedia.org/wiki?curid=276368", "title": "Aldo Stellita", "text": "Biografia.\nNasce in Sicilia ma si trasferisce a Bolzano con la famiglia. A Genova, Stellita, arrivato alla soglia della laurea in Chimica, decide che la musica sar\u00e0 la sua strada.\nFonda con Piero Cassano e Carlo Marrale il complesso progressive/melodico dei Jet, col quale incide l'album \"Fede, speranza, carit\u00e0\" e partecipa al Festival di Sanremo 1973 con \"Anika-na-o\".\nNel 1975, con l'inserimento di Antonella Ruggiero e di Giancarlo Golzi, i Jet diventano Matia Bazar.\nI Matia Bazar nella loro prima formazione arrivano al successo con brani come \"Solo tu\" , \"Stasera che sera\" e \"Cavallo bianco\". Nel 1981 Piero Cassano, organista e pianista, si dimette e viene sostituito da Mauro Sabbione. Si ha la svolta elettronica del gruppo che porter\u00e0 all'album Berlino, Parigi, Londra e alla famosa \"Vacanze romane\". Nel 1984 Sabbione lascia la formazione e viene sostituito da Sergio Cossu; il complesso scala la vette delle classifiche internazionali dei dischi pi\u00f9 venduti piazzando il brano \"Ti sento\". I testi sono sempre firmati da Aldo Stellita, indiscusso leader, l'anima del gruppo.\nIl sodalizio tra Stellita e la Ruggiero sar\u00e0 anche sentimentale (come testimoniarono gli stessi protagonisti durante una puntata del \"Raffaella Carr\u00e0 Show\" del 1988) e durer\u00e0 dal 1981 fino al 1989 quando la cantante lascer\u00e0 il gruppo per iniziare la carriera solista e sposando, in seguito, Roberto Colombo, il produttore storico del complesso.\nNel 1990, al posto di Antonella Ruggiero, entra nella formazione Laura Valente; anche nel periodo con Laura, Stellita continua a curare la stesura di tutti i testi del complesso. Con la voce di Laura Valente il complesso dei Matia Bazar continua ad ottenere un grande successo con brani come \"Piccoli giganti\" (che partecipa al Festival di Sanremo 1992) e \"Dedicato a te\" (che partecipa al Festival di Sanremo 1993). Dopo la defezione di Carlo Marrale (che non verr\u00e0 sostituito) la band si riduce a quattro elementi. Nel 1997 esce \"Benvenuti a Sausalito\" l'ultimo lavoro discografico con la presenza di Aldo Stellita all'interno del quartetto, ma non sar\u00e0 sufficientemente sponsorizzato perch\u00e9 Aldo, a partire dall'estate 1997, comincer\u00e0 ad accusare i sintomi di un tumore ai polmoni in stadio avanzato, che nel giro di un anno lo porter\u00e0 alla morte. Nel \"Sausalito tour\" quando non poteva essere presente, il suo posto di bassista veniva preso da Nello Giudice. L'ultima apparizione pubblica di Stellita con i Matia Bazar \u00e8 del dicembre 1997 in occasione del Premio Rino Gaetano, trasmesso su Rai Due.\nIl suo ruolo di bassista nei Matia Bazar non \u00e8 stato pi\u00f9 rilevato da altri musicisti fino al 2018, quando arriva nella band Paola Zadra.\nLa morte prematura.\nMuore dopo un anno e mezzo di malattia, la mattina del 9 luglio 1998, a soli 50 anni. Lascia la moglie Simonetta Carri e il figlio Jodi, nato nel 1994. Viene sepolto a San Giorgio di Nogaro.\nDiscografia.\nCon i Matia Bazar.\nAlbum\nSingoli\nRaccolte"}
{"id": "276369", "revid": "339392", "url": "https://it.wikipedia.org/wiki?curid=276369", "title": "A.S. Viterbo Calcio", "text": ""}
{"id": "276371", "revid": "486946", "url": "https://it.wikipedia.org/wiki?curid=276371", "title": "S.S. Tivoli Calcio 1919", "text": ""}
{"id": "276376", "revid": "486946", "url": "https://it.wikipedia.org/wiki?curid=276376", "title": "A.C. Ancona", "text": ""}
{"id": "276377", "revid": "2519", "url": "https://it.wikipedia.org/wiki?curid=276377", "title": "A.C. Bellaria Igea Marina", "text": ""}
{"id": "276378", "revid": "2519", "url": "https://it.wikipedia.org/wiki?curid=276378", "title": "Bologna F.C. 1909", "text": ""}
{"id": "276379", "revid": "767487", "url": "https://it.wikipedia.org/wiki?curid=276379", "title": "Pattinaggio di figura ai XVIII Giochi olimpici invernali", "text": "Ai XVIII Giochi olimpici invernali del 1998 a Nagano (Giappone), vennero assegnate medaglie in quattro specialit\u00e0 del pattinaggio di figura. Le gare si svolsero nel \"White Ring\" di Mashima, Nagano. "}
{"id": "276380", "revid": "486946", "url": "https://it.wikipedia.org/wiki?curid=276380", "title": "A.S. Casale Calcio", "text": ""}
{"id": "276382", "revid": "339392", "url": "https://it.wikipedia.org/wiki?curid=276382", "title": "A.S.D. Cervia 1920", "text": ""}
{"id": "276383", "revid": "486946", "url": "https://it.wikipedia.org/wiki?curid=276383", "title": "A.C. Cesena", "text": ""}
{"id": "276385", "revid": "339392", "url": "https://it.wikipedia.org/wiki?curid=276385", "title": "A.S. Cisco Roma", "text": ""}
{"id": "276386", "revid": "1522738", "url": "https://it.wikipedia.org/wiki?curid=276386", "title": "Timothy Lovejoy", "text": "Il reverendo Timothy \"Tim\" Lovejoy \u00e8 uno dei personaggi della serie animata \"I Simpson\".\nIl cognome assegnato al reverendo \u00e8 il nome del quartiere dove \u00e8 vissuto Matt Groening da piccolo. Nella versione italiana \u00e8 doppiato da Enzo Avolio.\nIl personaggio.\nCome si intuisce dal titolo \"reverendo\", \u00e8 un ministro della Chiesa protestante denominata \"Ramo Occidentale del Presbi-luteranesimo riformato\" (\"The Western Branch of American Reform Presbylutheranism\"), e in particolare \u00e8 il pastore della chiesa locale di Springfield. Come molti dei personaggi della serie animata che in Italia sono stati doppiati con accenti regionali, il reverendo Lovejoy ha un accento a met\u00e0 fra siciliano e calabrese.\nGiunto nella cittadina con tante speranze e progetti, oltrech\u00e9 munito di chitarra acustica, ha visto via via sfumare tutti i suoi sogni (e forse la sua stessa fede) a causa di un parrocchiano sui generis di nome Ned Flanders. Quest'ultimo, infatti, lo ha ossessionato nel corso degli anni con problemi inesistenti (come per esempio: \"credo di desiderare la mia stessa moglie\") e telefonate nel cuore della notte, sempre di stampo etico-religioso, rendendolo svogliato e disincantato verso l'attivit\u00e0 pastorale e i problemi della sua comunit\u00e0. Per questo Lovejoy prova spesso rancore e odio nei confronti di Ned.\nTuttavia sembra che il reverendo sia desolato anche per il fatto che non riesce ad avere una vita sessuale con sua moglie, arrivando anche, nella 18\u00aa stagione, a scambiare il materasso con Homer. I sermoni interminabili del reverendo non sono particolarmente apprezzati dai fedeli di Springfield, soprattutto perch\u00e9 Lovejoy \u00e8 ormai quasi incapace (sempre per colpa di Flanders) di infervorarsi e comunicare gioia o altre emozioni al proprio pubblico. L'unica cosa che lo appassioni davvero, o lo faccia sentire meglio, sembra essere giocare con i trenini elettrici.\nSpesso il reverendo si rivela essere intollerante nei confronti delle altre religioni, arrivando a definire Lisa Simpson un'indemoniata per essersi convertita al buddhismo, mentre in una puntata si oppone con fermezza alla conversione di Homer e Bart al cattolicesimo. Ciononostante ha officiato il matrimonio di Apu e Manjula dopo aver consultato un sito web ind\u00f9. Il reverendo ha una moglie pettegola Helen Schwartzbaum, e una figlia, Jessica, che \u00e8 stata la prima fidanzata di Bart Simpson. In alcune puntate il reverendo rimprovera la moglie perch\u00e9 s'immischia in affari che non la riguardano. La figlia appare invece solo in poche occasioni, ma nonostante ci\u00f2 si pu\u00f2 intuire che non sia affatto onesta, essendo giunta addirittura a rubare le offerte in chiesa.\nAccoglienza.\nNel 2015 \u00e8 stato indicato come 4\u00b0 miglior sacerdote immaginario in una classifica del \"Guardian\". Secondo Sebastian Moll, teologo dell'Universit\u00e0 di Magonza, \u00e8 forse il sacerdote pi\u00f9 famoso del mondo.\nHa dato il nome ai \"Reverend Lovejoy\", un gruppo rock norvegese fondato nel 1998."}
{"id": "276387", "revid": "642594", "url": "https://it.wikipedia.org/wiki?curid=276387", "title": "A.C. Forl\u00ec", "text": ""}
{"id": "276389", "revid": "339392", "url": "https://it.wikipedia.org/wiki?curid=276389", "title": "S.S. Gualdo", "text": ""}
{"id": "276390", "revid": "287204", "url": "https://it.wikipedia.org/wiki?curid=276390", "title": "Pattinaggio di figura ai XVII Giochi olimpici invernali", "text": "Ai XVII Giochi olimpici invernali del 1994 a Lillehammer (Norvegia), vennero assegnate medaglie in quattro specialit\u00e0 del pattinaggio di figura. "}
{"id": "276400", "revid": "486946", "url": "https://it.wikipedia.org/wiki?curid=276400", "title": "A.S. Latina", "text": ""}
{"id": "276404", "revid": "659234", "url": "https://it.wikipedia.org/wiki?curid=276404", "title": "Parasite Eve II", "text": " \u00e8 un videogioco appartenente alla categoria action RPG sviluppato dalla Squaresoft nel 1999 e pubblicato in Europa nell'agosto del 2000. \"Parasite Eve\", il suo predecessore, non venne mai pubblicato in Europa, ma, dal momento che la trama principale viene ripresa approfonditamente anche in questo capitolo, \u00e8 possibile apprezzare questo seguito anche senza aver giocato al primo.\n\"Parasite Eve\" nasce come libro dalla mente del farmacologo e scrittore Hideaki Sena, che fu seguito da un film, nel 1997, distribuito soltanto in Asia e in America, e dai due videogiochi omonimi, pi\u00f9 due manga.\nDal 2 giugno 2011 \u00e8 possibile scaricare \"Parasite Eve II\" su PlayStation 3 e PlayStation Portable tramite PlayStation Network.\nTrama.\nAya Brea \u00e8 diventata una Hunter, ossia un agente investigativo appartenente alla M.I.S.T. (Mitochondrion Investigation and Suppression Team), sezione speciale dell'FBI che si occupa di investigare sui fenomeni inerenti all'attivit\u00e0 delle creature neo-mitocondriali nella regione di Los Angeles.\nA 3 anni dagli eventi del primo \"Parasite Eve\", gli avvistamenti di NMC (Neo-Mitochondrial Creature) si sono fatti sempre pi\u00f9 radi. Tuttavia, una sera di settembre, una chiamata d'emergenza scuote l'intero dipartimento. Un attacco sospetto ha causato delle esplosioni nell'immenso centro commerciale Akropolis Tower. Aya e un suo taciturno e burbero collega, Rupert Broderick, si dirigono sul luogo per investigare.\nAya trova una donna in una caffetteria, che sembra apparentemente stare male, ma poi, all'improvviso, essa si trasforma, mutandosi orribilmente in un NMC con braccia muscolose. Aya e Rupert proseguono le ricerche, scoprendo che non sono gli unici a caccia di NMC. Un altro uomo, col volto coperto da una maschera di ferro, animato da una forza sovrumana ed armato di un machete fiammeggiante, impazza nell'immenso edificio.\nQuando Aya lo incontra faccia a faccia si dimostra subito ostile, pur ammettendo che anche lui \u00e8 a caccia di mostri. I due si battono e la protagonista ha la meglio, ma il pericolo non \u00e8 cessato. L'intero edificio era stato minato da ignoti con della dinamite. L'uomo in divisa scappa, lanciandosi gi\u00f9 dal tetto dell'edificio, e Aya e Rupert si salvano per miracolo con un elicottero.\nTornata al MIST, Aya riceve un nuovo incarico dal direttore Eric Baldwin: andare a indagare su degli strani avvistamenti legati a misteriose morti di bestiame nella cittadina di Dryfield, nel deserto del Mojave. Aya \u00e8 furente per essere stata allontanata dalle sue indagini sull'incidente Akropolis, ma esegue gli ordini e si dirige sul posto. Nel frattempo, il tecnico di laboratorio, Pierce Carradine, scopre che l'innesto tecnologico trovato nel cranio dell'NMC umanoide \u00e8 un dispositivo che permetterebbe a qualcuno di controllare le creature a distanza.\nDryfield \u00e8 infestata dagli NMC, e l\u00ec Aya incontra Gary Douglas, con il suo cane Flint, intenti a sopravvivere all'ondata di mostri. Questi la supporteranno per una buona parte del suo viaggio. Salva poi Kyle Madigan, un investigatore privato alla ricerca di un'entrata per un rifugio fra le montagne vicino a Dryfield, dove potrebbe esserci la risposta all'invasione di NMC. Dopo non poche avventure sul posto, dove Aya ha l'occasione d'incontrare di nuovo l'uomo con la maschera di ferro, assieme a Kyle, riesce ad arrivare al rifugio, dove per\u00f2 viene separata dal detective a causa di un branco di mostri inferociti.\nL\u00ec, Aya scopre i discutibili esperimenti sugli NMC, e l'invenzione, tramite tecniche genetico-molecolari, degli ANMC (Artificial Neo-Mitochondrial Creature), creati proprio dall'analisi del DNA della protagonista. E non \u00e8 tutto; infatti, nei sotterranei dei laboratori si nasconde un'immensa serra, con biomi diversi, per permettere alle creature di crescere, svilupparsi e crearsi un ecosistema proprio: Neo-Ark (Shambala, nella versione giapponese), che non \u00e8 altro che una specie di zoo, dove per\u00f2 gli animali, lontani dalle cure dei padroni, hanno preso il sopravvento.\nDisattivati i generatori principali, Aya recupera assieme a Kyle (finalmente ritrovato), una bambina, creata anch'essa dal suo DNA. Inizialmente, la scambia per sua sorella Maya, ma in realt\u00e0 si trattava solo di un suo clone, chiamato Eve, capace di controllare tutti gli esseri di Neo Ark. Infatti, mentre cerca di portarla in salvo, gli animali sono in agonia, essendogli mancato il supporto della bambina. Tuttavia, l'uomo mascherato ritorna e rapisce Eve, dichiarando il suo nome in codice (No. 9) e chiedendo di mandare un elicottero a prenderli.\nAya, quindi, \u00e8 costretta a fuggire verso l'esterno della base, inseguita da numerosi Golem (guardie del rifugio con poteri neo-mitocondriali) per il tutto il tragitto, fino a quando non viene salvata dall'esercito. Qui, riprende le forze, e ritorna all'attacco della base, sentendo che Eve \u00e8 ancora l\u00ec. Trova cos\u00ec Kyle, No. 9 ed Eve davanti a una gigantesca crisalide, che aspetta solo di assimilare la bambina per potersi schiudere e spargere il proprio virus per tutto il mondo, in modo da mutare tutta l'umanit\u00e0 in ANMC. Kyle, per\u00f2, dimostra ad Aya che stava facendo il doppio gioco con il Golem, e gli spara alle spalle.\nSembra tutto finito, ma un raggio di energia sparato da un satellite governativo segreto distrugge il grande hangar della crisalide, ferendo gravemente Kyle e permettendo alla pupa di assorbire Eve. Da essa, ne nasce un essere immenso, che successivamente muta in una farfalla umana con poteri devastanti. Ma Aya non si lascia sconfiggere, e il finale successivo dipender\u00e0 solo da come si \u00e8 condotto il gioco. In quello migliore, mentre Aya ed Eve sono a visitare l'American Museum of Natural History (gi\u00e0 visto nel primo videogioco della serie), Kyle fa la sua entrata, dimostrando di non essere morto.\nModalit\u00e0 di gioco.\n\"Parasite Eve II\" \u00e8 a met\u00e0 strada fra una classica avventura dinamica stile \"Resident Evil\" (soprattutto per quanto riguarda le meccaniche di gioco e il controllo del personaggio) e un vero e proprio videogioco di ruolo; il gioco pu\u00f2, quindi, essere considerato un Action RPG. Dopo l'uccisione dei nemici e la disinfestazione di intere stanze da questi, infatti, la protagonista guadagna punti esperienza, con cui \u00e8 possibile aumentare i propri poteri (tipo, portata e potenza) e soldi, utili per acquistare nuove armi e proiettili. Gran parte del gioco si svolge in ambienti chiusi pre-renderizzati (quindi non in vero 3D, proprio come ad esempio nei primi capitoli di \"Resident Evil\"). Il gioco pu\u00f2 essere salvato soltanto attraverso i telefoni sparsi nei livelli, che permettono ad Aya di parlare con il quartier generale del M.I.S.T.\nColonna sonora.\nLa colonna sonora del gioco \u00e8 stata composta da Naoshi Mizuta.\nAccoglienza.\nProprio come il suo predecessore, \"Parasite Eve II\" \u00e8 stato molto apprezzato, in quanto ha fatto vendere un milione di copie in tutto il mondo (di cui 430.000 solo in Giappone), entro il marzo del 2003."}
{"id": "276405", "revid": "889336", "url": "https://it.wikipedia.org/wiki?curid=276405", "title": "Pattinaggio di figura ai XVI Giochi olimpici invernali", "text": "Ai XVI Giochi olimpici invernali del 1992 ad Albertville (Francia), vennero assegnate medaglie in quattro specialit\u00e0 del pattinaggio di figura. "}
{"id": "276407", "revid": "339392", "url": "https://it.wikipedia.org/wiki?curid=276407", "title": "Modena F.C.", "text": ""}
{"id": "276408", "revid": "8489", "url": "https://it.wikipedia.org/wiki?curid=276408", "title": "Parasite Eve 2", "text": ""}
{"id": "276410", "revid": "339392", "url": "https://it.wikipedia.org/wiki?curid=276410", "title": "Parma F.C.", "text": ""}
{"id": "276411", "revid": "486946", "url": "https://it.wikipedia.org/wiki?curid=276411", "title": "A.C. Pavia", "text": ""}
{"id": "276412", "revid": "104458", "url": "https://it.wikipedia.org/wiki?curid=276412", "title": "Oksana Baiul", "text": ""}
{"id": "276413", "revid": "72039", "url": "https://it.wikipedia.org/wiki?curid=276413", "title": "Sospensioni", "text": ""}
{"id": "276414", "revid": "125297186", "url": "https://it.wikipedia.org/wiki?curid=276414", "title": "Umberto Galimberti", "text": "Esponente della psichiatria fenomenologica, oltre ad aver rivisitato e reinterpretato, in maniera originale e con taglio interdisciplinare, autori, momenti e aspetti del pensiero filosofico e della cultura in generale, il suo maggior contributo riguarda lo studio del pensiero simbolico inteso come la base primeva e pi\u00f9 autentica della psiche umana, a cui seguir\u00e0 poi quello logico-metafisico e razionale.\nBiografia.\nDi umili origini, nasce a Monza nel 1942, da una famiglia di 10 fratelli, la madre maestra di elementari e il padre che ha svolto vari lavori. Le necessit\u00e0 della famiglia obbligano Umberto, cos\u00ec come gli altri fratelli, a lavorare sin dalla tenera et\u00e0. Fu grazie alla magnanimit\u00e0 di un sacerdote che Umberto pot\u00e9 frequentare le scuole superiori in seminario. Terminati gli studi liceali classici nel 1960, si iscrive, grazie a una borsa di studio di 800.000 lire, al corso di laurea in Filosofia dell'Universit\u00e0 Cattolica di Milano, ma \u00e8 costretto, dopo solo due anni, a interrompere gli studi per mancanza di soldi. Trascorre dunque un periodo di tempo in Germania, dove svolge la mansione di operaio in una grande fabbrica, per mettere da parte abbastanza soldi per le rette e le spese universitarie, riuscendo infine a riprendere gli studi. Si laurea quindi con Emanuele Severino nel 1965 con lode, con una tesi dal titolo \u201cLa logica filosofica di Karl Jaspers\u201d; fra i suoi maestri, anche Gustavo Bontadini e Sofia Vanni Rovighi. Con un'altra borsa di studio, vinta nel 1963, contemporaneamente frequenta l'Universit\u00e0 di Basilea fino al 1965, dove viene a contatto con lo psichiatra e filosofo Karl Jaspers, di cui diverr\u00e0 poi uno dei principali traduttori e divulgatori italiani, che gli consiglia di approfondire i legami fra psicopatologia e filosofia, tematica che poi porter\u00e0 avanti anche sotto la supervisione di Eugenio Borgna, uno dei maggiori rappresentanti italiani dell'indirizzo fenomenologico della psicologia e della psichiatria.\nNel 1967, vinto il ruolo, diventa professore di storia e filosofia al Liceo ginnasio statale Bartolomeo Zucchi di Monza, dove insegner\u00e0 fino al 1979, quando vince un concorso universitario nazionale per professore associato di filosofia morale. Su proposta di Emanuele Severino, nel 1976 \u00e8 nominato professore incaricato di antropologia culturale presso la neonata Facolt\u00e0 di Lettere e Filosofia dell'Universit\u00e0 Ca' Foscari Venezia, quindi professore associato di filosofia della storia nel 1983, assumendone la titolarit\u00e0 di cattedra nel 1999, dopo aver conseguito l'ordinariato in questa disciplina. Dal 2002, ha tenuto anche gli incarichi di insegnamento di psicologia generale e di psicologia dinamica, affiancando altres\u00ec l'incarico di insegnamento di filosofia morale. Dal 2015, \u00e8 professore emerito dell'Universit\u00e0 Ca' Foscari di Venezia. \nNel 1976, inizia inoltre un percorso psicoanalitico di analisi personale e formazione presso il Centro Italiano di Psicologia Analitica (CIPA) nella sede di Roma, con trainer Mario Trevi, che conclude nel 1985, quando diventa membro ordinario dell'International Association for Analytical Psychology, nonch\u00e9 socio analista del CIPA (Sede di Milano). Dal 1976 al 1979, frequenta pure l'Ospedale psichiatrico di Novara, allora diretto da Eugenio Borgna. \u00c8 inoltre, dal 2003, vicepresidente dell'Associazione Italiana per la consulenza filosofica \"\u03a6\u03c1\u03cc\u03bd\u03b7\u03c3\u03b9\u03c2\", inaugurando nel 2006, con Luigi Perissinotto, il primo master universitario in Consulenza filosofica presso l'Universit\u00e0 di Venezia.\nHa collaborato settimanalmente con \"Il Sole 24 Ore\" dal 1987 al 1995, anno in cui inizia la collaborazione, a tutt'oggi attiva, con \"La Repubblica\" sia con editoriali su temi d'attualit\u00e0 sia con approfondimenti di carattere culturale. Cura inoltre la rubrica epistolare di \u201cD\u2013La Repubblica delle Donne\u201d, inserto settimanale di \"La Repubblica\". Nel 2002, gli \u00e8 stato assegnato il premio internazionale \u201cMaestro e traditore della psicoanalisi\u201d, e, nel 2011, il Premio Ignazio Silone per la cultura.\nLa moglie, Tatjana Simoni\u010d (1946-2008), che fu ordinaria di biologia molecolare all'Universit\u00e0 di Milano, partecip\u00f2 attivamente alla stesura del famoso \"Dizionario di Psicologia\" su cui Galimberti ha lavorato dagli anni '80, con la prima edizione pubblicata dalla UTET nel 1992, quindi un'edizione pi\u00f9 estesa con la Garzanti nel 1999, fino all'ultima edizione del 2018 pubblicata da Feltrinelli.\nPensiero: alcune linee generali.\nNonostante la vastit\u00e0 e la profondit\u00e0 della sua opera, come testimoniano le sue pubblicazioni, al centro della sua riflessione sta l'uomo, che, in un mondo sempre pi\u00f9 dominato dalla tecnica, si sente un \"mezzo nell'universo dei mezzi\", riuscendogli sempre pi\u00f9 difficile trovare e dare un senso alla sua vita, alla sua esistenza. Attraverso un esame critico, poi, dei limiti della psicoanalisi di fronte alla \"insensatezza\" che caratterizza l'odierna \"et\u00e0 della tecnica\", perviene alla conclusione che, forse, solo una \"pratica filosofica\" pu\u00f2 aiutare a comprendere criticamente il \"mondo della tecnica\" in cui l'uomo si trova inserito, gettato, s\u00ec da orientarlo per poter trovare un senso al suo radicale disagio, alla tragicit\u00e0 del suo esistere, anche attraverso il recupero dell'ideale greco di saggezza, evitando mitologie religiose.\nDa una rivisitazione interdisciplinare delle opere di molti autori del pensiero filosofico e della cultura in generale, il suo maggior contributo consiste nel porre la dimensione simbolica alla base primordiale del successivo pensiero logico-metafisico e razionale, che ha inteso ordinare la precedente dimensione simbolica del sacro e della mitologia in cui prevaleva, come aspetto saliente e veramente autentico, \"l'ambivalenza delle cose\" piuttosto che \"l'equivalenza generale di significati\", come avverr\u00e0 successivamente. Difatti, come lui stesso afferma\nPsicologia, psicoanalisi, psichiatria.\nIl pensiero di Galimberti riprende principalmente la psicoanalisi di Sigmund Freud e la sua rielaborazione per opera di Carl Gustav Jung, fondendone le idee con le tematiche di pensatori come Friedrich Nietzsche, Emanuele Severino e Martin Heidegger, in particolare le riflessioni sul tempo, la tecnica e il nichilismo, in relazione anche alla visione del mondo della filosofia greca, in particolare quella dei presocratici.\nImportante \u00e8 stato il costante riferimento, da parte di Galimberti, ai suoi iniziali studi compiuti su Husserl e Heidegger da una parte, e su Jaspers dall'altra, per pervenire a una originale posizione epistemologica della psicologia che la colloca all'interno di quelle scienze aventi come scopo primario la comprensione e non la spiegazione del comportamento umano. Invero, secondo Galimberti, la psicologia non pu\u00f2 operare una trasposizione \"tout-court\" dei metodi e dei modelli concettuali delle scienze naturali perch\u00e9, cos\u00ec facendo, l'uomo verrebbe ridotto a mero evento naturale, come ha luogo, per esempio, in psichiatria. \nCome esponente della psichiatria fenomenologica, quindi contrario al dualismo cartesiano, Galimberti ha anche fatto riferimento al metodo fenomenologico per consentire altres\u00ec, alla psicologia, la comprensione e la descrizione fenomenologica di quelle strette relazioni che intercedono fra il corpo e il mondo, assieme al significato che queste relazioni comportano; e tutto ci\u00f2 lo porter\u00e0 ad abolire, di conseguenza, ogni distinzione concettuale fra \"salute\" e \"malattia mentale\u201c.\nScienza, tecnica e fondamento greco e cristiano dell'Occidente.\nIn molte delle sue opere, Galimberti insiste sull'inconsistenza della contrapposizione tutta occidentale fra scienza e fede, individuando come questa seconda sia in realt\u00e0 l'elemento fondativo dell'intera coscienza occidentale, all'interno anche della scienza e della tecnica; scienza e fede non dovrebbero mai confliggere, \u00e8 importante che nessuna delle due invada il campo dell'altra.\nIl filosofo tematizza innanzitutto il passo della \"Genesi\" in cui Adamo \u00e8 definito \"dominatore della Terra, sui pesci dei mari e sugli uccelli del cielo\", collocando l'uomo in una posizione privilegiata rispetto agli animali e la Natura in s\u00e9 e legittimandolo a operare su di essi per alimentare la propria esistenza. In quanto il progresso \u00e8 l'affermazione di questo primato umano, la tecnica \u00e8 indubbiamente l'ipostasi che sigilla costantemente quest'affermazione sull'indifferenza naturale. La coscienza della tecnica, che da Bacone \u00e8 formulata come una risposta alle fatiche naturali, si appellerebbe, dunque, a una condizione strutturale di eminenza consegnata da Dio e propugnata dalla persistenza di un animale \"sui generis\".\nIn secondo luogo, Galimberti riconosce la cristianit\u00e0 come il carattere di una scansione temporale che identifica il passato come spazio del peccato, il presente dell'espiazione, il futuro della redenzione e salvezza. Questo semplice modello triadico ha una ricorrenza quasi ossessiva nelle forme occidentali, fra le quali la medicina (malattia, diagnosi, cura), la psicoanalisi (disturbo, terapia, guarigione), la scienza (ignoranza, sperimentazione, scoperta). La triade \u00e8 il \"coefficiente a-storico\" necessario a profilare la possibilit\u00e0 di un progresso, che si esercita eminentemente nello scenario tecnico; qui, l'uomo che soccombe alle fatiche naturali della sopravvivenza, del parto e del lavoro (cos\u00ec come minacciato nella Bibbia) ha modo di riscattare la propria difficolt\u00e0 attraverso mezzi che ne purificano endemicamente l'opera, al costo di un esaurimento delle risorse naturali; ma, in fondo, la sua esistenza \u00e8 preposta a questo.\nEgli tuttavia non si definisce n\u00e9 \"credente\" (in senso cattolico) n\u00e9 \"non-credente\", ma \"greco\", nel senso di colui che vuole recuperare la visione del mondo della civilt\u00e0 ellenica, in modo nietzschiano e heideggeriano (si veda anche \"Il detto di Anassimandro\", un noto saggio di Heidegger sul pensiero greco arcaico), fondendola per\u00f2 con la pur antitetica visione cristiana: la morte e la vita vanno pertanto prese sul serio, e non minimizzate pensando a un'altra vita ultraterrena. La ragione \u00e8 importante perch\u00e9, come nel detto \"Conosci te stesso\", fornisce all'uomo il senso del proprio limite.\nIl tempo ciclico nell'et\u00e0 dei greci, e la sua caduta nell'et\u00e0 della tecnica.\nGalimberti approfondisce molto la tematica del concetto di tempo e del suo rapporto con l'uomo. La sua indagine evidenzia come nell'et\u00e0 degli antichi greci non si pensasse al tempo come lineare ed escatologico, tanto meno vi era associata l'idea di progresso. Essi concepivano l'essere come \"kyklos\" (tempo ciclico, in Nietzsche chiamato eterno ritorno), come un ciclo in cui ogni evento \u00e8 destinato a ripetersi. Nella Grecia antica era impensabile che l'uomo potesse esercitare un controllo sul cosmo, o di imporre su di esso i propri fini. La dimensione dell'uomo era inserita armonicamente all'interno dei cicli naturali che si susseguivano necessariamente e senza alcuno scopo. Nel ciclo infatti \"il fine\" (in greco \"telos\") viene a coincidere con \"la fine\" e la forza propulsiva (in greco \"energheia\") porta all'attuazione dell\u2019\"ergon\", l'opera, ci\u00f2 che \u00e8 compiuto.\nIl ciclo si manifesta dunque con l'esplicitarsi dell'implicito: il seme diventer\u00e0 frutto solo alla fine del ciclo di crescita e maturazione stagionale, e il frutto coincider\u00e0 con il fine del seme, con il dispiegarsi completo dell'energia e delle potenzialit\u00e0 implicitamente contenute in esso. Nel ciclo, in cui tutto si ripete, non si d\u00e0 progresso: di conseguenza divengono fondamentali la memoria dei cicli passati e quindi la parola dei vecchi, deposito di esperienza, e l'educazione, come trasmissione della memoria e dell'esperienza passata. Tuttavia, l'uomo \u00e8 da sempre tentato di conciliare il tempo ciclico della natura con il tempo umano, che \u00e8 un tempo \"scopico\" (dal greco \"skopeo\", che indica un guardare mirato). Con questa operazione l'uomo vuole reintrodurre scopi umani nel tempo naturale, naturalmente privo di scopi. Emerge qui dunque la necessit\u00e0 propriamente umana di \"progettarsi\", cio\u00e8 di \"gettarsi-fuori\" di s\u00e9 verso un obiettivo, cercando di dotare di senso la propria esistenza. Questa tendenza tuttavia, pu\u00f2 armonizzarsi con il \"kyklos\" solo se l'uomo vive con la consapevolezza tragica di non poter oltrepassare i limiti posti dalla natura, primo tra tutti la sua mortalit\u00e0. In caso contrario, egli si macchier\u00e0 di \"hybris\", la tracotanza, l'unico vero peccato riconosciuto dalla saggezza greca.\nIn termini esemplificativi, il cacciatore esercita il suo guardare mirato nel bosco (\"skopos\") e solo in questo tempo progettuale e nella compresenza di mezzi e fini, il suo arco diventa strumento e la lepre l'obiettivo. Si tratta di un tempo lineare che si muove tra due estremi: i mezzi e i fini. V'\u00e8 tuttavia un terzo elemento che si inserisce tra questi termini, impossibile da controllare, ovvero il \"Kairos\", il tempo opportuno, che \u00e8 anche imprevedibilit\u00e0, e che pu\u00f2 determinare o meno l'incontro tra mezzi e fini. Non \u00e8 dunque nelle possibilit\u00e0 dell'uomo il tessere il proprio destino. Egli deve saper cogliere il \"kairos\", la circostanza favorevole, e in essa espandere s\u00e9 stesso.\nQuesto equilibrio tra tempo naturale, umano e del \"kairos\" \u00e8 stato sconvolto dall'uomo nell'et\u00e0 della tecnica: obiettivo di quest'ultima \u00e8 infatti quello di ridurre fino ad annullare la distanza tra mezzi e scopi (in cui si inseriva il \"kairos\", l'imprevedibile) per realizzare cos\u00ec un controllo e un dominio assoluti sul mondo, che da cosmo a cui accordarsi \u00e8 divenuto natura da dominare, e per portare a compimento una tirannia completa del tempo umano. Con l'et\u00e0 della tecnica abbiamo scatenato il Prometeo che gli d\u00e8i avevano incatenato, determinando il trionfo del potere della \"techne\" sulla necessit\u00e0 (in greco \"ananke\") della natura, fino alla paradossale situazione odierna in cui la tecnica non \u00e8 pi\u00f9 strumento nelle mani dell'uomo ma \u00e8 l'uomo a trovarsi nella condizione di mero ingranaggio, funzionario inconsapevole dell'apparato tecnico.\nIl Corpo: il gioco dell'ambivalenza e l\u2019\"equivalente generale\".\nRiflettendo sulle modalit\u00e0 in cui l'uomo abita il mondo, Galimberti approfondisce il tema del rapporto tra corpo, natura e cultura. Studiando genealogicamente il concetto di corpo dal periodo arcaico a oggi, il filosofo mette in contrasto le diverse modalit\u00e0 in cui esso \u00e8 stato osservato. Il corpo \u00e8 stato visto come \"organismo da sanare\" per la scienza, come \"forza lavoro da impiegare\" per l'economia, come \"carne da redimere\" per la religione, come \"inconscio da liberare\" per la psicoanalisi, come \"supporto di segni da trasmettere\" per la sociologia.\nIl passaggio che ha portato l'uomo dalla natura alla cultura ha sancito il sacrificio del \"significato ambivalente\" e fluttuante che il corpo ha da sempre assunto. Questa ambivalenza del corpo nasce dal suo sottrarsi all'univocit\u00e0 del pensiero categorizzante, concedendosi invece nella con-fusione dei codici con i quali esso \u00e8 costituito. Per salvarsi dal panico creato da questa opportunit\u00e0, il pensiero razionale dell'Occidente ha seguito il principio d'identit\u00e0, collocando il corpo di volta in volta sotto un \"equivalente generale\" che gli garantisse univocit\u00e0.\nCogliendo lo sfondo in cui il corpo si mostra, Galimberti evidenzia la legge fondamentale che lo governa, ovvero lo \"scambio simbolico\", in cui tutto \u00e8 reversibile e non vi \u00e8 demarcazione tra significati. L'ambivalenza \u00e8 una legge inclusiva per cui ci\u00f2 che \u00e8, \u00e8 s\u00ec s\u00e9 stesso, \"ma anche\" altro da s\u00e9. In questo modo il corpo conserva la sua oscillazione simbolica tra vita e morte, oscillazione che l'Occidente elimina tracciando una violenta disgiunzione tra vita e morte, tra ci\u00f2 che \u00e8 e ci\u00f2 che non \u00e8. Proposito conclusivo della sua riflessione \u00e8 quello non tanto di emancipare o liberare il corpo dalla restrizione impostagli dal pensiero razionale (che non avrebbe altro effetto che confermare i limiti in cui \u00e8 recluso), bens\u00ec quello di restituire il corpo alla sua originaria innocenza.\nIdeologia politica.\n\u00c8 difficile definire il pensiero del filosofo monzese nei termini di un'ideologia. Le sue ispirazioni molteplici e la rielaborazione personale, infatti, rendono impossibile una sua caratterizzazione ideologica. Pur tuttavia \u00e8 osservabile che Galimberti si \u00e8 sempre schierato su posizioni anticapitaliste e anticonsumistiche, esprimendo posizioni critiche e mai dogmatiche, forte della prospettiva nietzschena, che in parte si ispirano al pensiero di Marx.\nViolazione dei diritti d'autore.\nNel luglio del 2011 Umberto Galimberti \u00e8 stato ufficialmente richiamato dall'Universit\u00e0 di Venezia, di cui era uno dei professori, a volersi attenere alle corrette regole di citazione degli scritti di altri autori; questo per aver riportato alcuni brani di altri autori senza citarli in bibliografia.\nTutto ha avuto inizio quando in seguito a un articolo del \"Giornale\" dell'aprile 2008 \u00e8 emerso che il professor Galimberti aveva copiato \"una decina di brani\" dell'autrice Giulia Sissa per il suo \"L'ospite inquietante\". Galimberti ha ammesso di aver violato il diritto d'autore riservandosi di riparare al danno. Ci\u00f2 non ha comunque soddisfatto la Sissa perch\u00e9 \u00abquello di Galimberti non \u00e8 stato un chiedere scusa, piuttosto un cercare delle scuse, un patetico arrampicarsi sugli specchi\u00bb.\nCon il passare del tempo sono emersi altri precedenti analoghi. Infatti anche per \"Invito al pensiero di Martin Heidegger\" (1986) Galimberti copi\u00f2 parti significative di un libro del collega Guido Zingari. I due arrivarono a un accordo che prevedeva l'ammissione da parte di Galimberti dell'indebita appropriazione intellettuale nelle successive edizioni del libro e da parte di Zingari l'impegno \"a non tornare pi\u00f9 sulla questione\". Oltre a Giulia Sissa e Guido Zingari sono stati copiati testi di Alida Cresti, Salvatore Natoli e Costica Bradatan, professore della Texas Tech University. Per difendersi, a Sassuolo, al Festivalfilosofia 2008 sulla Fantasia, Galimberti disse che \"in ogni rielaborazione per\u00f2, c'\u00e8 uno scatto di novit\u00e0\".\nL'inchiesta giornalistica del \"Giornale\" ha accertato che due dei libri di Galimberti, presentati al concorso per il ruolo di professore ordinario di Filosofia morale all'Universit\u00e0 C\u00e0 Foscari di Venezia, nel 1999, erano stati copiati da altri autori. La commissione giudicante composta da Carmelo Vigna, Giuseppe Poppi, Andrea Poma, Bianca Maria D'Ippolito e Francesco Botturi all'epoca non si accorse del fatto. Il rettore dell'Universit\u00e0 veneta in merito ha detto che \"non ho, ora come ora, estremi per sollecitare il ministero, deve essere un professore del raggruppamento a farlo. Di mio posso dire che in ambito umanistico si producono troppi testi e che questo \u00e8 uno dei fattori che causano l'impossibilit\u00e0 di fare controlli accurati. Nello specifico, secondo me dovrebbe essere lo stesso Galimberti, nel suo interesse, a chiedere la convocazione di un giur\u00ec o comunque a rispondere e a specificare le sue posizioni...\u00bb.\nNel giugno 2010 la rivista \"L'indice dei libri del mese\" ha pubblicato nel proprio sito un lungo articolo su altri \"copia-incolla\" di Galimberti. In particolare il saggio \"I miti del nostro tempo\" \u00e8 stato indicato come costituito al 75% da un \"riciclaggio\" di suoi scritti precedenti, alcuni dei quali risalenti persino agli anni ottanta; per il restante \"25%\", una ristesura di intere frasi e paragrafi, presi da altri autori, quasi identici agli originali. Le accuse mosse a Galimberti sono poi diventate un libro, intitolato \"Umberto Galimberti e la mistificazione intellettuale\" (Coniglio Editore, 2011), in cui l\u2019autore, Francesco Bucci, elenca i nomi dei pensatori da cui il docente avrebbe tratto parti di testi senza citare la fonte.\nSulla questione Gianni Vattimo ha dichiarato al \"Corriere della Sera\": \u00absi scrive anche a distanza d'anni dalla lettura; la spiegazione di Galimberti \u00e8 plausibile. Lui cita l'autore la prima volta; poi ci mette quelle frasi che ricorda anche senza virgolettarle\u00bb e \u00abil sapere umanistico \u00e8 retorico. Noi si lavora su altri testi, si commenta. Platone e Aristotele sono stati saccheggiati da tutti. Nei saperi umanistici, dal diritto e alla teologia, \u00e8 tutto un glossare. C'\u00e8 chi copia dagli altri e chi da s\u00e9 stesso\u00bb.\nOpere.\nOpere complete.\nDal 2001 \u00e8 in corso di ripubblicazione nell'Universale Economica Feltrinelli l'intera opera galimbertiana, a volte riveduta e/o accresciuta, col titolo di \"Opere\".\nSono finora usciti i seguenti volumi:"}
{"id": "276418", "revid": "585241", "url": "https://it.wikipedia.org/wiki?curid=276418", "title": "U.S. Pergocrema 1932", "text": ""}
{"id": "276421", "revid": "2519", "url": "https://it.wikipedia.org/wiki?curid=276421", "title": "A.S. Pizzighettone", "text": ""}
{"id": "276422", "revid": "486946", "url": "https://it.wikipedia.org/wiki?curid=276422", "title": "A.C. Pro Sesto", "text": ""}
{"id": "276423", "revid": "486946", "url": "https://it.wikipedia.org/wiki?curid=276423", "title": "A.C. Reggiana 1919", "text": ""}
{"id": "276424", "revid": "2519", "url": "https://it.wikipedia.org/wiki?curid=276424", "title": "F.C. Rieti", "text": ""}
{"id": "276426", "revid": "486946", "url": "https://it.wikipedia.org/wiki?curid=276426", "title": "Rimini Calcio F.C.", "text": ""}
{"id": "276427", "revid": "486946", "url": "https://it.wikipedia.org/wiki?curid=276427", "title": "S.S. Sambenedettese Calcio", "text": ""}
{"id": "276428", "revid": "486946", "url": "https://it.wikipedia.org/wiki?curid=276428", "title": "U.S. Sanremese Calcio", "text": ""}
{"id": "276429", "revid": "2519", "url": "https://it.wikipedia.org/wiki?curid=276429", "title": "U.S. Sassuolo Calcio", "text": ""}
{"id": "276430", "revid": "486946", "url": "https://it.wikipedia.org/wiki?curid=276430", "title": "A.S. Sora", "text": ""}
{"id": "276433", "revid": "339392", "url": "https://it.wikipedia.org/wiki?curid=276433", "title": "U.S. Tolentino", "text": ""}
{"id": "276434", "revid": "339392", "url": "https://it.wikipedia.org/wiki?curid=276434", "title": "Varese F.C.", "text": ""}
{"id": "276435", "revid": "125801454", "url": "https://it.wikipedia.org/wiki?curid=276435", "title": "Ava\u00ed Futebol Clube", "text": "L'Ava\u00ed Futebol Clube \u00e8 una societ\u00e0 calcistica brasiliana della citt\u00e0 di Florian\u00f3polis, capoluogo dello Stato di Santa Catarina, fondato il 1\u00ba settembre 1923.\nL'Ava\u00ed ha vinto la Serie C Brasiliana nel 1998 e disputa la Serie A del Campionato brasiliano di calcio dopo aver ottenuto nella stagione 2008/09 la promozione per essere arrivato secondo nel campionato di Serie B. Suo tifoso pi\u00f9 conosciuto \u00e8 il giocatore di tennis brasiliano Gustavo Kuerten.\nL'Ava\u00ed ha come colori l'azzurro e il bianco e la sua mascotte \u00e8 un leone, conosciuto come \"O Le\u00e3o da Ilha\" (\"\"\"Il Leone dell'Isola\" - il 90% del territorio di Florian\u00f3polis si trova in un'isola) o \"La Squadra della Corsa\" (per lo stile di gioco della squadra).\nL'Ava\u00ed \u00e8 il club che ha vinto pi\u00f9 volte il Campionato Catarinense nel XX secolo (13 volte) ed \u00e8 il campione in carica, avendo trionfato nella doppia finale sulla Chapecoense (sconfitto 3 a 1 a Chapec\u00f3, l'Ava\u00ed ha vinto per 6 a 1 nei tempi supplementari nel ritorno a Florian\u00f3polis).\nHa conquistato 18 Campionati catarinensi, record condivido con il Figueirense. L'Ava\u00ed fu il primo club a vincere il campionato catarinense (nel 1924) e anche il primo club a conquistare due campionati consecutivi (1926 e 1927), tre consecutivi (1926-1928) e quattro consecutivi (1942-1945). Vincendo il campionato di \"Serie C\" (terza divisione) nel 1998 divenne la prima squadra catarinense a vincere una delle tre divisioni del campionato brasiliano.\nTra gli altri record dell'Ava\u00ed ricordiamo anche la goleada pi\u00f9 grande della storia del calcio catarinense: 21-3 contro il \"Paula Ramos\", di Florian\u00f3polis, il 13 maggio 1945.\nL'Avai partecip\u00f2 inoltre a due delle pi\u00f9 ampie goleade in finali del campionato catarinense: 14-3 sull'Am\u00e9rica, di Joinville, nel 1943, e 9-2 contro il Caxias, sempre di Joinville, nel 1945.\nNegli anni settanta l'Ava\u00ed disput\u00f2 la Prima Divisione del Campionato Brasiliano (S\u00e9rie A) quattro volte: nel 1974, 1976, 1977 e 1979. Dal 2009 \u00e8 ritornata in Serie A dove ha ottenuto buoni risultati riuscendo persino a qualificarsi per la Copa Sudamericana.\nStoria.\nIl 1\u00ba settembre 1923 venne fondato l\"'Avahy Foot-ball Club\". Gi\u00e0 l'anno dopo, nel 1924, la squadra brasiliana vinse il suo primo titolo, il Campionato Catarinense, e divent\u00f2 il primo club campione statale. Nello stesso anno, disput\u00f2 la prima \"Classica di Folrianopolis\" contro la Figueirense il 13 aprile perdendo per 4-3. Nel 1926 e nel 1927 vinse due Campionati Catarinensi consecutivi diventando la prima squadra a raggiungere questo traguardo. Nel 1928 conquist\u00f2 il Campeonato Catarinense per il terzo anno consecutivo diventando la prima squadra a raggiungere questo traguardo.\nIl 20 febbraio 1938 si gioc\u00f2 il derby tra Avai e Figueiranse, derby che fu vinto per 11-2 dall'Avai. Questa fu la pi\u00f9 grande goleada in una Classica di Florian\u00f3polis. In questa partita fece il suo debutto in una classica cittadina Saul che pi\u00f9 tardi diventer\u00e0 il miglior goleador di classiche, con 41 gol in 45 partite, militando sempre nell'Ava\u00ed.\nIl 23 gennaio 1944 vinse di nuovo il Campeonato Catarinense sconfiggendo l'Am\u00e9rica di Joinville per 14-3 in finale. \u00c8 tuttora la maggior goleada della storia delle finali del Campeonato Catarinense. Il 10 febbraio 1946 sconfisse il Caxias di Joinville per 9-2 nella finale del Campeonato Catarinense del 1945 e conquist\u00f2 il campionato statale per la quarta volta, fatto mai prima accaduto per i club di Santa Catarina di quell'epoca.\nNegli anni 50 e negli anni 60 l'Avai non riusc\u00ec a ottenere i risultati prestigiosi ottenuti nei decenni precedenti e solo nel 1973 riusc\u00ec a vincere il campionato statale dopo 27 anni di digiuno battendo, il 17 dicembre, in finale per 2-1 la Juventus di Rio do Sul.\nL'anno successivo la squadra venne iscritta alla Serie A del campionato brasiliano. Il 10 marzo disput\u00f2 la sua prima partita in Serie A pareggiando contro l\"'Am\u00e9rica\" (RN) per 1-1, a Natal(RN). In quella partita, Zenon segn\u00f2 il primo gol per l'Ava\u00ed nel campionato brasiliano. Per la prima vittoria, invece, si dovette attendere la sesta giornata: 3-0 sul Remo(PA), a Florian\u00f3polis, con due gol di Baldu\u00edno e un autogol di L\u00facio del Remo. L'Avai disput\u00f2 altri tre campionati di S\u00e9rie A nel 1976, 1977 e 1979 retrocedendo in Serie B nel 1979. Dopodich\u00e9 l'Avai non riusc\u00ec pi\u00f9 a tornare in S\u00e9rie A fino al 2009.\nIl 15 novembre 1983 venne inaugurato lo Stadio Ressacada con la sconfitta per 1-6 contro il Vasco (RJ). Il primo gol segnato in quello stadio fu di W\u00edlson Taddei, del Vasco. Nel 1988 l'Avai conquist\u00f2 il Campeonato Catarinense dopo un digiuno di 13 anni. Il 17 luglio, con una vittoria per 2-1 sul \"Blumenau\", si stabil\u00ec il record di pubblico al Ressacada: 25.735 spettatori paganti.. A questa vittoria seguirono dei brutti piazzamenti nel campionato catarinense e addirittura nel 1993 l'Avai venne retrocesso in Seconda Divisione del \"Campionato Catarinense\". Dopo un solo anno comunque l'Ava\u00ed torn\u00f2 in Prima Divisione vincendo il 20 novembre la Seconda Divisione del Campionato Catarinense con una vittoria per 2-1 sul Herc\u00edlio Luz, di Tubar\u00e3o, a Florian\u00f3polis.\nNel 1998 l'Ava\u00ed conquist\u00f2 il suo primo titolo nazionale, la S\u00e9rie C, sconfiggendo il S\u00e3o Caetano (SP), l'Anapolina (GO) e l'Itabaiana (SE) nella finale quadrangolare e torn\u00f2 in Serie B. L'Avai sfior\u00f2 la promozione in Serie A nel 2001 e nel 2004 qualificandosi alla finale quadrangolare della Serie B ma perse il treno per la Serie A a favore del Paysandu (PA) e della Figueirense (SC) (nel 2001) e del Brasiliense (DF) e dal Fortaleza (CE) (nel 2004).\nNel 2009 torn\u00f2 in Serie A, dove grazie a un 6\u00ba posto, riusc\u00ec a qualificarsi per la Copa Sudamericana.\nOrganico.\nRosa.\n\"Aggiornato al 25 gennaio 2020\"\nRecord.\nCalcio Catarinense\nDerby Ava\u00ed - Figueirense\nCampionato Brasiliano.\nCampionati di S\u00e9rie A.\n1974: 19 giocate, 2 vittorie, 3 pareggi, 14 sconfitte, 11 gol fatti, 30 gol subiti\n1976: 12 giocate, 4 vittorie, 3 pareggi, 5 sconfitte, 7 gol fatti, 11 gol subiti\n1977: 13 giocate, 5 vittorie, 1 pareggi, 7 sconfitte, 14 gol fatti, 17 gol subiti\n1979: 9 giocate, 0 vittorie, 5 pareggi, 4 sconfitte, 9 gol fatti, 14 gol subiti\nTotale: 53 giocate, 11 vittorie, 12 pareggi, 30 sconfitte, 41 gol fatti, 72 gol subiti\nRecord nella Serie A.\nMiglior attacco in un campionato: 1977, con una media di 1,07 gol a partita\nPeggior attacco in un campionato: 1974, con una media di 0,57 gol a partita\nMiglior difesa in un campionato: 1976, con una media di 0,91 gol subiti a partita\nPeggior difesa in un campionato: 1974, con una media di 1,57 gol subiti a partita\nMaggior serie di vittorie: 1 partita (11 volte)\nMaggior serie di pareggi: 3 partite (30/03 a 13/04/1974)\nMaggior serie di sconfitte: 7 (18/05/1974 a 08/09/1976)\nMaggiore serie senza vitt\u00f3rie: 12 partite (16/04/1974 a 08/09/1976)\nMaggior numero di gol segnati: Ava\u00ed 3-0 Remo (30/03/1974) e Desportiva 0-3 Ava\u00ed (12/09/1976)\nMaggior numero di gol subiti: Botafogo 5-1 Ava\u00ed (16/04/1974)\nRisultati in S\u00e9rie B.\n1980: 7 partite, 1 vittoria, 1 pareggio, 5 perse, 7 gol a favore, 14 gol contro\n1984: 2 partite, 0 vittorie, 0 pareggi, 2 perse, 4 gol a favore, 8 gol contro\n1989: 10 partite, 2 vittorie, 3 pareggi, 5 perse, 8 gol a favore, 13 gol contro\n1999: 23 partite, 9 vittorie, 5 pareggi, 9 perse, 28 gol a favore, 34 gol contro\n2000: 19 partite, 6 vittorie, 9 pareggi, 4 perse, 29 gol a favore, 24 gol contro\n2001: 34 partite, 15 vittorie, 9 pareggi, 10 perse, 49 gol a favore, 46 gol contro\n2002: 27 partite, 14 vittorie, 5 pareggi, 8 perse, 41 gol a favore, 23 gol contro\n2003: 23 partite, 8 vittorie, 6 pareggi, 9 perse, 23 gol a favore, 30 gol contro\n2004: 35 partite, 15 vittorie, 9 pareggi, 11 perse, 38 gol a favore, 39 gol contro\n2005: 27 partite, 10 vittorie, 2 pareggi, 15 perse, 37 gol a favore, 45 gol contro\nTotale: 207 partite, 80 vittorie, 49 pareggi, 78 perse, 264 gol a favore, 276 gol contro\nRisultati in S\u00e9rie C.\n1987: 6 partite, 2 vitt\u00f3rie, 3 pareggi, 1 perse, 4 gol a favore, 3 gol contro\n1995: 6 partite, 2 vitt\u00f3rie, 1 pareggi, 3 perse, 7 gol a favore, 8 gol contro\n1996: 8 partite, 3 vitt\u00f3rie, 2 pareggi, 3 perse, 15 gol a favore, 15 gol contro\n1997: 10 partite, 5 vitt\u00f3rie, 1 pareggi, 4 perse, 17 gol a favore, 16 gol contro\n1998: 22 partite, 10 vitt\u00f3rie, 7 pareggi, 5 perse, 43 gol a favore, 28 gol contro\nTotale: 52 partite, 22 vittorie, 14 pareggi, 16 perse, 86 gol a favore, 70 gol contro"}
{"id": "276438", "revid": "395393", "url": "https://it.wikipedia.org/wiki?curid=276438", "title": "Focaccia con il formaggio", "text": "La focaccia con il formaggio (a volte ma impropriamente focaccia al formaggio), in genovese \"a fugassa c\u00f6 formaggio\", \u00e8 un tipo di focaccia farcita tipica della Liguria e dell'Oltregiogo.\nDescrizione.\nLa focaccia con il formaggio esiste in numerose versioni, con farciture superficiali che comprendono sia solo formaggio (di vari tipi, a volte miscelati tra di loro), sia altri ingredienti (formaggio e prosciutto cotto, formaggio e w\u00fcrstel, speck e fontina, ecc.).\nGli ingredienti prevedono farina, olio extravergine di oliva, oltre ovviamente al formaggio scelto, che viene posto sopra alla pasta prima dell'inserimento in forno. Riguardo a quest'ultimo esistono varianti con fontina o altri formaggi morbidi simili, con formaggi meno densi come stracchino, mozzarella o gorgonzola e, come detto, misture di diversi formaggi.\nNormalmente viene venduta al taglio fasciata in carta per alimenti, al pari della focaccia genovese tradizionale, essendo lo strato superficiale di formaggio dopo la cottura abbastanza denso ed aderente alla pasta da permetterne la degustazione tenendola in posizione verticale.\nFocaccia di Recco con il formaggio.\nUna tipologia di focaccia con il formaggio molto nota \u00e8 la \"Focaccia di Recco con il formaggio\" (in dialetto genovese \"a fugassa de R\u00e9ccu\"), di cui si trovano tracce storiche in letteratura fin dal XIX secolo.\nLa focaccia, preparata inizialmente nei ristoranti e nei forni di Recco e dei comuni limitrofi, si \u00e8 rapidamente diffusa prima nel Tigullio e nel genovesato e poi in tutta la Liguria, spesso con piccole variazioni sul tipo di formaggi impiegati.\nQuesto ha portato i ristoratori della zona a cercare di tutelare il prodotto da possibili imitazioni ritenute di qualit\u00e0 inferiore, prima, nel 1997, registrando il marchio \"Autentica Focaccia con il Formaggio di Recco\" come Consorzio Recco Gastronomica e poi, nei primi anni del XXI secolo, come Consorzio Focaccia con il formaggio di Recco, richiedendo la tutela dell'Indicazione geografica protetta. Dall'estate del 2011 la \"Focaccia di Recco con il formaggio\" si fregia del marchio dell'IGP, certificazione presentata il 14 luglio (decreto pubblicato in G.U. n 51 del 1\u00ba marzo 2012) negli uffici della Regione Liguria dal Ministero delle politiche agricole alimentari e forestali inizialmente su territorio nazionale e, a partire dal 2015, a livello europeo. Prodotti simili, commercializzati al di fuori dell'area di Recco, Sori, Camogli e Avegno, pur continuando ad essere cucinati e venduti, non possono quindi pi\u00f9 legalmente fregiarsi di nomi che contengano riferimenti a \"Recco\", che sovente erano presenti prima dell'ottenimento dell'IGP (es \"focaccia tipo Recco\").\nAl contrario della versione \"normale\", la focaccia di Recco, secondo la ricetta originale, si compone di due strati sottilissimi di pasta a base di farina e olio di oliva (senza lievito, anche se questo viene elencato in alcuni ricettari), farciti internamente (e non nella parte superiore) con lo stracchino, che ha ormai quasi totalmente surrogato le originarie prescins\u00eaua (ritenuta troppo liquida e acida) e formaggetta. Il formaggio fuso rimane cos\u00ec molto liquido e a volte pu\u00f2 fuoriuscire da fessure che con la cottura si vengono a creare nel sottile strato superiore di pasta. La fluidit\u00e0 del formaggio fuso e il poco spessore della pasta rendono molto scomodo mangiarla fasciata nella carta e pi\u00f9 pratico servirla in piatti.\nA causa della ridotta produzione casearia ligure, e della conseguente provenienza extraregionale del formaggio stracchino, la focaccia con il formaggio prevede ora crescenza di origine ligure (prodotta a Masone, in valle Stura in provincia di Genova) al posto dello stesso stracchino, per rientrare nelle regole della classificazione di Indicazione geografica protetta europea.\nIl 2 marzo 2012 \u00e8 diventato un prodotto IGP italiano e il 3 giugno 2013 ha ricevuto il riconoscimento da parte dell'Unione europea la focaccia di Recco con il formaggio prodotta nei comuni di Recco, Avegno, Sori e Camogli.\nProdotti similari.\nSimili per ingredienti e diffusione geografica alla focaccia di Recco sono le focaccette al formaggio, di dimensioni minori e con una cottura effettuata tramite frittura invece che in forno. Sempre simile alla focaccia di Recco \u00e8 quella di Arenzano (cittadina costiera ligure posta a ponente di Genova), che prevede l'uso del lievito e, come farcitura tra i due strati di pasta, della panna inacidita e della fontina.\nFesta della focaccia di Recco.\nDal 1955 si svolge a Recco la \"Festa della focaccia\", che si tiene nell'ultima settimana del mese di maggio."}
{"id": "276439", "revid": "339392", "url": "https://it.wikipedia.org/wiki?curid=276439", "title": "Saronno 1910 F.B.C.", "text": ""}
{"id": "276441", "revid": "1791", "url": "https://it.wikipedia.org/wiki?curid=276441", "title": "Funzione di lavoro", "text": ""}
{"id": "276444", "revid": "400694", "url": "https://it.wikipedia.org/wiki?curid=276444", "title": "Belfagor", "text": ""}
{"id": "276446", "revid": "212348", "url": "https://it.wikipedia.org/wiki?curid=276446", "title": "Tandem (disambigua)", "text": ""}
{"id": "276452", "revid": "2184720", "url": "https://it.wikipedia.org/wiki?curid=276452", "title": "Anarchopedia", "text": "Anarchopedia (in italiano Anarcopedia) \u00e8 un'enciclopedia online focalizzata sulla storia e le teorie dell'anarchismo e dei movimenti sociali in genere. Anarcopedia si definisce un progetto \u00abper lo sviluppo di una enciclopedia multi-lingua, finalizzata a chiarificare teorie e pratiche del movimento anarchico nel suo complesso, ma anche a porsi in s\u00e9 come esperienza anarchica di azione diretta\u00bb. Si descrive inoltre come \u00abla prima enciclopedia wiki anarchica\u00bb. Anarchopedia \u00e8 sembrato per lungo tempo aver cessato la propria attivit\u00e0 a causa di problemi tecnici rimasti irrisolti, che alcuni utenti hanno attribuito alla mancata volont\u00e0 del gestore di risolverli, salvo poi tornare online quantunque senza poter riprendere pienamente le proprie attivit\u00e0. Proprio a causa dei continui problemi tecnici \u00e8 attivo un nuovo sito web (Anarcopedia.org) che contiene le voci anarcopediane.\nCos'\u00e8 Anarcopedia.\n\u00c8 un'enciclopedia wiki parziale (\"esprime un punto di vista anarchico e non neutrale\") attiva dal 30 settembre del 2004, quando \u00e8 stata fondata dall'anarchico serbo Milo\u0161 Rancic. Simile a Wikipedia, Anarcopedia privilegia per\u00f2 temi che includono il sindacalismo rivoluzionario, il socialismo libertario, l'ecologismo radicale, le energie rinnovabili, la controcultura, l'arte avanguardista, il femminismo radicale, le controeconomie e le associazioni in cooperativa, il movimento di occupazione, lo hacktivismo, il software libero e la conoscenza libera, le filosofie dissidenti, le questioni sull'antiautoritarismo, le libert\u00e0 civili, l'uguaglianza sociale e tutto quello che abbia a che fare con una prospettiva anarchizzante e come pratica dell'attivismo libertario. Privilegia articoli inerenti all'anarchia e con una visione critica del capitalismo.\nDal 2009 \u00e8 possibile postare nuove voci solo se si \u00e8 utenti registrati mentre \u00e8 invece possibile modificare e contribuire alla stesura di voci preesistenti anche senza alcuna registrazione. Gli utenti registrati e autoconfermati hanno anche le funzioni aggiuntive degli amministratori, vale a dire proteggere e cancellare pagine. Non hanno tuttavia la possibilit\u00e0 di bloccare utenti o modificare pagine del namespace MediaWiki in quanto queste funzioni sono riservate agli amministratori. Questo procedimento \u00e8 reso necessario dalla continua presenza di vandali informatici. Anarcopedia viene amministrata per autogestione e con la ricerca del consenso tra gli utenti.\nUsa il medesimo software MediaWiki di Wikipedia con nuove implementazioni, per cui \u00e8 un suo \"fork\", ma \u00e8 un progetto completamente separato, fondato sulla libera partecipazione degli utenti strutturati orizzontalmente e senza alcun gruppo dirigente che ne orienti le scelte. Su Anarcopedia inoltre sono presenti molte pagine cancellate da Wikipedia, spesso corredate da commenti anche in aperta polemica contro le regole e i . Il progetto presenta molte migliaia di voci in diverse lingue, tra cui l'inglese, il francese, il tedesco, lo spagnolo e l'italiano.\nSecondo Lu\u00edza Uehara de Ara\u00fajo il progetto di Anarchopedia, che si sviluppa seguendo le logiche dell'anarchia, \u00e8 confrontabile con le aspettative espresse a inizio XX secolo dall'anarchico S\u00e9bastien Faure, fondatore nel 1925 dell\"'Enciclopedia anarchica\", mai terminata, di cui furono pubblicati fino al 1938 i primi quattro volumi.\nNasce una nuova anarcopedia.\nVisti i problemi tecnici che sorgevano continuamente e vista l'indifferenza dei gestori del sito a risolverli, un gruppo di utenti italiani ha dato vita a una nuova Anarcopedia (questa volta esclusivamente italiana e non multilingue) recuperando le voci di quella precedente."}
{"id": "276453", "revid": "22475", "url": "https://it.wikipedia.org/wiki?curid=276453", "title": "Border Reivers (rugby a 15)", "text": "I Border Reivers, chiamati inizialmente \"Scottish Borders Rugby\", erano una delle quattro squadre professionistiche di rugby a 15 in Scozia, insieme a Edinburgh, Glasgow Warriors e Caledonia Reds.\nI Border Reivers hanno disputato la Inter-District Championship dal 1996 al 1998 e la Celtic League, la Celtic Cup e la Heineken Cup dal 2002 al 2007, quando, per via dei tagli finanziari della federazione scozzese, sono stati sciolti. Disputavano le loro partite casalinghe allo Netherdale di Galashiels, Scottish Borders.\nCon il passaggio del rugby al professionismo avvenuto nel 1995, la Scottish Rugby Union ritenne che i club scozzesi non avrebbero potuto essere competitivi nei confronti delle migliori formazioni inglesi e francesi. Si decise quindi che al professionismo sarebbero passate solo le quattro squadre rappresentative dei distretti. Successivamente, a causa della pesante situazione debitoria della SRU, in parte dovuta ai costi per la ristrutturazione di Murrayfield, si rese necessario un ulteriore ridimensionamento e da quattro club pro si pass\u00f2 a due. Dopo due stagioni quindi gli Scottish Borders vennero fusi con Edinburgh, creando una squadra chiamata \"Edinburgh Reivers\". Nel 2002 vennero rifondati con il nome di Border Reivers per partecipare alla Celtic League e ad un torneo solo scozzese, modellato sulla formula del Tri Nations; il torneo per\u00f2 si disput\u00f2 una sola volta e l'Edimburgo ne fu quindi l'unico vincitore."}
{"id": "276454", "revid": "110157", "url": "https://it.wikipedia.org/wiki?curid=276454", "title": "Kategoria Superiore 2004-2005", "text": "La Kategoria Superiore fu la 66\u00aa edizione della massima serie del campionato albanese di calcio disputata tra il 21 agosto 2004 e il 20 maggio 2005 e conclusa con la vittoria del , al suo ventiduesimo titolo.\nCapocannoniere del torneo fu Dorian Bylykbashi (Partizani Tirana) con 24 reti.\nFormula.\nNessuna variazione rispetto alla stagione precedente. Le squadre partecipanti furono dieci e disputarono un doppio turno di andata e ritorno per un totale di 36 partite.\nLe ultime due classificate furono retrocesse in Kategoria e Par\u00eb.\nLe squadre qualificate alle coppe europee furono quattro: la vincente del campionato fu ammessa alla UEFA Champions League 2005-2006, la seconda classificata e la vincente della coppa d'Albania alla Coppa UEFA 2005-2006 pi\u00f9 un'ulteriore squadra alla Coppa Intertoto 2005.\nClassifica.\nLegenda:\nNote:"}
{"id": "276458", "revid": "1219539", "url": "https://it.wikipedia.org/wiki?curid=276458", "title": "Charles de Broqueville", "text": "Biografia.\nDi famiglia nobile, dopo aver ricevuto una educazione privata in cui ebbe un ruolo importante l'abate Simon, futuro cappellano di corte, spos\u00f2 nel 1885 Berthe d'Huart, nipote del senatore Jules Malou, grazie alla quale allarg\u00f2 considerevolmente il suo ambito di influenza.\nA 25 anni entr\u00f2 a far parte del consiglio comunale di Mol; nel 1886 divenne membro del consiglio provinciale di Anversa e dal 1892 fu il rappresentante del partito cattolico per l'arrondissement di Turnhout alla Camera, posizione che mantenne fino al giugno 1919. Divenne quindi senatore della provincia di Namur e \"s\u00e9nateur coopt\u00e9\" dal 1925 al 1936.\nTra il 1910 e il 1934 svolse a pi\u00f9 riprese il ruolo di ministro; il suo primo incarico fu alle Ferrovie (settembre 1910). Fu capo di gabinetto dal 17 giugno 1911 al 1\u00ba giugno 1918 e Capo del governo e ministro della Difesa nazionale dal 22 ottobre 1932 al 20 novembre 1934. Fu inoltre ministro degli Affari esteri, dell'Interno, dell'Agricoltura, delle Scienze e delle Arti ad interim. Fu \"Ministre d'\u00c9tat\" nel 1918.\nPosizioni politiche.\nDe Broqueville fu leader del Partito Cattolico belga. Nel 1914, quando divenne chiaro che la Germania non intendeva rispettare la neutralit\u00e0 del Belgio, coordin\u00f2 gli sforzi di mobilitazione del paese in vista della guerra.\nNonostante la mobilitazione, rifiut\u00f2 la proposta del re Alberto I di schierare l'esercito lungo la frontiera tedesca, preferendo una disposizione strategica sull'intero territorio. Riconobbe che il supporto al paese in tempo di guerra era legato al mantenimento di una posizione di potenza neutrale ed al rifiuto di compiere atti provocatori.\nDopo l'invasione tedesca del Belgio nel 1914, il governo belga fu costretto all'esilio a Le Havre. De Broqueville si oppose al re sulla questione della neutralit\u00e0, il che imped\u00ec la stipula di un accordo a pieno titolo con le forze alleate.\nL'opposizione del re indebol\u00ec in modo rilevante la posizione di de Broqueville all'interno del gabinetto da lui presieduto e lo spinse alle dimissioni da ministro degli Esteri nel gennaio 1918 e da Capo di gabinetto nel maggio dello stesso anno, dopo la sfiducia del proprio partito."}
{"id": "276461", "revid": "228587", "url": "https://it.wikipedia.org/wiki?curid=276461", "title": "Victoria Beckham", "text": "\u00c8 divenuta nota a livello mondiale nel 1996, anno del debutto delle Spice Girls, gruppo musicale britannico del quale faceva parte e che ha venduto, nella seconda met\u00e0 degli anni novanta, milioni di dischi in tutto il mondo, segnando l'immaginario collettivo e aprendo la strada al successo delle girl band. Dopo la fine delle attivit\u00e0 del gruppo, nel 2001, ha continuato per alcuni anni la carriera musicale come solista pubblicando un album, \"Victoria Beckham,\" e lanciando diversi singoli pop e dance, come \"A Mind of Its Own\", \"Not Such an Innocent Girl\", \"Out of Your Mind\", \"Let Your Head Go\" e \"This Groove\". Nella sua carriera musicale ha venduto 86,7 milioni di dischi, 85 milioni come membro del gruppo, e 1,7 milioni come artista solista (100.000 album e 1,6 milioni di singoli). Lasciata alle spalle la carriera musicale, ne ha avviata una seconda nel mondo della moda. La svolta \u00e8 stata un successo: in dieci anni Victoria Beckham \u00e8 diventata una delle imprenditrici pi\u00f9 in vista della moda mondiale; \u00e8 stata nominata Designer Brand of the Year ai prestigiosi British Fashion Awards del 2011 e, nel 2017, ha ricevuto un OBE dalla Regina Elisabetta II per il suo contributo all'industria della moda e per il suo impegno umanitario con l'Unicef e la Croce Rossa. \u00c8 sposata dal 1999 con l'ex calciatore inglese David Beckham, con cui ha avuto quattro figli.\nBiografia.\nNata nella contea di Essex; i suoi genitori sono Anthony William Adams, che lavorava come ingegnere elettronico, e Jacqueline Doreen Cannon, una ex impiegata assicurativa e parrucchiera; ha una sorella e un fratello pi\u00f9 giovani, Louise e Christian. Il trisavolo di Victoria era l'artista e rivoluzionario tedesco Carl Heinrich Pf\u00e4nder e il trisavolo era il politico del Minnesota William Pfaender. \nDopo aver visto il film musicale \"Saranno famosi\" (\"Fame\") nel 1980, ha deciso di intraprendere la carriera musicale che ha mosso i suoi primi passi nel mondo dello spettacolo come ballerina, studiando danza fin da piccola, e ha lavorato come modella e cantato in alcuni gruppi musicali mentre frequentava il college. Non essendo molto interessata allo studio, ha frequentato un corso di tre anni presso la \"Lanie Arts School\", prima di rispondere ad un annuncio pubblicato da \"The Stage\", insieme all'amica Emma Bunton (una delle future Spice).\nGli esordi: Spice Girls.\nNel 1994, dopo aver risposto ad un annuncio inserito su un quotidiano, \u00e8 entrata a far parte delle Spice Girls, che in pochi anni ha raggiunto le vette delle classifiche mondiali divenendo uno dei gruppi pop degli anni novanta pi\u00f9 acclamati. In questo modo, insieme alle compagne Geri Halliwell, Melanie C, Melanie B ed Emma Bunton, ha raggiunto la fama mondiale, e sull'onda del successo \u00e8 stata scelta come testimonial di diversi prodotti e iniziative, oltre ad aver recitato nel film \"Spice Girls - Il film\", basato sulla carriera del gruppo nell'ambito del quale era conosciuta come \"Posh Spice\", soprannome datole da \"Top of the Pops Magazine\", rivista della BBC, legata all'omonima trasmissione. \"Posh\" in inglese significa snob, chic, e l'appellativo le \u00e8 stato dato perch\u00e9 considerata la pi\u00f9 \"trendy\" delle ragazze del gruppo; \"posh\" \u00e8 ormai diventato un termine comune anche in lingue diverse dall'inglese.\nDavid Sinclair, critico musicale inglese, ha affermato che \u00ab\"Scary, Sporty, Posh, Ginger e Baby\" sono stati i componenti di una band pi\u00f9 conosciuti globalmente dai tempi di John, Ringo, Paul e George\u00bb e che il gruppo \u00e8 stato \u00abun fenomeno sociale che ha cambiato la musica popolare e la cultura musicale\u00bb.\nDopo il terzo e ultimo album, pubblicato nel 2000, il gruppo si \u00e8 sciolto dando la possibilit\u00e0 alle cinque componenti di intraprendere delle carriere come soliste. Nel frattempo, nel 1999, si \u00e8 sposata con il noto calciatore David Beckham, dal quale ha avuto quattro figli, tre maschi e una femmina.\nL'attivit\u00e0 musicale da solista.\nNell'agosto 2000, qualche mese prima dell'uscita dell'ultimo album delle Spice Girls, ha debuttato come solista collaborando con Dane Bowers e i True Steppers per la realizzazione del singolo di questi ultimi, \"Out of Your Mind\", che ha raggiunto il secondo posto della classifica britannica dei singoli e conquistando ottimi risultati anche in diversi paesi europei.\nSuccessivamente ha pubblicato una autobiografia, \"Learning to Fly\", che ha venduto oltre 500.000 copie nel Regno Unito risultando il terzo libro della categoria non-fiction pi\u00f9 venduto del paese nel 2001.\nLa sua carriera da solista ha preso definitivamente il via nel settembre del 2001, con la pubblicazione del suo album di debutto come cantante solista, intitolato semplicemente \"Victoria Beckham\", per l'etichetta discografica Virgin, la stessa del gruppo dal quale proveniva la cantante. L'album non ha superato la decima posizione della classifica britannica, mentre il singolo di lancio, \"Not Such an Innocent Girl\", si \u00e8 fermato alla sesta posizione entrando comunque in alcune classifiche di altri paesi europei. Il singolo seguente, \"A Mind of Its Own\", uscito nel febbraio del 2002, ha raggiunto anch'esso la sesta posizione in Regno Unito. La promozione del disco \u00e8 stata sospesa dopo l'annuncio della seconda maternit\u00e0 della cantante.\n dalla casa discografica, l'artista \u00e8 rimasta comunque un personaggio di primo piano del mondo dello spettacolo suscitando particolare interesse sulle riviste di cronaca rosa, delle quali la coppia \u00e8 frequentemente protagonista.\nNel 2003 ha firmato un contratto con la Telstar Records e ha affidato la sua immagine a Simon Fuller, ex manager delle Spice Girls. Alla fine di dicembre dello stesso anno \u00e8 stato pubblicato un doppio singolo, contenente un brano dance pop, \"Let Your Head Go\", e uno pi\u00f9 marcatamente R&amp;B, \"This Groove\", nato dalla collaborazione con il produttore rap Damon Dash (collaboratore di Jay-Z e Kanye West). Il singolo si piazz\u00f2 alla terza posizione della classifica dei singoli britannica, ma nonostante questo successo, \nL'anno successivo \u00e8 uscito il DVD \"The R\u00e8al Beckhams\" che conteneva, oltre ai videoclip di \"Let Your Head Go\" e \"This Groove\", anche quattro tracce musicali registrate dall'artista: \"That Dude\", \"Me and You This Time\", \"Valentine\" e \"Resentment\" (di cui Beyonc\u00e9 ha eseguito in seguito una cover inserita nell'album \"B'Day\"). Si \u00e8 trattato del terzo DVD basato sulla vita dei coniugi Beckham: il primo, \"Victoria's Secrets\", era stato pubblicato nel 2000, mentre il secondo, \"Being Victoria Beckham\", nel 2002.\nCon l'intento di farla sfondare negli Stati Uniti, Damon Dash ha prodotto la traccia \"It's That Simple\", in duetto con M.O.P.. Realizzata solo come vinile e presentata dalla stazione radio di musica urban della BBC, la canzone non ha tuttavia riscontrato alcun gradimento. Per provare a salvare la sua carriera musicale, nel 2004 \u00e8 tornata al lavoro per nuove tracce in stile pop, registrando una traccia scritta con Cathy Dennis e intitolata \"My Love Is for Real\" ma che, \nLa moda e le reunion con le Spice Girls.\nDopo aver tentato la carriera musicale, ha deciso di dedicarsi principalmente alla moda, suo carattere distintivo fin dagli esordi. Nel 2005 ha creato il marchio \"VB Rocks\", creandosi cos\u00ec i suoi jeans, mentre nel settembre 2006 ha creato insieme al marito il marchio \"DVB Style\", per il quale ha firmato una nuova collezione di jeans e una linea di profumi. Nello stesso periodo, il 30 ottobre 2007, ha dato alle stampe il libro \"That Extra Half an Inch: Hair, Heels and Everything In Between\", un manuale di consigli di moda e bellezza, che ha riscosso un buon successo in Gran Bretagna.\n\u00c8 inoltre tornata sulle scene mondiali nelle vesti di \"Posh Spice\" partecipando al tour mondiale di riunione delle Spice Girls, a partire dal dicembre 2007 per alcuni mesi; poco tempo prima ha registrato due nuove tracce insieme al gruppo: il singolo \"Headlines (Friendship Never Ends)\" e \"Voodoo\", il secondo inedito incluso nel greatest hits. Nello stesso periodo ha ottenuto una piccola parte nella serie televisiva \"Ugly Betty\".\n\u00c8 stata inoltre testimonial di numerosi prodotti e collezioni di abbigliamento, tra cui Marc Jacobs, Samantha Tavasa, Armani underwear, Roberto Cavalli, la stessa DVB dress collection e molti altri.\nNell'agosto 2012 ha cantato un remix di \"Wannabe\" e \"Spice Up Your Life\" con le Spice Girls alla cerimonia di chiusura delle Olimpiadi a Londra.\nNegli ultimi anni si \u00e8 particolarmente dedicata alla propria casa di moda che porta il suo stesso nome, presentando ogni anno sulle passerelle della Settimana della moda di New York le nuove collezioni.\nNel 2016 disegna l'abito da sposa per Eva Longoria in occasione del matrimonio con Jos\u00e9 Antonio Baston, produttore televisivo messicano.\nVita privata.\nIl 4 luglio 1999 si \u00e8 sposata con il calciatore David Beckham nel castello di Luttrellstown, vicino a Dublino. La coppia ha suscitato grande interesse nei media, che li hanno ribattezzati \"Posh and Becks\". I coniugi Beckham hanno quattro figli, tre maschi e una femmina: Brooklyn Joseph Beckham (Londra, 4 marzo 1999), Romeo James Beckham (Londra, 1\u00ba settembre 2002), Cruz David Beckham (Madrid, 20 febbraio 2005) e Harper Seven Beckham (Los Angeles, 10 luglio 2011)."}
{"id": "276464", "revid": "274577", "url": "https://it.wikipedia.org/wiki?curid=276464", "title": "Slipstream (letteratura)", "text": "Slipstream \u00e8 un termine che definisce opere letterarie di narrativa fantastica a cavallo dei confini che separano le convenzioni di un genere da quelle di un altro o altri, e che pertanto non si possono agevolmente collocare nei confini di uno solo di essi, si tratti di fantascienza o di fantasy rispetto alla narrativa cosiddetta \"mainstream\" (nel senso di \"narrativa convenzionale e maggioritaria\", priva di elementi fantastici).\nLo scrittore di fantascienza Christopher Priest ha scritto relativamente allo slipstream che: \"In letteratura pu\u00f2 includere Angela Carter, Steve Erickson, Paul Auster, Haruki Murakami, J. G. Ballard, Jorge Luis Borges, alcuni romanzi di John Fowles. Nel cinema sono esempi recenti di puro slipstream \"Memento\", \"Essere John Malkovich\", \"Intacto\", \"Fuori orario\" e \"Il pasto nudo\".\nIl termine \"slipstream\", limitatamente alla letteratura, venne coniato dall'autore cyberpunk e giornalista Bruce Sterling in un articolo originariamente pubblicato dalla rivista \"SF Eye\" (n. 5, luglio 1989).\nEgli afferma che \"\"...questo \u00e8 un tipo di scrittura che ti fa semplicemente sentire molto strano; come pure vivere nel XX secolo ti fa sentire strano, se sei una persona di una cert\u00e0 sensibilit\u00e0\".\nLa narrativa slipstream \u00e8 stata di conseguenza definita \"the fiction of strangeness\"\" (la narrativa della stranezza) che \u00e8 una definizione altrettanto chiara di quelle pi\u00f9 comunemente in uso.\nLo slipstream, per come viene indicato nel paragrafo iniziale, cade nello spazio che s'apre tra la fantascienza e la narrativa \"mainstream\" (e da questo termine deriva ovviamente \"slipstream\"). Alcuni sostenitori della letteratura mainstream tendono a evitarla perch\u00e9 \u00e8 troppo strana, mentre alcuni fan della fantascienza tendono a evitarla perch\u00e9 non \u00e8 abbastanza strana.\nAlcuni romanzi slipstream impiegano elementi tratti dalla fantasy o dal realismo magico, ma non tutti lo fanno. Il fattore comune che unifica questi testi letterari \u00e8 la sensazione surreale che lasciano al lettore. La maggior parte dei lettori che non hanno mai sentito parlare di \"slipstream\", riconosceranno I nomi di autori come Christopher Priest, Margaret Atwood, Karen Joy Fowler, Steve Erickson, Douglas Coupland e William S. Burroughs, che hanno scritto romanzi riconducibili alla definizione di slipstream.\nIl concetto di slipstream coincide in parte con quelli di Avantpop e New Weird; probabilmente vanno letti tutti e tre come tentativi di pensare un complesso movimento della letteratura attualmente in corso."}
{"id": "276468", "revid": "287204", "url": "https://it.wikipedia.org/wiki?curid=276468", "title": "Pattinaggio di figura ai XV Giochi olimpici invernali", "text": "Ai XV Giochi olimpici invernali del 1988 a Calgary (Canada), vennero assegnate medaglie in quattro specialit\u00e0 del pattinaggio di figura. Le gare si svolsero al \"Canada Olympia Parc\"."}
{"id": "276470", "revid": "2519", "url": "https://it.wikipedia.org/wiki?curid=276470", "title": "Provvisoria Lazio", "text": ""}
{"id": "276474", "revid": "729019", "url": "https://it.wikipedia.org/wiki?curid=276474", "title": "Blue Serge", "text": "Blue Serge \u00e8 un'etichetta discografica fondata da Sergio Cossu nel 2003.\nPubblica CD di musica Jazz e di musica classica del '900.\nIl motto dell'etichetta \u00e8 \"Jazz &amp; Neoclassica\"."}
{"id": "276475", "revid": "78273", "url": "https://it.wikipedia.org/wiki?curid=276475", "title": "Grafica bitmap", "text": ""}
{"id": "276477", "revid": "889336", "url": "https://it.wikipedia.org/wiki?curid=276477", "title": "Pattinaggio di figura ai XIV Giochi olimpici invernali", "text": "Ai XIV Giochi olimpici invernali del 1984 a Sarajevo (Jugoslavia), vennero assegnate medaglie in quattro specialit\u00e0 del pattinaggi\u00f2 di figura."}
{"id": "276479", "revid": "1566286", "url": "https://it.wikipedia.org/wiki?curid=276479", "title": "Film sulla seconda guerra mondiale", "text": "Lista di film sulla seconda guerra mondiale e sulla Shoah."}
{"id": "276481", "revid": "22828", "url": "https://it.wikipedia.org/wiki?curid=276481", "title": "Input/Output", "text": ""}
{"id": "276482", "revid": "287204", "url": "https://it.wikipedia.org/wiki?curid=276482", "title": "Pattinaggio di figura ai XIII Giochi olimpici invernali", "text": "Ai XIII Giochi olimpici invernali del 1980 a Lake Placid (Stati Uniti), vennero assegnate medaglie in quattro specialit\u00e0 del pattinaggio di figura. "}
{"id": "276488", "revid": "62004", "url": "https://it.wikipedia.org/wiki?curid=276488", "title": "Pattinaggio di figura ai XII Giochi olimpici invernali", "text": "Ai XII Giochi olimpici invernali del 1976 a Innsbruck (Austria), vennero assegnate medaglie in quattro specialit\u00e0 del pattinaggio di figura. Le gare si disputarono all\"'Olympia-Eisstadion\"."}
{"id": "276491", "revid": "2130303", "url": "https://it.wikipedia.org/wiki?curid=276491", "title": "Santuario della Madonna delle Grazie (Spezzano Albanese)", "text": "Il santuario della Madonna delle Grazie di Spezzano Albanese \u00e8 un edificio religioso di culto cattolico italiano. \u00c8 dedicato a Maria, madre di Ges\u00f9, ed \u00e8 stato edificato nel XVI secolo. Sorge nella parte storica del paese, in posizione dominante sulla piana di Sibari.\nStoria.\nNato come una piccola cappella, nei secoli venne allargato con la costruzione di due navate laterali, il campanile ed un atrio d'ingresso, delimitato da tre maestosi cancelli in ferro battuto datati 1930.\nLa leggenda sull'origine.\nRiguardo al santuario \u00e8 nota una leggenda, le cui radici si intrecciano con la storia del luogo. I riferimenti alle genti d'Albania, migrate nel XV secolo verso il Sud Italia (in buon numero anche a Spezzano) per trovare riparo dall'invasione turca, sono infatti alla base della narrazione. La leggenda testimonia anche la particolare devozione degli albanesi di Spezzano alla Madonna.\nSi narra che era un comune giorno di un tempo non ben definito, quando ancora natura e uomo convivevano armoniosamente. Due ragazzi, abitanti dell'allora piccolo villaggio, erano intenti a pascolare le loro caprette nel bosco. Uno dei due si allontan\u00f2 alla ricerca di cibo e, d'un tratto, fu colpito da un grosso bagliore luminoso. Chiam\u00f2 subito l'altro per mostrargli il fenomeno, ed entrambi rimasero colpiti dalla bellezza immobile di una gran Signora seduta su un trono, con un bimbo sul braccio destro ed un libro nell'altra mano. La Signora \u2013 ossia la Vergine Maria \u2013 chiese di avere in quel luogo una cappella a lei dedicata. La notizia ben presto si sparse per il piccolo borgo, che allora sorgeva intorno al luogo dell'apparizione. In molti si recarono sul posto per assistere al grande evento. La devozione comune spinse tutti a soddisfare quella richiesta, e la piccola cappella delle Grazie venne edificata.\nIl culto.\nMolto caratteristico, nella celebrazione del Rosario, \u00e8 l'utilizzo della \u00abcoroncina di don Ferdinando Guaglianone\u00bb, che richiama il senso devozionale storicamente presente nella comunit\u00e0 spezzanese. Questa coroncina (una serie particolare di preghiere) \u00e8 costituita da versi cantati in coro e da preghiere recitate dal sacerdote officiante.\nLa festa.\nLa festa della Madonna delle Grazie si conserva ancor oggi a Spezzano.\nLa preparazione alla ricorrenza avviene in Quaresima con i \u00absabati della Madonna\u00bb; il giorno di Pasqua invece d\u00e0 inizio alla grande festivit\u00e0 (con l'allestimento delle bancarelle e l'apertura della pesca di beneficenza).\nIl Luned\u00ec dell'Angelo, si tengono numerose messe in onore della Madonna (alcune anche celebrate specialmente per i giovani), e alta \u00e8 l'affluenza di pellegrini dal circondario. La serata del luned\u00ec \u00e8 allietata da gruppi canori, che si esibiscono nell'ampio spazio davanti alla \"Casa del Pellegrino\". Qui vengono allestite mostre di quadri raffiguranti la \"Santa Vergine delle Grazie\", realizzati dai fedeli ed offerti al santuario.\nIl giorno della festa, il marted\u00ec dopo Pasqua, si celebra una santa messa solenne, presieduta dal vescovo locale. Nel pomeriggio, caratteristica \u00e8 la processione con la statua della Madonna, che parte dal santuario e si snoda tra le vie del paese, con l'accompagnamento della banda musicale e di cori tradizionali. Al ritorno al tempio, la celebrazione di un'ulteriore messa all'aperto. Segue \u2013 usanza da poco consolidata\u00a0\u2013 una gara di canto, oltre alla classica \"giostra dell'incanto\", una sorta di asta di beneficenza di animali e doni offerti dai fedeli. La giornata si conclude con dei fuochi d'artificio.\nLa giornata seguente, la festivit\u00e0 si conclude con una messa di ringraziamento e la conclusione della pesca, con l'estrazione dei biglietti vincenti e la vittoria delle immagini sacre."}
{"id": "276492", "revid": "212348", "url": "https://it.wikipedia.org/wiki?curid=276492", "title": "Zipolite", "text": "Zipolite \u00e8 un piccolo centro abitato messicano dello stato dell'Oaxaca.\nConta poco pi\u00f9 di mille abitanti e si situa 50 km a sud di \nPuerto Escondido e poco distante dal porticciolo di Puerto Angel.\nIl centro abitato pi\u00f9 antico si sviluppa nella zona antistante gli scogli che affiorano dal mare. La cappella di culto cattolico, in cemento armato, costruita dopo il disastroso uragano del 1999, \u00e8 l'unico sito religioso del villaggio, ma pare che sempre in prossimit\u00e0 di queste rocce avvenissero, in epoca precolombiana, dei riti sacrificali eseguiti delle popolazioni zapoteche. Il nome stesso di Zipolite significa spiaggia dei morti o spiaggia delle anime. \nLa zona che nel corso degli anni ha visto un maggior sviluppo turistico si trova ad occidente, nella contrada Rocablanca. La spiaggia di Zipolite \u00e8 conosciuta in tutto il Messico per essere stata la prima e per molti versi l'unica nudista del paese. La vicinanza alla fossa oceanica classifica questo tratto di costa come mare aperto, soprattutto per le forti correnti che spingono verso il largo.\nIl turismo rappresenta la prima fonte di ricchezza della localit\u00e0."}
{"id": "276495", "revid": "92723", "url": "https://it.wikipedia.org/wiki?curid=276495", "title": "Pattinaggio di figura agli XI Giochi olimpici invernali", "text": "Le competizioni del pattinaggio di figura degli XI Giochi olimpici invernali si \u00e8 svolta nei giorni dal 4 all'11 di febbraio 1972 al Mikaho Gymnasium a Sapporo.\nCome a si disputarono tre competizioni."}
{"id": "276498", "revid": "1652134", "url": "https://it.wikipedia.org/wiki?curid=276498", "title": "Robert Overmyer", "text": "Dati personali.\nNacque il 14 luglio 1936 a Lorain (Ohio) e crebbe a Westlake (Ohio). \u00c8 deceduto il 22 marzo 1996, lasciando la moglie Katherine e tre figli. Durante il suo tempo libero si dedicava in particolare allo sci alpino, allo sci nautico, al canottaggio, al volo acrobatico su aerei biposto aperti, all'allenamento di squadre di baseball ed alla corsa.\nFormazione.\nFino al 1954 segu\u00ec l'istruzione di secondo grado presso la High School di Westlake in Ohio. Nel 1958 consegu\u00ec il titolo di bachelor in fisica presso il Baldwin Wallace College. Nel 1964 fece il \"master\" in aeronautica con specializzazione di ingegneria aeronautica presso l'apposito istituto di specializzazione della marina degli Stati Uniti, la U.S. Naval Postgraduate.\nOvermyer fu pluridecorato con onorificenze nazionali ed internazionali sia nel campo militare che in quello civile.\nPrime esperienze.\nOvermyer si arruol\u00f2 presso la marina militare americana a gennaio del 1958. Dopo aver concluso l'addestramento da combattimento della marina a Kingsville in Texas, a novembre del 1959 venne assegnato allo squadrone d'attacco n. 214 (Marine Attack Squadron 214). Successivamente, nel 1962, venne trasferito all'istituto di specializzazione della marina militare americana, la Naval Postgraduate School, per studiare ingegneria aeronautica. Terminati gli studi, prest\u00f2 servizio per un anno con il Marine Maintenance Squadron n. 17 stazionato a Iwakuni in Giappone. Venne nuovamente trasferito al termine di quest'esperienza, passando alla scuola di piloti di collaudo dell'aeronautica militare americana, la \"Air Force Test Pilots School\" dell'Edwards Air Force Base in California. A giugno del 1966 Overmyer venne scelto come uno dei cinque astronauti del secondo gruppo scelto dall'Air Force per il programma per il Manned Orbiting Laboratory (MOL). Tale programma venne sospeso e cancellato definitivamente nel 1969. Il colonnello Overmyer ha raggiunto pi\u00f9 di 7.500 ore di volo, di cui pi\u00f9 di 6.000 in aerei jet.\nEsperienze alla NASA.\nNel 1969, al termine del programma MOL, mai realizzato nella forma prevista, Overmyer fu uno dei sette astronauti partecipanti al programma che passarono alla NASA, in quanto di et\u00e0 inferiore ai 35 anni (requisito indispensabile richiesto dalla NASA). Va notato che il secondo gruppo pass\u00f2 in blocco alla NASA, mentre sia per il primo che per il terzo gruppo solo un pilota pot\u00e9 sperare in un successivo volo nello spazio. Il suo primo incarico ufficiale fu la collaborazione allo sviluppo di strumenti per il programma della stazione spaziale Skylab, che lo impegn\u00f2 fino al novembre del 1971. Da tale data fino al dicembre del 1972 fece parte degli equipaggi di supporto per le missioni Apollo 16 e Apollo 17, assumendo fra l'altro il ruolo di Capcom, in particolare durante la delicata fase di lancio dell'Apollo 17. Dal gennaio del 1973 fino al luglio del 1975 fece parte dell'equipaggio di supporto per la missione del programma test Apollo-Sojuz. In questa occasione venne incaricato del ruolo di Capcom della NASA da svolgere dal centro di controllo di volo di Mosca. Nel 1976 gli vennero assegnate delle responsabilit\u00e0 per l'apposito programma per il collaudo del rientro ed atterraggio dello Space Shuttle, il famoso \"Space Shuttle Approach and Landing Test (ALT) Program\". In tale incarico fu il primo pilota del T-38 per i voli \"liberi\" n. 1 e 3 dell'Orbiter. Nel 1979 venne nominato responsabile per lo sviluppo del veicolo spaziale OV-102 (diventato lo Space Shuttle Columbia), con l'incarico di finire tale Orbiter e portarlo al Kennedy Space Center per essere preparato per il primo impegno in una missione nello spazio. Tale incarico lo impegn\u00f2 fino al 1980, quando il \"Columbia\" venne finalmente trasportato alla rampa di lancio.\nOvermyer fu il pilota della missione STS-5, la prima di completa operativit\u00e0 dello Shuttle Transportation System, lanciata dal Kennedy Space Center l'11 novembre 1982. Fu accompagnato dal comandante Vance Brand e dai due specialisti di missione, il dott. Joseph P. Allen ed il dott. William Lenoir. STS-5, la prima missione in assoluto equipaggiata con quattro astronauti, fu la dimostrazione dell'operativit\u00e0 dello Shuttle, in quanto si riusc\u00ec a posizionare i primi due satelliti artificiali per comunicazioni commerciali, estraendoli dall'apposita baia di carico dello Shuttle e facendo per la prima volta uso del Payload Assist Module (PAM-D) e del relativo sistema di estrazione. I satelliti artificiali erano stati posizionati per due imprese private, la \"Satellite Business Systems Corporation\" di McLean in Virginia e la \"TELESAT\" di Ottawa in Canada. Durante la missione vennero inoltre posizionati diversi strumenti ed eseguiti vari test di volo, per l'ultima volta mediante l'ausilio di appositi strumenti chiamati \"Development Flight Instrumentation package\". Il 16 novembre l'equipaggio del STS-5 concluse il volo orbitale di cinque giorni del Columbia mediante un atterraggio perfetto attraverso fittissime nubi, portando a terra il veicolo spaziale sulla pista numero 22 dell'Edwards Air Force Base in California. La missione ebbe una durata totale di 122 ore.\nOvermyer fu comandante della missione STS-51-B, la missione dello Spacelab-3 (SL-3). L'equipaggio, composto da quattro astronauti e da due specialisti del carico di bordo, condusse una serie di esperimenti riferentesi particolarmente alla fisica dello spazio e delle reazioni fisiche all'assenza di forza di gravit\u00e0 su animali (due scimmie e 24 roditori completarono infatti l'equipaggio). La missione 51-B fu inoltre il primo volo dello Shuttle che lanci\u00f2 un modesto carico dal contenitore \"Getaway Special\" dello Shuttle stesso. Il volo era stato lanciato il 29 aprile 1985 dal Kennedy Space Center in Florida ed atterr\u00f2 il 6 maggio 1985 presso la Edwards Air Force Base in California. Complet\u00f2 110 orbite terrestri su di una traiettoria di 411 chilometri di altezza.\nIl colonnello Overmyer si \u00e8 ritirato dalla NASA e congedato dai corpi della marina militare a maggio del 1986.\nOvermyer \u00e8 deceduto il 22 marzo 1996 precipitando con un aereo leggero che stava testando. La salma \u00e8 stata sepolta nel Cimitero nazionale di Arlington, Virginia."}
{"id": "276505", "revid": "1543377", "url": "https://it.wikipedia.org/wiki?curid=276505", "title": "Pattinaggio di figura ai X Giochi olimpici invernali", "text": "Le competizioni del pattinaggio di figura dei X Giochi olimpici invernali si \u00e8 svolta nei giorni dall'8 al 16 febbraio 1968 al Palais des Sports, Grenoble.\nCome a si disputarono tre competizioni."}
{"id": "276506", "revid": "1543377", "url": "https://it.wikipedia.org/wiki?curid=276506", "title": "Pattinaggio di figura ai IX Giochi olimpici invernali", "text": "Ai IX Giochi olimpici invernali del 1964 a Innsbruck (Austria), vennero assegnate medaglie in tre specialit\u00e0 del pattinaggio di figura. Le gare si disputarono all\"'Olympia-Eisstadon\"."}
{"id": "276507", "revid": "2114010", "url": "https://it.wikipedia.org/wiki?curid=276507", "title": "Anassila", "text": "Egli oper\u00f2 il primo importante tentativo di unire politicamente in un'unica metropoli le citt\u00e0 di Rhegion (l'attuale Reggio Calabria) e Zancle (l'attuale Messina). Inoltre Anassila port\u00f2 Reggio al suo maggiore periodo di potenza politica e militare facendola diventare ricco e importante centro della Magna Grecia.\nLa vita.\nLe notizie sulla vita di Anassilao di Reggio non sono molto ricche ma di lui ci parlano Aristotele, Dionisio di Alicarnasso, Erodoto e Diodoro Siculo.\nEra figlio della discendenza messenica che si aggreg\u00f2 ai fondatori calcidesi della citt\u00e0 di \"Rhegion\". Il suo nome (\"Anaxilas\") appare tra i vincitori dei giochi olimpici (tra il 500 a.C. ed il 476 a.C.) trionfante nella corsa con le bighe (scena riprodotta sulle monete della sua patria, la citt\u00e0 siciliana Messana, e sulle monete di Rhegion e Messene/Messana coniate sotto il suo governo).\nIl campione olimpico.\nNella 73\u00aa olimpiade (480 a.C.), il tiranno di Reggio, entr\u00f2 in competizione con altri greci nella gara dei carri trainati dai muli. Anassila, bench\u00e9 tiranno di una delle pi\u00f9 importanti citt\u00e0 della Magna Grecia, si sottopose alla legge olimpionica della \"Parit\u00e0 dei partecipanti\" ed essendo abile vinse clamorosamente. Aristotele ci informa che dopo la vittoria egli organizz\u00f2 un grande e sontuoso banchetto al quale invit\u00f2 tutti i greci presenti ad Olimpia.\nRientrato a Reggio per celebrare il suo trionfo coni\u00f2 una moneta d'argento in cui \u00e8 raffigurato un auriga seduto nella biga alla guida della baldanzosa coppia di mule. Infine chiese al famoso poeta Simonide di Ceo di comporre un epinicio per la sua vittoria, del quale ci resta solo il primo verso tramandatoci da Aristotele:\nSecondo Aristotele Simonide rifiut\u00f2 di cantare perch\u00e9 mal remunerato - la vittoria di un carro trainato da mule, motivando tale rifiuto con lo scarso valore di quegli animali che altro non sono che figlie degli asini. Appena per\u00f2 Anassila, alz\u00f2 la ricompensa, le mule vennero prontamente celebrate; eppure, fa notare Aristotele (\"Retorica\" 1405b 24), i padri delle mule rimanevano pur sempre degli asini. \nIl tiranno.\nNel 494 a.C. il condottiero messeno occupa l'acropoli reggina e, rovesciando l'oligarchia che dominava la polis, sale al potere dando inizio alla sua tirannide. Molto probabilmente Anassila approfitta della crisi interna del governo che, incapace di contenere l'espansionismo di Ippocrate tiranno di Zancle e Gela, individua nel messeno l'unico in grado di controllare la minacciosa situazione. Morto Ippocrate nel 491 a.C., Anassila passa lo stretto con un consistente esercito di messeni, scaccia i samii e cadmi e conquista Zancle, che ribattezza \"Messana\" in onore della patria d'origine da cui provenivano i suoi antenati, la Messenia.\nAnassila port\u00f2 quindi Rhegion ad essere uno dei centri pi\u00f9 importanti del Mediterraneo, accrescendone la potenza economia e politica.\nSuccessivamente Anassila attacc\u00f2 anche la vicina Locri Epizeph\u00ecri, infrangendo una vecchia alleanza tra Reggio e Locri che aveva portato alla comune vittoria contro Kroton nella celebre Battaglia sul fiume Sagra del 580 a.C. Perci\u00f2 i Locresi strinsero alleanza con Siracusa, mentre Anassila chiese l'aiuto dei Cartaginesi di Amilcare. Lo scontro tra la coalizione calcidese-punica (Reggio-Cartagine) e quella dorica (Agrigento-Siracusa-Locri) era dunque imminente, ma mentre i dorici erano gi\u00e0 pronti all'attacco al momento dello sbarco delle ingenti forze cartaginesi ad Imera, Anassila non fece in tempo ad aggregarsi ad Amilcare per l'estrema tempestivit\u00e0 dell'attacco di Gelone al campo Cartaginese.\nSecondo quanto ci \u00e8 pervenuto, Anassila mor\u00ec nel 476 a.C.\nUna testa elmata che \u00e8 stata da Pandermalis riconosciuta come ritratto ideale di Anassila \u00e8 riprodotta in una copia conservata nella collezione del Museo regionale di Messina."}
{"id": "276510", "revid": "1543377", "url": "https://it.wikipedia.org/wiki?curid=276510", "title": "Pattinaggio di figura agli VIII Giochi olimpici invernali", "text": "Agli VIII Giochi olimpici invernali del 1960 a Squaw Valley (Stati Uniti), vennero assegnate medaglie in tre specialit\u00e0 del pattinaggio di figura. Le gare si disputarono alla \"Blyth-Memorial Arena\"."}
{"id": "276511", "revid": "438678", "url": "https://it.wikipedia.org/wiki?curid=276511", "title": "Coppia cameratesca", "text": ""}
{"id": "276513", "revid": "287204", "url": "https://it.wikipedia.org/wiki?curid=276513", "title": "Pattinaggio di figura ai VII Giochi olimpici invernali", "text": "Ai VII Giochi olimpici invernali del 1956 a Cortina d'Ampezzo (Italia), vennero assegnate medaglie in tre specialit\u00e0 del pattinaggio di figura. Le gare si disputarono allo Stadio Olimpico del Ghiaccio, capace di 15.000 posti a sedere."}
{"id": "276516", "revid": "1543377", "url": "https://it.wikipedia.org/wiki?curid=276516", "title": "Pattinaggio di figura ai VI Giochi olimpici invernali", "text": "Ai VI Giochi olimpici invernali del 1952, vennero assegnate medaglie in tre specialit\u00e0 del pattinaggio di figura. Le gare si svolsero al Bislett Stadion di Oslo."}
{"id": "276518", "revid": "22166", "url": "https://it.wikipedia.org/wiki?curid=276518", "title": "Lupo Grigio", "text": ""}
{"id": "276520", "revid": "1516087", "url": "https://it.wikipedia.org/wiki?curid=276520", "title": "Tapiro d'Oro", "text": ""}
{"id": "276521", "revid": "1610933", "url": "https://it.wikipedia.org/wiki?curid=276521", "title": "Lupo grigio", "text": ""}
{"id": "276525", "revid": "1543377", "url": "https://it.wikipedia.org/wiki?curid=276525", "title": "Pattinaggio di figura ai V Giochi olimpici invernali", "text": "Ai V Giochi olimpici invernali del 1948 a Sankt Moritz (Svizzera), vennero assegnate medaglie in tre specialit\u00e0 del pattinaggio di figura. Le gare si svolsero al'Olympic Ice Rink."}
{"id": "276531", "revid": "7336", "url": "https://it.wikipedia.org/wiki?curid=276531", "title": "E103", "text": ""}
{"id": "276532", "revid": "1543377", "url": "https://it.wikipedia.org/wiki?curid=276532", "title": "Pattinaggio di figura ai IV Giochi olimpici invernali", "text": "Le competizioni di pattinaggio di figura dei IV Giochi olimpici invernali si sono disputate nei giorni dall'8 al 15 febbraio 1936 allo stadio del ghiaccio \"Olympia-Kunsteis-Stadion\" di Garmisch-Partenkirchen, sono state assegnate medaglie in tre specialit\u00e0 del pattinaggio di figura."}
{"id": "276533", "revid": "1543377", "url": "https://it.wikipedia.org/wiki?curid=276533", "title": "Pattinaggio di figura ai III Giochi olimpici invernali", "text": "Ai III Giochi olimpici invernali del 1932 a Lake Placid (Stati Uniti), vennero assegnate medaglie in tre specialit\u00e0 del pattinaggio di figura."}
{"id": "276534", "revid": "135224", "url": "https://it.wikipedia.org/wiki?curid=276534", "title": "Giovanni Paolo Pannini", "text": "Biografia.\nDa giovane Panini studi\u00f2 a Piacenza come scenografo teatrale. Si rec\u00f2 a Roma nel 1711 dove studi\u00f2 disegno con Benedetto Luti e divenne famoso come decoratore di palazzi, compresa villa Patrizi (1718-1725) e Palazzo de Carolis (1720).\nCome pittore, Panini \u00e8 pi\u00f9 conosciuto per le sue vedute di Roma; si interess\u00f2 in particolare delle antichit\u00e0 della citt\u00e0. Fra i suoi lavori pi\u00f9 famosi c'\u00e8 l'interno del Pantheon e le sue \"vedute\", dipinti di gallerie di quadri che a loro volta contengono viste di Roma. La sua tela \"Capricco con il Colosseo\" \u00e8 conservata al Museo civico Amedeo Lia a La Spezia.\nNel 1718 Panini fu ammesso alla \"Congregazione dei Virtuosi al Pantheon\". Insegn\u00f2 a Roma all\"Accademia di San Luca\" dal 1719 ed all\"Acad\u00e9mie de France\" dal 1732; tra i suoi allievi, Hubert Robert e Jean-Honor\u00e9 Fragonard.\nInsieme a Giacomo Zoboli nel 1747 compil\u00f2 l'inventario della \"raccolta Sacchetti\" acquistata da papa Benedetto XIV per formare il nucleo iniziale della nascente Pinacoteca Capitolina.\nLa \"Galleria del cardinale Silvio Valenti Gonzaga\" \u00e8 un dipinto commissionato a Panini nel 1749. \nIl conte \u00c9tienne Fran\u00e7ois de Choiseul, ambasciatore di Francia presso il Papa, commission\u00f2 a Panini questi dipinti: \"Galleria di vedute di Roma antica\", \"Galleria di vedute di Roma moderna\", \"Piazza San Pietro\" e \"Interno della Basilica di San Pietro\". Pannini dipinse questi quadri tra il 1753 e il 1757. \nDivenne \"Principe\" dell'Accademia di San Luca nel 1755."}
{"id": "276535", "revid": "1305772", "url": "https://it.wikipedia.org/wiki?curid=276535", "title": "Telestreet", "text": "Telestreet (o \"televisioni di strada\") \u00e8 una rete di microemittenti televisive senza fini di lucro, che trasmettono via etere attraverso tecnologie analogiche e digitale terrestre (DVB-T) a basso costo.\nGli antecedenti storici.\nTelebiella, prima tv libera italiana creata da Giuseppe Sacchi nel 1971 merita di essere considerata la progenitrice italiana delle telestreet.\nIl fondatore di Telebiella aveva creato un sistema di televisori collegati via cavo coassiale; gli studi erano in un ex convitto biellese (oggi raso al suolo), e uno dei televisori era posto in un bar sotto i portici del centro. Il successo dell'iniziativa fu clamoroso ma port\u00f2 al taglio del cavo di trasmissione, il 3 giugno 1973, in quanto l'emittente, secondo la Rai e la polizia postale, trasmetteva \"Contra legem\" violando il monopolio delle radioteletrasmissioni allora vigente in Italia. La situazione fu ribaltata con un doppio pronunciamento della Corte Costituzionale sulla vicenda di Telebiella. Il primo del 9 luglio 1974 ammise la possibilit\u00e0 di trasmettere via cavo, il secondo (la famosa sentenza 202 della Corte Costituzionale datata 28 luglio 1976 port\u00f2 alla fine effettiva del monopolio della Rai con la possibilit\u00e0 di trasmettere anche via etere, purch\u00e9 in ambito locale. Ne nacque un fenomeno molto spontaneistico e capillare di oltre 900 televisioni locali, alcune delle quali, sul finire degli anni settanta, iniziarono poi a strutturarsi in grossi network editoriali.\nOltre all'avventura delle prime televisioni libere italiane, le telestreet del 2002 hanno preso ispirazione dall'esperienza e dalle pratiche produttive delle radio libere della met\u00e0 degli anni settanta, in particolar modo nell'organizzazione del palinsesto e nell'ampio utilizzo della diretta, cos\u00ec come nella struttura redazionale imperniata sul volontariato.\nModelli pi\u00f9 recenti di ispirazione per le telestreet italiane sono state le televisioni civiche e le tv comunitarie ad accesso pubblico (\"Open Channels\"), emittenti televisive no-profit con finalit\u00e0 sociali e culturali diffuse negli Stati Uniti e nei paesi del Nord Europa.\nLe telestreet propriamente dette.\nIl progetto, (ri)nato in Italia tra il 2001 e il 2002, si ispira all'inversione del tradizionale flusso unidirezionale che caratterizza la comunicazione televisiva: anzich\u00e9 grossi network che trasmettono un segnale verso una massa indistinta di telespettatori in una vasta area, le telestreet sono emittenti televisive che trasmettono un debole segnale via etere che si rivolge a poche centinaia di telespettatori di un territorio ristretto - una strada, un quartiere, un gruppo di case. Il costo limitato delle apparecchiature (circa un migliaio di euro) e la facile reperibilit\u00e0 della strumentazione permettono infatti a chiunque di realizzare la propria televisione.\nIl progetto \u00e8 partito dall'esperienza di TeleMonteOrlando, una microemittente che trasmette nella citt\u00e0 di Gaeta, nata il 24 dicembre 2001 per iniziativa di un gruppo di mediattivisti. Lo studio di TeleMonteOrlando \u00e8 un negozio che si affaccia sulla pubblica strada e le trasmissioni in diretta sono aperte a tutti i cittadini. Senza conoscere l'esistenza di \"TeleMonteOrlando\", circa sei mesi pi\u00f9 tardi, il 21 giugno 2002, un altro gruppo di mediattivisti d\u00e0 vita a OrfeoTv, un'emittente che affaccia i propri studi sulla via omonima del centro di Bologna trasmettendo in un cono d'ombra del canale 51, non raggiunto, in quella zona, dal segnale di MTV.\nSin dalla sua fondazione, \"OrfeoTv\" indica nella creazione di un circuito di microemittenti lo strumento per intraprendere una battaglia politica per la liberalizzazione dal basso dell'etere: nel manifesto \"L'arcipelago delle ombre eteree\" viene per la prima volta utilizzato il nome di Telestreet per definire il network delle televisioni di strada italiane. Nei mesi successivi si raccolgono attorno alla rete numerose emittenti italiane, molte delle quali venute a conoscenza della possibilit\u00e0 di trasmissione a basso costo dalle esperienze di Bologna e di Gaeta.\nQuesta formula si \u00e8 in seguito sviluppata con decine di televisioni in tutto il territorio nazionale e all'estero, in paesi che utilizzano la trasmissione televisiva via etere (Spagna, Argentina, Francia, Bosnia), in modo simile a ci\u00f2 che era accaduto negli anni 1970 con le \"radio libere\", che trasmettevano il proprio segnale pur in condizioni di illegalit\u00e0, sino alla regolamentazione del settore e alla fine del monopolio statale sulle frequenze radiofoniche. Anche l'avventura delle prime televisioni private italiane ha in comune con la nascita delle telestreet le medesime condizioni di illegalit\u00e0 in cui esse operarono prima di una sentenza della Corte Costituzionale del 1976 che ne autorizz\u00f2 l'esistenza.\nNel 2005 il progetto Telestreet ed NGVision archivio online di contenuti video si sono aggiudicati un \"Award of distinction\" nella categoria \"Comunit\u00e0 digitali\" del premio Ars Electronica di Linz, il pi\u00f9 noto premio internazionale per le arti, le tecnologie e le pratiche sociali sui media digitali.\nLe telestreet e la regolamentazione dello stato.\nLa regolamentazione del sistema televisivo italiano avviata nei primi anni ottanta allo scopo di uscire dalla fase di \"far west dell'etere\" ha di fatto impedito l'accesso allo strumento televisivo per finalit\u00e0 diverse da quelle di natura commerciale. L'intervento dei legislatori ha lasciato in mano alla RAI il monopolio del \"servizio pubblico\" e non ha previsto la possibilit\u00e0 di costituire televisioni comunitarie da parte di enti locali, come \u00e8 invece accaduto in altri paesi (ad esempio in Paesi Bassi, Svezia, Austria e Germania).\nLe leggi vigenti in materia televisiva suddividono l'etere in un numero definito di canali assegnati attraverso concessioni. Ma la copertura di un canale da parte di un segnale televisivo via etere non \u00e8 uniforme all'interno di un territorio: in ogni citt\u00e0 esistono numerosi \"coni d'ombra\", ovvero luoghi in cui un segnale non arriva perch\u00e9 ostacolato fisicamente. Sfruttando la debolezza del proprio segnale, le telestreet occupano abusivamente i coni d'ombra trasmettendovi sopra, senza per\u00f2 coprire alcun'altra emittente televisiva in possesso di concessione (il segnale non vi arriva in ogni caso). Le telestreet hanno dunque ampliato il panorama dei canali a disposizione del telespettatore.\nLe telestreet vengono solitamente promosse da associazioni, gruppi di persone o singoli cittadini che utilizzano lo strumento televisivo a fini di utilit\u00e0 sociale e aggregativa senza scopo di lucro, con lo scopo di far diventare il mezzo televisivo un libero strumento di comunicazione alla stregua di un giornale o di un sito web.\nDal marzo del 2003 gli Anelli Mancanti tv, coordinata dall'omonima associazione di volontariato, prima tv di strada a Firenze, si prefisse tra gli scopi di dare voce agli immigrati del quartiere.\nDopo alcuni mesi di sostanziale disinteresse della legge nei confronti delle nuove emittenti televisive, nel luglio 2004 una telestreet \u00e8 stata chiusa per aver esercitato trasmissioni abusive. Si trattava della tv Disco Volante, promossa da un'associazione di disabili, che trasmetteva in un cono d'ombra di Senigallia (Ancona). Una mobilitazione di esponenti della cultura e parlamentari ha consentito di giungere al proscioglimento di Disco Volante, cui sono stati tolti i sigilli che per alcuni mesi ne avevano bloccato le trasmissioni.\nAl meeting tenutosi nel novembre del 2006 a Gaeta le telestreet hanno stilato una bozza di proposta di legge da sottoporre al Parlamento per la regolarizzazione della microemittenza via etere nella futura nuova regolamentazione del sistema radio-televisivo italiano.\nDopo una lunga vertenza, nel dicembre del 2006, insu^tv, una telestreet di Napoli, riesce a farsi restituire la propria frequenza dalla televisione commerciale Telelibera. \u00c8 la prima volta che il mondo delle tv commerciali riconosce il ruolo insostituibile delle telestreet nel panorama televisivo.\nIl 05/09/2008 nella seduta numero 49 e stata presentata una INTERROGAZIONE A RISPOSTA IN COMMISSIONE alla V Commissione della Camera dei Deputati che si sono ritrovati il 14/10/2008, la conclusione la Commissione ha deliberato che \"far s\u00ec che le frequenze libere in ambito locale risultanti dalle zone d'ombra nell'irradiazione di segnali televisivi possano essere utilizzati, su base non interferenziale da associazioni senza fini di lucro che abbiano le caratteristiche di fornitori di contenuti audiovisivi.\"\nIn Provincia di Treviso \"La Tenda TV\" che trasmette solo per la Citt\u00e0 di Vittorio Veneto, nel 2010 \u00e8 stata denunciata dalla Polizia Postale di Treviso perch\u00e9 non aveva l'autorizzazione a trasmettere.\nIl 31 ottobre 2012 il giudice del tribunale di Conegliano ha sentenziato che non c'\u00e8 stato nessuno abuso, \u00abAssolti perch\u00e9 il fatto non sussiste\u00bb assolvendo i due responsabili dell'Emittente telestreet (TV di strada) Don Fabrizio Mariani parroco della parrocchia SS. Pietro e Paolo di Vittorio Veneto e Federico Campo dall'Orto, giovane ideatore della tv parrocchiale.\nLe telestreet e le nuove tecnologie.\nLe difficolt\u00e0 economiche congenite nella realizzazione di una microtelevisione hanno stimolato interessanti sperimentazioni nella fusione tra l'analogico e il digitale e nel diffuso utilizzo del web come inesauribile risorsa per riempire il palinsesto. Numerose telestreet trasmettono playlist di materiale audiovisivo tratto dalla rete (documentari, reportages, cortometraggi, videoarte ecc.), la maggior parte del quale fatica ad ottenere spazio nelle televisioni pubbliche o private.\nGrazie ad un lavoro congiunto tra sviluppatori di software libero e insu^tv nel 2004 viene implementato per la prima volta SOMA per la gestione da remoto del palinsesto televisivo. SOMA \u00e8 un progetto basato su piattaforma linux che permette di pianificare ed automatizzare tutto il palinsesto di una televisione. Le telestreet che lo hanno adottato possono cos\u00ec ridurre al minimo i tempi dedicati alla gestione della messa in onda per dedicarsi totalmente alla produzione dei contenuti.\nLe telestreet, anche per quel simpatico spirito di compiere atti che violano regimi di monopolio, sono affezionate all'idea che tale termine vada usato solo per le trasmissioni via etere che sfruttino i coni d'ombra delle frequenze delle altre televisioni. L'introduzione di nuove tecnologie, ora che siamo solo all'inizio di una autentica svolta epocale, pu\u00f2, per\u00f2, portare ad una riflessione sulle forme che le telestreet possono assumere, ad esempio, in una citt\u00e0 cablata, dando perci\u00f2 pi\u00f9 attenzione ai contenuti che al mezzo di diffusione. In questo caso il nuovo nome proposto \u00e8 di \"micro-web TV\"\nIncontri sulle telestreet.\nNel 2002 e nel 2004 le tv di strada italiane hanno dato vita agli incontri nazionali di \"Eterea\", svoltisi rispettivamente a Bologna (dicembre 2002) e a Senigallia (marzo 2004).\nIl 20 dicembre 2004 si \u00e8 svolto a Napoli presso l'Universit\u00e0 degli studi Suor Orsola Benincasa un seminario dal titolo: \"Telestreet: Dalla tele-visione alla proxi-visione\", seguito da un workshop a cura della telestreet partenopea \"insu^tv\" .\nIl 7 marzo 2006 si \u00e8 svolto a Bologna un convegno dal titolo \"Citt\u00e0 e comunicazione: televisioni locali 'dal basso' come strumento di democrazia partecipativa\".\nNel novembre 2006 si \u00e8 tenuto presso gli studi di TeleMonteOrlando a Gaeta un incontro nazionale di tutte le principali telestreet italiane per la pianificazione delle linee guida di un documento programmatico da presentare al Parlamento in vista della futura discussione per l'approvazione della nuova legge sul sistema radiotelevisivo.\nPer il 6 aprile 2008 \u00e8 organizzato un nuovo raduno nazionale di tutte le telestreet italiane a Cesena (FC) organizzato da Tele-Osservanza e Tele-Pulce. Intento dell'incontro \u00e8 stato quello di fare un censimento delle emittenti ancora attive e riprendere la discussione per quanto riguarda le problematiche giuridiche-legislative e l'utilizzo di nuove tecnologie tra cui il digitale terrestre e le possibilit\u00e0 di streaming via internet. \u00c8 possibile trovare il programma dell'evento e altre informazioni aggiornate sul sito di Tele-Osservanza."}
{"id": "276539", "revid": "1543377", "url": "https://it.wikipedia.org/wiki?curid=276539", "title": "Pattinaggio di figura ai II Giochi olimpici invernali", "text": "Ai II Giochi olimpici invernali del 1928 a Sankt Moritz (Svizzera), vennero assegnate medaglie in tre specialit\u00e0 del pattinaggio di figura. Le gare si svolsero allo stadio del ghiaccio di \"Badrutts Park\"."}
{"id": "276540", "revid": "1627355", "url": "https://it.wikipedia.org/wiki?curid=276540", "title": "Calcio nel mondo", "text": "In questa voce vengono riportate le principali competizioni calcistiche organizzate dalla FIFA a livello mondiale, dalle 6 confederazioni ad essa associate (AFC, CAF, CONCACAF, CONMEBOL, OFC, UEFA) e dalle nazioni aderenti a ciascuna confederazione."}
{"id": "276543", "revid": "1543377", "url": "https://it.wikipedia.org/wiki?curid=276543", "title": "Pattinaggio di figura ai I Giochi olimpici invernali", "text": "Ai I Giochi olimpici invernali del 1924 a Chamonix (Francia), vennero assegnate medaglie in tre specialit\u00e0 del pattinaggio di figura."}
{"id": "276548", "revid": "1008732", "url": "https://it.wikipedia.org/wiki?curid=276548", "title": "Ottica attiva", "text": "L'ottica attiva \u00e8 una tecnologia utilizzata nei moderni telescopi astronomici e in strumenti simili per avere superficie ottiche (in genere specchi) di grande precisione. Essa opera modificando continuamente nel tempo la forma degli specchi dei telescopi.\nGli specchi primari dei moderni telescopi riflettori, che hanno diametri dai 3 agli 8 metri o pi\u00f9, si deformano in modo inversamente proporzionale al loro spessore. Tuttavia, un sistema di attuatori a controllo computerizzato posti sotto lo specchio pu\u00f2 mantenerlo costantemente nella forma ideale, compensando quindi gli effetti della gravit\u00e0 e del vento. Ci\u00f2 assicura sempre una qualit\u00e0 ottimale delle immagini astronomiche.\nQuesta tecnica \u00e8 utilizzata, tra gli altri, dal Nordic Optical Telescope, dal New Technology Telescope, dal Telescopio nazionale Galileo e dai Telescopi Keck.\nAstronomia ottica.\nNei moderni telescopi ottici si ha la tendenza a costruire lo specchio primario sempre pi\u00f9 grande. Al fine di mantenere la superficie indeformabile, tale specchi in passato richiedevano uno spessore non indifferente per contrastare le forze deformanti quali venti ed il peso stesso dello specchio e le dimensioni massime potevano arrivare a 5 o 6 metri di diametro; un esempio \u00e8 il telescopio Hale dell'osservatorio di monte Palomar. \nDai primi anni '80, ai telescopi di nuova concezione vengono applicati degli attuatori, dispositivi elettro-meccanici che agiscono posteriormente allo specchio per mantenere la superficie riflettente dello specchio perfettamente a fuoco ed allineata. Alcuni specchi di grandi dimensioni sono composti da elementi pi\u00f9 piccoli, esagonali o circolari, affiancati a formare un'unica superficie di raccolta maggiore senza compromettere il peso della struttura e consentendo riduzione dei costi.\nCongiuntamente agli attuatori si utilizzano controller computerizzati e sensori di qualit\u00e0. Si parla di \"ottica attiva\" quando le correzioni compensative dovute alle forze contrastanti avvengono in tempo reale"}
{"id": "276550", "revid": "22475", "url": "https://it.wikipedia.org/wiki?curid=276550", "title": "Il richiamo (raccolta di racconti)", "text": "Il richiamo () \u00e8 una raccolta di racconti dello scrittore egiziano Y\u016bsuf Idr\u012bs, pubblicata originariamente nel 1969 dalla casa editrice D\u0101r al-Hil\u0101l (\ufea9\ufe8d\ufead \u0627\u0644\u0647\u0644\u0627\u0644) del Cairo.\nNel 1992, sei mesi dopo la morte dell'autore, viene pubblicata da \"Mondadori\" questa traduzione italiana a cura di Giuseppe Margherita (che scrive anche la postfazione).\nL'ambientazione dei racconti \u00e8 la semplicit\u00e0 del mondo contadino, la religiosit\u00e0 della povera gente, le passioni, le emozioni, la sensualit\u00e0 che sovrasta la ragione.&lt;br&gt;\nQueste tematiche vengono narrate anche attraverso l'uso del dialetto egiziano, per meglio rendere il profilo dei personaggi che si muovono nelle varie vicende. In particolare, lo scrittore punta sulla descrizione dettagliata delle emozioni che muovono i protagonisti."}
{"id": "276552", "revid": "83531", "url": "https://it.wikipedia.org/wiki?curid=276552", "title": "Bettolle", "text": "Bettolle \u00e8 una frazione del comune italiano di Sinalunga, nella provincia di Siena, in Toscana.\nLa frazione \u00e8 posta su una piccola dorsale collinare in mezzo alla Val di Chiana senese, all'uscita \"Valdichiana\" dell'Autostrada A1.\nStoria.\nLe origini del paese sono antichissime, testimoniate dai numerosi reperti etruschi rinvenuti nella storia.\nL'origine del nome \u00e8 incerta, riconducibile, secondo alcuni, alla presenza di un bosco di betulle, ma altamente improbabile vista l'assenza di questa essenza dall'habitat della Valdichiana, secondo altri dal nome della famiglia etrusca Vetu insediata nella vicina localit\u00e0 di Farneta (Vettunlae diventato poi \"Bettolle\").\nNel periodo medievale, l'imperatore Enrico II concesse all'abate di Farneta l'abitato di Bettolle, chiamandolo con l'appellativo di \"Villa di Bettolle\" nel 1014.\nBettolle divent\u00f2 poi feudo dei Cacciaconti, signori di Asciano e di un gran numero di castelli in val di Chiana, e successivamente, intorno al 1266, il governo della Repubblica di Siena invi\u00f2 un Podest\u00e0 a capo del castello, anche se la famiglia Cacciaconti continu\u00f2 a mantenere una forte influenza nel luogo. Dopo il 1515 fu sotto il controllo dell'influente cardinale Silvio Passerini, molto vicino alla famiglia fiorentina dei Medici, che vi costru\u00ec una bella villa.\nAl pari degli altri paesi della zona, nel 1554, le truppe fiorentine della famiglia Medici, alleate con l'esercito di Carlo V, conquistarono definitivamente Bettolle.\nIl feudo fu abolito nel 1749, dal 1778 il paese fu annesso al Comune di Sinalunga, mentre l'imperatore Leopoldo II, che fu granduca del Granducato di Toscana con il nome di Pietro Leopoldo I, complet\u00f2 l'opera di bonifica della Val di Chiana.\nMonumenti e luoghi d'interesse.\nA Bettolle si trova la chiesa di San Cristoforo, situata sulla localizzazione di un'antica pieve scomparsa, dedicata a Maria Assunta, come risulta da un documento del 1014.\nNotevoli esempi di architettura rurale sono le case leopoldine, sorte in tutta la vallata nel periodo appena successivo alla bonifica della Val di Chiana voluta dal granduca Leopoldo II d'Asburgo-Lorena. Da segnalare anche la Real Fattoria di Bettolle.\nSport.\nCalcio.\nLa principale squadra di calcio di Bettolle (\"Polisportiva Dilettantistica Bettolle\") milita nel girone E toscano di Prima Categoria. Essa ha portato per molti anni il nome di Anelio Tempora, fondatore nel 1920 dell'omonima fornace di mattoni e laterizi."}
{"id": "276553", "revid": "1543377", "url": "https://it.wikipedia.org/wiki?curid=276553", "title": "Pattinaggio di figura ai Giochi della VII Olimpiade", "text": "Alla VII Olimpiade Estiva del 1920 ad Anversa (Belgio), vennero assegnate medaglie in tre specialit\u00e0 del pattinaggio di figura."}
{"id": "276558", "revid": "110157", "url": "https://it.wikipedia.org/wiki?curid=276558", "title": "The Great Bear", "text": "The Great Bear \u00e8 una litografia di Simon Patterson prodotta in 50 copie nel 1992 che si trova alla Tate Britain a Londra.\nA un osservatore disattento l'opera sembra la mappa della metropolitana di Londra, ma Patterson usa ogni linea per rappresentare gruppi di persone, da scienziati, santi e filosofi ad attori, esploratori e calciatori. L'artista sovverte il concetto di mappe e diagrammi come fonti autoritarie e sfida il nostro assunto che possano essere utilizzate senza dubbi prendendo queste fonti d'informazioni iconiche e aggiungendovi i suoi propri dati idiosincratici."}
{"id": "276559", "revid": "19933", "url": "https://it.wikipedia.org/wiki?curid=276559", "title": "Stupeficium", "text": ""}
{"id": "276561", "revid": "149485", "url": "https://it.wikipedia.org/wiki?curid=276561", "title": "Pattinaggio di figura ai Giochi della IV Olimpiade", "text": "Alla IV Olimpiade Estiva del 1908 a Londra (Regno Unito), vennero assegnate medaglie in quattro specialit\u00e0 del pattinaggio di figura. Si tratt\u00f2 del primo torneo di uno sport invernale incluso nel programma olimpico, sedici anni prima delle prime Olimpiadi invernali di Chamonix 1924.\nLe gare si svolsero dal 28 al 29 ottobre al Prince's Skating Club di Knightsbridge, sei mesi dopo la maggior parte degli altri eventi olimpici dei Giochi del 1908.\nPartecipazione.\nIl numero di concorrenti, provenienti da sei nazioni, fu molto esiguo, tanto che due eventi su quattro si svolsero con soli tre partecipanti, garantendo cos\u00ec una medaglia per la sola partecipazione.\nIn particolare, solo tre pattinatori parteciparono alla gara di figure speciali maschile: tale disciplina, che si \u00e8 tenuta una sola volta nella storia dei Giochi olimpici, consisteva nel \"disegnare\" sul ghiaccio con le lame dei pattini alcune figure geometriche e simmetriche predeterminate nel modo pi\u00f9 preciso e abile possibile. Una settimana prima della gara, ogni partecipante doveva presentare alla giuria il disegno di quattro figure scelte liberamente, due delle quali venivano poi selezionate dai giudici.\n\u00c8 interessante notare che Horatio Torrom\u00e9 prese parte alle competizioni in rappresentanza dell'Argentina, unico pattinatore di questo paese che ha partecipato ai Giochi olimpici fino ad oggi e, fino al 2014, unico skater in rappresentanza del Sud America alle Olimpiadi e, prima di 1988, dell'America Latina. Partecipante al torneo del singolo maschile, Horatio Torrom\u00e9 fu anche uno dei giudici nel pattinaggio a coppie.\nAlle gare parteciparono complessivamente 21 pattinatori di sei nazioni:"}
{"id": "276562", "revid": "599013", "url": "https://it.wikipedia.org/wiki?curid=276562", "title": "Ken Anderson (giocatore di football americano)", "text": "Per tutta la sua carriera professionista, dal 1972 al 1986, gioc\u00f2 nei Cincinnati Bengals con il numero 14. Nel 1981 gli venne assegnato il Premio NFL miglior giocatore dell'anno.\nFu l'allenatore dei quarterback dei Pittsburgh Steelers dal 2007 alla stagione 2009, quando si ritir\u00f2."}
{"id": "276564", "revid": "767487", "url": "https://it.wikipedia.org/wiki?curid=276564", "title": "Silverchair", "text": "I Silverchair sono stati un gruppo musicale rock alternativo australiano attivo tra il 1995 e il 2011.\nTra quelli di maggior successo del loro paese, il gruppo ha prodotto pi\u00f9 di venti successi durante la loro attivit\u00e0 e ha venduto pi\u00f9 di sei milioni di album in tutto il mondo.\nStoria del gruppo.\nGli inizi.\nTutti i membri dei Silverchair nacquero nel 1979 a Merewether, un sobborgo di Newcastle. Il cantante e chitarrista Daniel Johns e il batterista Ben Gillies iniziarono a suonare insieme ai tempi della scuola primaria, dove incontrarono Chris Joannou che si un\u00ec al gruppo in veste di bassista. Agli inizi la band si chiamava Innocents Criminals e il loro repertorio consisteva principalmente in cover di Led Zeppelin, Black Sabbath e Deep Purple, gruppi che avevano conosciuto tramite le collezioni di vecchi dischi dei propri genitori.\nIl trio fece diversi concerti nella regione di Hunter Valley. L'occasione per mettersi in luce arriv\u00f2 a met\u00e0 del 1994 quando il gruppo vinse un concorso nazionale di demo con una canzone chiamata \"\"Tomorrow\". Il concorso diede la possibilit\u00e0 alla band di incidere la canzone e di realizzare un videoclip. All'epoca la band si chiamava \"Innocents Criminals\". La canzone \"Tomorrow\"\" dest\u00f2 l'attenzione di Michael Tunn, il conduttore di una trasmissione televisiva chiamata \"Request Fest\". Il brano fu il pi\u00f9 richiesto nella storia della trasmissione, nonostante la band non avesse una vera distribuzione discografica.\nLa popolarit\u00e0 ottenuta permise al gruppo di firmare un contratto con Sony Music dopo una intensa \"concorrenza\" tra le major australiane per accaparrarsi le prestazioni della band. In quel periodo il demo di \"\"Tomorrow\" era in vendita nei negozi.\n\"Frogstomp\".\nLa canzone rimase per sei settimane al numero uno della classifica australiana dei singoli e nel 1995 una nuova versione della canzone e del video furono realizzati per il mercato americano. Mentre in Australia \u00e8 pi\u00f9 conosciuta la versione demo, negli Stati Uniti \u00e8 la versione presente sull'album \"Frogstomp\" ad essere pi\u00f9 popolare.\nL'album di debutto, intitolato \"Frogstomp\", venne registrato in nove giorni agli inizi del 1995 e fu un immenso successo in tutto il mondo, permettendo alla band di essere il primo gruppo australiano dopo gli INXS ad entrare nella Top 10 americana. Nel 1996 il gruppo realizz\u00f2 una memorabile apparizione sul tetto della Radio City Music Hall e part\u00ec in\ntour con i Red Hot Chili Peppers.\n\"Freak Show\" e \"Neon Ballroom\".\nNel 1997 il trio realizz\u00f2 il secondo album \"Freak Show\". L'album ottenne ottimi risultati di vendite in tutto il mondo e piazzamenti importanti nelle varie classifiche. In particolare modo si segnalarono i singoli \"Freak\", \"Cemetery\" e \"Abuse Me\".\nDopo aver concluso gli studi la band ebbe molto pi\u00f9 tempo per lavorare al suo album pi\u00f9 apprezzato dalla critica, \"Neon Ballroom\", che usc\u00ec a marzo del 1999. L'autore dei brani Daniel Johns rivers\u00f2 nella stesura delle canzoni i sentimenti provati dal superamento di un periodo segnato da problemi personali. Johns cre\u00f2 un album dal suono originale, in cui convivevano il rock duro, parti orchestrali, inserti elettronici e liriche emozionanti.\nIl tour di supporto a \"Neon Ballroom\" fu intenso e tocc\u00f2 anche i palchi di Europa e America Meridionale. Il singolo \"Ana's Song\"\", che trattava il tema dell'anoressia ed era innegabilmente influenzata dalla vicenda personale di Daniel, fu uno dei maggiori successi. Da ricordare anche la maestosa \"Emotion Sickness\", anch'essa incentrata sul tema della malattia e l'energica \"Anthem for the year 2000\", scritta per smuovere le coscienze delle nuove generazioni, in occasione dell'imminente inizio del terzo millennio. Il gruppo partecip\u00f2 al festival di Reading e and\u00f2 in tour nuovamente con i Red Hot Chili Peppers e anche con i Blink-182. Dopo queste esperienze il trio decise di prendersi una pausa di dodici mesi.\nTerminato il loro contratto per tre album con Sony Music il gruppo fu corteggiato da numerose etichette discografiche australiane. Alla fine dell'anno 2000 i Silverchair annunciarono di aver stretto un accordo con Atlantic Records per il mercato americano e di aver fondato la loro label, la Eleven.\nL'unico concerto dei Silverchair nel 2000 fu l'Australia Falls Festival a New Year's Eve. Il 21 gennaio 2001 il gruppo suon\u00f2 al Rock in Rio davanti a 250.000 persone. L'evento \u00e8 ricordato dal gruppo come il punto pi\u00f9 alto della propria carriera musicale.\n\"Diorama\".\nNel giugno del 2001 i Silverchair entrarono in studio con il produttore David Bottrill per registrare il quarto album \"\"Diorama\". Daniel Johns assunse il ruolo di co-produttore e decise di portare il sound della band verso territori mai esplorati prima dal trio. Contribuiscono al disco svariati musicisti. Il primo singolo estratto da \"Diorama\" \u00e8 \"The Greatest View\"\", realizzato per il mercato australiano nel gennaio del 2002. Il brano evidenzia un nuovo sound per i tre ragazzi considerati veterani del rock all'et\u00e0 di 22 anni.\nLa sensibilit\u00e0 melodica e vocale di \"The Greatest View\" conducono il brano al primo posto della classifica alternativa australiana e al primo posto di quella mainstream. L'album mostra l'evoluzione dei Silverchair, la ricerca della melodia, l'uso di strumentazione sempre pi\u00f9 varia, l'esplorazione di svariati stili musicali.\n\"\"Diorama\" entra al primo posto della classifica australiana in aprile e vende 140.000 copie (doppio disco di platino) in patria. \"Without You\" entra nella Top 10 e \"Luv Your Life\"\" nella Top 20. La diffusione internazionale dell'album \u00e8 frenata dall'impossibilit\u00e0 di andare in tour e di promuovere l'album, a causa dei problemi di salute di Daniel Johns, che sar\u00e0 anche ricoverato nel 2002 per una forma di artrite reattiva. Nonostante questo l'album riesce ad arrivare al dodicesimo posto nella classifica tedesca e nella top 40 di molti paesi come Paesi Bassi, Svezia e Brasile. Questi problemi non fermarono la band che tuttora considera il 2002 come l'anno pi\u00f9 sfortunato a causa dell'impossibilit\u00e0 di suonare dal vivo. Tutti questi eventi negativi terminarono nel mese di ottobre del 2002 quando il gruppo vinse sei premi all'ARIA Awards compresi il premio \"Best Group\" e il premio \"Best Rock Album\".\nAll'ultimo minuto il trio vide catapultato nuovamente \"\"Diorama\" nella Top 20 australiana. La band ritorna a suonare dal vivo per il WaveAid, il concerto in aiuto delle vittime dello tsunami, dopo 2 anni di silenzio.\n\u00c8 proprio in occasione del WaveAid che Daniel Johns, frontman del gruppo, dichiara che i Silverchair torneranno a lavorare a un nuovo album, spiazzando cos\u00ec i detrattori, che vedevano gi\u00e0 una carriera solista per il cantante-chitarrista australiano e quindi lo sciogliemento della band.\nSide-project.\nJohns ha intrapreso una collaborazione riuscita con Paul Mac, il celebre artista australiano di musica elettronica, fondando i The Dissociatives e incidendo un LP omonimo, sostenuto da un limitato tour. Nel frattempo Johns \u00e8 stato intervistato da Andrew Denton della trasmissione televisiva \"Enough Rope\" (dove ha dichiarato che vi \u00e8 la volont\u00e0 di incidere un nuovo album dei Silverchair, anche se questa parte non \u00e8 stata trasmessa).\nPi\u00f9 recentemente ha lavorato con la moglie Natalie Imbruglia, ex attrice di soap opera trasformatasi in cantante pop, per il suo album \"Counting Down the Days\"\", eseguendo i cori nell'omonimo brano e scrivendo testo e musica di \"Satisfied\".\nIl batterista Ben Gillies ha deciso di tuffarsi in un progetto collaterale ai Silverchair denominato Tambalane, ottenendo successo in Australia. Recentemente, hanno sostenuto con un tour il loro album di debutto omonimo realizzato in maggio del 2005.\nIl bassista Chris Joannou collabora con altri gruppi, anche in veste di produttore.\nDa \"Young Modern\" (2007) allo scioglimento.\nNel novembre del 2005, i Silverchair hanno annunciato di essere al lavoro per il loro quinto album in studio che si intitoler\u00e0 \"Young Modern\" e sar\u00e0 presentato ufficialmente il 30 marzo 2007 a Sydney. Sono inoltre previsti una decina di concerti in Australia, USA e Canada a cavallo fra il febbraio e il marzo del 2007.\nL'8 aprile 2007 il nuovo album dei Silverchair, \"Young Modern\", entra direttamente al numero 1 nella National Chart australiana ottenendo un disco di platino, mentre il singolo \"Straight Lines\" resta per 4 settimane consecutive al primo posto della classifica dei singoli pi\u00f9 venduti. Grazie a questo eccezionale debutto i Silverchair diventano il primo gruppo australiano ad aver portato 5 album al numero 1 della classifica degli album pi\u00f9 venduti in Australia.\nAttualmente la band \u00e8 in tourn\u00e9e e il 6 ottobre lancer\u00e0 sul mercato australiano il terzo singolo tratto dal fortunato \"Young Modern\". Si tratta di \"If You Keep Losing Sleep\", gi\u00e0 presentato il 30 settembre 2007 con una esibizione live al Rove Show (celebre talk show australiano), un pezzo particolare che conferma l'ennesimo cambio di sonorit\u00e0 rispetto all'elaborato Diorama. Con Young Modern la band strizza l'occhio al pop rock, chiaramente sempre ispirato dalla grande maestria musicale del trio di Newcastle e dal delicato e ricercato songwriting di Daniel Johns.\nAnche in Young Modern la band si avvale della collaborazione di Van Dyke Parks, che gi\u00e0 aveva diretto gli archi in Diorama. Stavolta il magico tocco di Parks si sente decisamente nella maestosa \"Those Thieving Birds pt. 1&amp;2 / Strange Behaviour\", uno splendido pezzo di 7 minuti in cui i Silverchair vengono accompagnati dagli 80 elementi dell'Orchestra Filarmonica di Praga diretta Parks appunto, per un brano che conferma la clamorosa evoluzione sonora per un gruppo nato dalle ceneri del movimento grunge e che, a 28 anni, ha acquisito popolarit\u00e0 e tecnica tali da poter sperimentare diversi generi con risultati eccellenti.\nIl 25 maggio 2011, tramite il proprio sito web, la band annuncia un periodo di \"indefinita ibernazione\"."}
{"id": "276566", "revid": "1305772", "url": "https://it.wikipedia.org/wiki?curid=276566", "title": "Assassinio sull'Orient Express (disambigua)", "text": ""}
{"id": "276570", "revid": "110157", "url": "https://it.wikipedia.org/wiki?curid=276570", "title": "Patrasso", "text": "Patrasso (, \"P\u00e1tra\"; , \"P\u00e1trai\"; in latino \"Patrae\") \u00e8 la terza citt\u00e0 della Grecia dopo Atene e Salonicco, situata nella periferia della Grecia occidentale (unit\u00e0 periferica dell'Acaia) con 210.494 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 335\u00a0km\u00b2 e la popolazione \u00e8 passata da 163.446 a 210.494 abitanti.\nStoria.\nL'area di Patrasso \u00e8 abitata da almeno 4000 anni.\nLa citt\u00e0 si svilupp\u00f2 come roccaforte micenea durante l'et\u00e0 del bronzo e in seguito divenne una vera e propria polis (citt\u00e0-stato) rimanendo per\u00f2 sempre a un ruolo marginale e di secondo piano ma comunque riuscendo, come le altre citt\u00e0 dell'Acaia, a sottrarsi all'egemonia spartana nel Peloponneso.Tuttavia nel 429 a.C. durante la guerra del Peloponneso il golfo di Patrasso fu al centro della battaglia di Rhium tra la flotta della Lega peloponnesiaca spartana e la flotta della Lega delio-attica ateniese. \nIn seguito Patrasso fece parte della Lega achea.\nLa citt\u00e0 inizi\u00f2 ad acquisire importanza con i Romani che sotto Augusto la trasformarono in una colonia imperiale.\nQui vi fu martirizzato Sant'Andrea. Nel Medioevo fu un florido porto commerciale prima in epoca bizantina e poi nel XIII secolo a seguito della quarta crociata quando fu trasformata in feudo sotto il controllo di Goffredo I di Villehardouin.\nPatrasso, gi\u00e0 colonia veneziana dal 1408, fu conquistata dagli ottomani nel 1458.\nNonostante numerosi tentativi di riconquista compiuta da veneziani e genovesi nel XV e XVI secolo, Patrasso fu riconquistata dalla Serenissima solo nel 1687 e mantenuta fino al 1715.\nFu a Patrasso che incominci\u00f2 la Guerra d'indipendenza greca, ma gli ottomani asserragliati nella cittadella, resistettero fino al 1828. Il 7 ottobre di quell'anno Patrasso fu liberata dai francesi guidati dal generale Maison.\nEspressioni idiomatiche.\nLa citt\u00e0 figura anche in un'antica quanto curiosa espressione idiomatica italiana, \"andare a Patrasso\", che significa \"morire\". Questo modo di dire non ha per\u00f2 nulla a che vedere con la citt\u00e0 greca, essendo una corruzione della frase latina \"ire ad patres\" (\"andare ai padri\", cio\u00e8 ricongiungersi con i propri antenati).\nPer la verit\u00e0 nel territorio della ex Repubblica di Venezia permane, anche se desueto, per la stessa frase \"mandar a Patr\u00e0so\" non il significato di morire, ma di andare in rovina, in fallimento. E si lega alla devastante sconfitta nel 1466 del provveditore veneziano Barbarigo contro gli ottomani proprio a Patrasso che voleva riconquistare, e dove invece, ferito in battaglia e catturato, venne impalato.\nGeografia fisica.\nPatrasso si trova nel nord-ovest del Peloponneso. Ha un'area metropolitana di oltre 200.000 abitanti ed \u00e8 un importante centro commerciale interno nonch\u00e9 un porto trafficato, con regolari traghetti per Trieste, Venezia, Ancona, Bari e Brindisi.\nDista circa 215\u00a0km da Atene, 91\u00a0km da Pyrgo, 7\u00a0km da Rio, 134\u00a0km da Corinto, 77\u00a0km da Kalavryta e 144\u00a0km da Tripoli.\nInfrastrutture e trasporti.\nPorti.\nIl porto di Patrasso \u00e8 situato nell'antico luogo dove si dice abbia avuto sede l'altare segreto della Dea Artemide; dove fu sacrificata Ifigenia la figlia di Agamennone, valoroso comandante Acheo.\nElla fu salvata sull'orlo della morte da Artemide stessa, che la fece sua prima sacerdotessa.\nMonumenti e luoghi d'interesse.\nBasilica di Sant'Andrea Apostolo.\nL'edificio pi\u00f9 importante della citt\u00e0 \u00e8 la Basilica di Sant'Andrea.\nLa chiesa ospita le reliquie ufficiali del santo, bench\u00e9 sia stata costruita solo nel XIX secolo. La pianta \u00e8 compatta e forma un ottagono; ciascuna facciata \u00e8 preceduta da dei portici con finestre monofore.\nL'interno \u00e8 decorato da una grande variet\u00e0 di marmi policromi ed ha l'altare sotto la cupola, con la tipica conformazione a croce greca.\nFortezza bizantina.\nSi trova presso la vecchia acropoli greca, costruita nel VI secolo. Il presidio fu di propriet\u00e0 dei Franchi e successivamente dei Normanni. Successivamente nel XII secolo pass\u00f2 ai Turchi che la detennero fino al 1828.\nLa fortezza ha pianta rettangolare irregolare, costituita da una scalinata fortificata che porta al vero presidio, e dal corpo dell'edificio. La muraglia che circonda la cittadella fu costruita dai veneti nel XVI secolo.\nParte della vecchia muraglia si trova anche presso il mare, ed \u00e8 caratterizzata da una torre circolare e da una chiesetta.\nTeatro romano Odeon.\nFu costruito dai romani nel I secolo su una preesistente struttura greca. Il teatro \u00e8 perfettamente conservato e ospita festival della cultura greca.\nCultura.\nPatrasso \u00e8 stata la Capitale europea della cultura nel 2006.\nPer l'occasione \u00e8 stata pubblicata la versione ritradotta del Tergisefele a Patrasso.\nSociet\u00e0.\nReligione.\nSecondo la tradizione cristiana, a Patrasso riposano, nella chiesa a lui dedicata, le reliquie di Sant'Andrea.\nSport.\nNel 2007 la citt\u00e0 ha ospitato i Campionati Mondiali di Ginnastica Ritmica. Nella citt\u00e0 si tiene un torneo ITF tennistico.\nAmministrazione.\nGemellaggi.\nPatrasso \u00e8 gemellata con le seguenti citt\u00e0:"}
{"id": "276571", "revid": "6392", "url": "https://it.wikipedia.org/wiki?curid=276571", "title": "Orient-Express", "text": ""}
{"id": "276581", "revid": "1851848", "url": "https://it.wikipedia.org/wiki?curid=276581", "title": "Raffaello Caserta", "text": "Proveniente dai ranghi del \"circolo Posillipo\", \u00e8 ora militare nell'Arma dei Carabinieri, sotto la guida dell'allenatore Ferdinando Meglio.\nPalmar\u00e8s.\nIn carriera ha conseguito i seguenti risultati:"}
{"id": "276582", "revid": "1181", "url": "https://it.wikipedia.org/wiki?curid=276582", "title": "Teoria del deflusso veicolare", "text": ""}
{"id": "276583", "revid": "287204", "url": "https://it.wikipedia.org/wiki?curid=276583", "title": "Calcio in Albania", "text": "Le tracce pi\u00f9 antiche del gioco del calcio in Albania risalgono al 1905. Alcune partite informali di Top-Kambe (come veniva chiamato il calcio all'epoca) venivano gi\u00e0 segnalate.\nIl vero debutto del calcio in Albania lo si ebbe attorno al 1913 con la fondazione dell'\u00abIndipendenca Shkodra\u00bb di Polak Nika, considerato il pioniere del calcio albanese. Questa squadra, che si vantava di aver ottenuto l'indipendenza del paese, ottenuta nel 1912, affront\u00f2 una squadra di militari austriaci nel settembre del 1913. Grazie alla fama ottenuta da quella gara, la squadra effettu\u00f2 una \"tourn\u00e9e\" attraverso l'intero paese, provocando al loro passaggio la formazione di altri club.\nUn vero e proprio inizio del campionato lo si ebbe nel 1930, alla contemporanea nascita della Federazione di calcio (affiliata alla F.I.F.A. nel 1932 e all'U.E.F.A. nel 1954) mentre la Coppa Nazionale debutt\u00f2 nel 1939. La nazionale albanese di calcio disput\u00f2 la sua prima gara internazionale ufficiale soltanto nel 1946. Non ha mai partecipato a nessuna fase finale della Coppa del Mondo o della Coppa Europa. Al luglio 2006, l'Albania \u00e8 stata classificata dalla F.I.F.A. al 65\u00ba posto con 478 punti.\nAttualmente la struttura dei campionati di calcio in Albania \u00e8 suddivisa in una Prima Divisione di 10 squadre (il vecchio Kampionat Shqip\u00ebrie, oggi Superliga Shqip\u00ebria), una Seconda Divisione denominata Kat. I con 12 squadre a girone unico ed una Terza Divisione a due gironi denominata Kat. II Grupi A e B di 12 squadre ciascuno per un totale complessivo di 46 formazioni (nella stagione 1998-1999 erano 53). Non esiste una Supercoppa d'Albania e nemmeno un torneo di calcio femminile."}
{"id": "276585", "revid": "13804", "url": "https://it.wikipedia.org/wiki?curid=276585", "title": "Ramapithecus", "text": ""}
{"id": "276586", "revid": "2096950", "url": "https://it.wikipedia.org/wiki?curid=276586", "title": "Gabriella Labate", "text": "Biografia.\nHa frequentato una scuola di danza gestita da Renato Greco e Maria Teresa Del Medico, quindi viene notata da Pier Francesco Pingitore e Mario Castellacci che le propongono di lavorare al Bagaglino, programma in cui rimane per molti anni come primadonna partecipando a diverse trasmissioni televisive del gruppo come \"Creme Caramel\", \"Bucce di banana\", \"Mi consenta\". Nello stesso periodo \u00e8 stata modella in servizi di fotografia glamour, apparendo integralmente nuda su diverse riviste fra le quali \"Excelsior\", \"Playboy\" e \"Playmen\".\nNell'estate del 1992 \u00e8 stata una delle vallette del \"TG delle vacanze\". Come \"soubrette\" e ballerina ha partecipato a pi\u00f9 programmi, tra i quali \"Cocco\", \"Stasera mi butto\" e \"Biberon\". Sempre nello stesso anno ha presentato insieme ad Angela Melillo, Teo Teocoli e Gene Gnocchi la prima edizione di \"Scherzi a parte\". Grazie alla popolarit\u00e0 ottenuta nei primi anni novanta, nel 1994 ha avuto una parte nel film \"S.P.Q.R. 2000 e \u00bd anni fa\" di Carlo Vanzina, che la riport\u00f2 poi al cinema nel 2005 ne \"Il ritorno del Monnezza\".\nDivenuta direttrice artistica della \"Angel's Gate Studio scuola di Danza\", ha firmato come autrice i brani \"Metamorfosi\" e \"Ogni piccola cosa di te\" di Raf (suo marito dal 1996, dal quale ha avuto i figli Bianca nel 1996 e Samuele nel 2000), curando come direttore artistico il \"Metamorfosi Tour e DVD\". Dal 2009 ha inoltre curato le coreografie della trasmissione \"Domenica Cinque\"."}
{"id": "276587", "revid": "339392", "url": "https://it.wikipedia.org/wiki?curid=276587", "title": "Victoria Adams Beckham", "text": ""}
{"id": "276591", "revid": "244253", "url": "https://it.wikipedia.org/wiki?curid=276591", "title": "Lockheed SR-71", "text": "Il Lockheed SR-71, meglio conosciuto con il soprannome non ufficiale Blackbird, era un ricognitore strategico statunitense che prest\u00f2 servizio dal 1966 fino al 22 novembre 1989, anno in cui tutti gli esemplari furono dismessi a causa della soppressione dei fondi per il loro utilizzo.\nDurante la sua carriera, l'SR-71 ha infranto alcuni record, ad oggi rimasti imbattuti, in particolare il primato, dal 1976, per la maggior velocit\u00e0 mai raggiunta da un aereo con pilota () e l'altezza massima (quasi ).\nGeneralit\u00e0.\nL'SR-71 \"Blackbird\" fu sviluppato a \"Groom Lake\", meglio conosciuta come Area 51.\nAttualmente non \u00e8 pi\u00f9 in attivit\u00e0 a causa degli elevatissimi costi di gestione. Dopo la fine della guerra fredda non \u00e8 stata pi\u00f9 effettuata nessuna ricerca per migliorarlo. Era affine al caccia intercettore YF-12A ed al ricognitore A-12, entrambi simili come forme e prestazioni.\nIl 6 marzo 1990, un SR-71A prima del suo trasferimento al museo di Washington stabil\u00ec gli ultimi, nuovi record di percorrenza tra diverse localit\u00e0 e nella traversata atlantica in particolar modo:\nIl suo record ufficiale di velocit\u00e0 \u00e8 di 3\u00a0530\u00a0km/h, ma in una di queste tratte mantenne una media di 3\u00a0608\u00a0km/h pari a Mach 3,4.\nTecnica.\nA causa dell'aspetto pionieristico del progetto Blackbird, il suo sviluppo fu costellato di problematiche e difficolt\u00e0 mai affrontate o considerate sino a quel punto, e ci\u00f2 port\u00f2 a sviluppare una serie di accorgimenti e di tecniche di grande interesse ingegneristico. L'aereo fu costruito non in Nevada, ma in California, a Burbank. Il progetto fu pieno di problemi in vari momenti, sia durante la costruzione sia durante l'utilizzo. Per trasportare l'aereo da Burbank all'Area 51, esso venne diviso dalle ali e da tutte le parti mobili. Vennero rimossi gli spartitraffico, vennero tolti gli alberi ai lati della carreggiata e l'intero intervento richiese l'appoggio della polizia del Nevada, della California e di molti altri Stati.\nDopo l'arrivo all'Area 51, si present\u00f2 un nuovo problema: gli hangar erano troppo piccoli per contenerlo, quindi per lavorare sull'aereo era necessario smontare le ali e rimontarle prima del volo, posizionandolo su un supporto. Dopo l'atterraggio, veniva eseguito il procedimento inverso per smontarle nuovamente.\nL'aspetto ingegneristicamente pi\u00f9 caratteristico di questo aereo sono sicuramente i suoi motori. Si tratta infatti di turboreattori convertibili durante la crociera a velocit\u00e0 supersonica a statoreattori tramite un particolare complesso di valvole e tubi che bypassano i compressori e le turbine. In questa modalit\u00e0 la struttura a cono, posta davanti all'imbocco delle due turbine, genera un complesso sistema di onde d'urto che rallentano successivamente l'aria aumentandone la pressione, portandola a 400 volte quella atmosferica e permettendo il funzionamento del reattore senza il compressore a turbina.\nDurante la sperimentazione del Blackbird, costituita da graduali prove di velocit\u00e0, ci fu un problema a Mach 2,5-2,6: a questa velocit\u00e0 si verific\u00f2 una perdita di potenza di un reattore; il problema era che, raggiunta questa velocit\u00e0, la turbina non era pi\u00f9 in grado di convogliare l'onda d'urto, e la respingeva scaricandola dall'imbocco. A questo difetto si \u00e8 posto rimedio creando degli sfoghi che tengono la pressione costante.\nIl suo particolare rivestimento \u00e8 in titanio. A velocit\u00e0 cos\u00ec alte (oltre Mach 3) le superfici esterne dell'aereo, pur trovandosi a elevata altitudine e dunque ad una bassa densit\u00e0 atmosferica, raggiungono temperature superiori ai 300\u00a0\u00b0C per via della rapida compressione subita dall'aria che lambisce l'aereo, temperature che un normale rivestimento in lega di alluminio non sarebbe in grado di sopportare senza degrado delle caratteristiche meccaniche; l'elevata temperatura provoca addirittura un cambiamento di colore da nero a blu. Subito prima del decollo e dopo l'atterraggio si verificano perdite di carburante, ma ci\u00f2 \u00e8 voluto: i serbatoi sono progettati per diventare stagni grazie alla dilatazione termica durante il volo ad alta velocit\u00e0 evitando in tal modo anche la rottura dei serbatoi stessi. Per evitare che l'elevata temperatura dei pannelli esterni riscaldi l'intero aereo, il carburante viene pompato in intercapedini tra tali pannelli e la struttura dell'aereo, prima di essere mandato ai motori per essere bruciato, fungendo cos\u00ec da fluido refrigerante.\nDurante le spedizioni di ricognizione in cui fu utilizzato, nessun esemplare fu mai abbattuto e/o danneggiato. Il velivolo partecip\u00f2 a missioni talmente segrete che ancora oggi non sono state rese pubbliche; basti pensare che come sistema di navigazione, per evitare lo scambio di onde elettromagnetiche ed essere completamente autonomo da sistemi di guida esterni (tipo GPS), utilizzava un sofisticato teodolite computerizzato, visibile dietro la cabina del pilota (solo nella versione A). Le missioni del Blackbird erano, oltre che segrete, anche molto lunghe, e i piloti venivano dotati di razioni di cibo da riscaldare semplicemente appoggiandole sul vetro, che alla velocit\u00e0 di ricognizione aveva una temperatura di qualche centinaio di gradi.\nSebbene poco noto, il Lockheed SR-71 fu il primo aeroplano statunitense progettato con tecnologie stealth.\nVoli operativi in Europa.\nLe operazioni europee partivano dalla base della RAF di Mildenhall, Inghilterra. Venivano percorse due rotte: una era lungo la costa occidentale norvegese e lungo la penisola di Kola, dove erano situate diverse grandi basi navali della flotta settentrionale della Marina sovietica. Nel corso degli anni ci furono diversi atterraggi di emergenza in Norvegia, quattro a Bod\u00f8, due nel 1981 (volando da Beale, California) e due nel 1985 e ogni volta dei tecnici furono inviati per riparare gli aerei per farli ripartire. L'altra rotta, da Mildenhall sul Mar Baltico, era conosciuta come \"Baltic Express\".\nI piloti da caccia dell'aeronautica svedese sono riusciti pi\u00f9 volte ad agganciare sui loro radar un SR-71 entro il raggio di tiro. L'illuminazione del bersaglio veniva mantenuta confrontando la posizione del bersaglio rilevata anche dai radar a terra con il computer di controllo del fuoco dell'intercettore JA-37 Viggen. La porzione di spazio aereo pi\u00f9 comune per il lock-on (aggancio) era il sottile tratto di spazio aereo internazionale tra \u00d6land e Gotland che gli SR-71 usavano nei loro voli di ritorno.\nIl 29 giugno 1987, un SR-71 era in missione sul Mar Baltico per spiare le postazioni sovietiche quando uno dei motori esplose. L'aereo, che si trovava a 20.000 m di altitudine, perse rapidamente quota e vir\u00f2 di 180\u00b0 a sinistra verso Gotland in direzione della costa svedese, violando lo spazio aereo del paese scandinavo, dove venne ordinato a due JA 37 Viggen, impegnati in una esercitazione all'altezza di V\u00e4stervik, di verificare la situazione. La missione era di fare un controllo al fine di prevenire incidenti e tensioni di ogni tipo con i sovietici e di identificare un aereo di grande interesse. Si scopr\u00ec che l'aereo-spia americano era in evidente stato di pericolo, quindi il comando della difesa aerea svedese prese la decisione di farlo scortare dai suoi caccia intercettori al di fuori del Mar Baltico. Una seconda coppia di JA-37 armati, partiti dalla base di \u00c4ngelholm, sostitu\u00ec la prima e port\u00f2 a termine la scorta fino al confine con lo spazio aereo danese. L'evento \u00e8 stato mantenuto segreto per oltre 30 anni e, quando il rapporto \u00e8 stato desecretato, si \u00e8 venuto a sapere che alcuni MiG-25 sovietici si erano alzati in volo immediatamente dopo l'avaria al motore del Blackbird con l'ordine o di abbatterlo o di costringerlo all'atterraggio; uno di tali velivoli aveva addirittura agganciato un missile sull'SR-71 danneggiato, ma, poich\u00e9 l'aereo era protetto dalla scorta svedese, non venne colpito. Il 29 novembre 2018 i quattro piloti svedesi coinvolti nel caso ricevettero la Air Medal dall'USAF."}
{"id": "276596", "revid": "1652635", "url": "https://it.wikipedia.org/wiki?curid=276596", "title": "Abbazia di Th\u00e9lema", "text": "Abbazia di Th\u00e9lema \u00e8 il nome dato dall'occultista inglese Aleister Crowley (1875-1947) a Villa Santa Barbara di Cefal\u00f9, in Sicilia: l'edificio che egli scelse come tempio e luogo centrale di irradiazione del culto della sua comunit\u00e0 di adepti.\nStoria.\nIl progetto di Aleister Crowley (\"Maestro Therion\" o \"Frater Perdurabo\") fu quello di fondare un'abbazia nella quale una comunit\u00e0 di discepoli avrebbe potuto mettere in pratica le dottrine del Th\u00e9lema.\nSi tratta, al di l\u00e0 del significato magico o religioso, di un vero e proprio esperimento sociale che, secondo Martin Patrick Starr, pu\u00f2 essere raffrontato con il falansterio di Charles Fourier (1772-1837): una forma di vita comune auto-gestita. \nL'esperienza va ascritta tra i moderni tentativi di creare una comunit\u00e0 libertaria su basi utopiche: tale esperimento prevedeva difatti rituali vari, come lo studio delle pratiche dello Yoga del Tantra e del Buddhismo e dell'uso sacro di enteogeni, ma disdegnava ogni forma di legge o statuto interno.\nIl luogo prescelto per mettere in pratica questo tentativo di vivere in azione il \"Libro della Legge\" (testo profetico ricevuto da Crowley a Il Cairo nel 1904 dal suo Santo Angelo Custode e su cui si fonda la religione-non-religione di Th\u00e9lema), fu questa fattoria presa in affitto dal Barone Carlo La Calce, che divenne il centro propulsore ideale dell'opera di Crowley, una comunit\u00e0 spirituale archetipica basata sulla omonima che Fran\u00e7ois Rabelais nel Cinquecento aveva fatto erigere a uno dei suoi pi\u00f9 celebri personaggi, nel Gargantua e Pantagruele, con l'unica regola del \u201c\"FA' QUELLO CHE VUOI, perch\u00e9 persone libere, bennate, ben istruite, che frequentano oneste compagnie, sentono per natura un istinto ed inclinazione che li spinge ad atti virtuosi, e li tiene lontani dal vizio\"\u201d e in cui il gigante Gargantua costru\u00ec un'abbazia, denominata appunto Th\u00e9lem\u00e8 (da cui Crowley scelse il termine Th\u00e9lema, dal greco \u03b8\u03ad\u03bb\u03b7\u03bc\u03b1 \"Volont\u00e0\") per farne una sorta di scuola ideale in cui potevano essere ammessi a vivere in comune ragazzi e ragazze che avevano certe caratteristiche (buoni, belli, gentili), indifferentemente dalla loro condizione sociale e di sangue.\nFu cos\u00ec che l'Abbazia di Th\u00e9lema divenne il luogo d'incubazione di un intero \"cultic milieu\", punto centrale d'irradiazione nel mondo della filosofia pratica di Th\u00e9lema, il cui assunto era tutto nelle frasi dipinte sulle pareti del tempio.\nCrowley aveva scardinato tutte le porte interne per farne un unico locale in cui stavano tutti nudi spesso, compreso due bambini molto giovani, davanti ai quali si accoppiavano anche liberamente. La grande stanza d'ingresso era divenuta un tempio con al centro un altare a sette lati, su cui poggiava un grande libro circondato da candele accese. Sul pavimento era segnata una stella a cinque punte (pentagramma) inscritta in una circonferenza, in altri punti della stanza erano posti quattro sgabelli triangolari e, di fronte all'altare, spiccava un braciere sacrificale. In questo luogo egli fece rivivere per la prima volta l'antico culto di Seth o Shaitan, gemello di Horus, il dio che in tempi pi\u00f9 tardi, quando il cristianesimo ebbe imposto la sua supremazia, venne considerato sinonimo di Satana.\nA Cefal\u00f9, Aleister Crowley trascorse gli anni cruciali della sua esistenza, qui port\u00f2 a termine una gran quantit\u00e0 di lavori e fu l'ultimo capitolo importante della sua vita, lavor\u00f2 a un'arte sia erotica sia muratoria, in questo paese viveva un'esistenza semplice, bucolica, attorniato da un gruppo internazionale di simpatizzanti che praticavano quello che ai suoi tempi era detto amore libero (poliamore) e, per accrescere la coscienza magica, secondo lo spirito del tempo, sperimentavano anche l'uso di svariate droghe (marijuana, hashish, cocaina, eroina, oppio, laudano, assenzio, peyote).\nMagia Sexualis.\nFu il periodo di pi\u00f9 intensa pratica da parte sua della magia sexualis dell'O.T.O. (Ordo Templi Orientis), insieme a Leah Hirsig si dedic\u00f2 a celebrare rituali che la maggior parte delle persone considerava morti da almeno duemila anni e, per esempio, nell'estate del 1921 un caprone venne indotto a copulare con l'inginocchiata Leah e l'animale ebbe tagliata la gola cerimonialmente nel momento dell'orgasmo: il pi\u00f9 grande sacrificio cruento mai compiuto da Crowley dopo quello dei bambini e delle vergini. Durante il periodo siciliano egli prest\u00f2 anche molta attenzione alla pratica omosessuale e della pedofilia personificando gli aspetti femminili del suo carattere e considerandoli un ente autonomo battezzato Alys Cusack: sul suo letto era sempre appeso un cartello che informava il mondo che \u201c\"ALYS CUSACK IS -OT AT HOME\"\u201d e, a seconda del suo umore, il trattino veniva sostituito con una \u201cN\u201d o \u201cH\u201d.\nLa fine del soggiorno siciliano di Aleister Crowley.\nCon l'avvento del fascismo, a causa di una morte all\u2019interno dell\u2019Abbazia, fu subito espulso dall'Italia dall'allora prefetto di Palermo come soggetto indesiderato (considerato una spia inglese); qualcuno afferma che Crowley abbia anche tentato di trattare con Benito Mussolini, e se sembra che la scelta sia stata voluta dal Consolato Inglese.\nFu la morte per dissenteria all'Abbazia di Raoul Loveday, studente di Oxford, che era giunto a Cefal\u00f9 accompagnato dalla moglie Betty May, che determin\u00f2 la chiusura dell'Abbazia. La signora May, sconvolta dalle pratiche degenerate e dallo squallore che regnava in quel luogo, oltre che dalla morte dell'amico, torn\u00f2 in Inghilterra.\nFu la morte per dissenteria all'Abbazia di Raoul Loveday, studente di Oxford, che era giunto a Cefal\u00f9 accompagnato dalla moglie Betty May, che determin\u00f2 la chiusura dell'Abbazia. La signora May, sconvolta dalle pratiche degenerate e dallo squallore che regnava in quel luogo, oltre che dalla morte dell'amico, torn\u00f2 in Inghilterra.\nDopo l'allontanamento di Crowley dall'Italia, le donne del gruppo vendettero tutti i mobili e gli arredi della casa agli abitanti del paese, per saldare i debiti che lui aveva lasciato e pagare il viaggio di ritorno in patria.\nRiscoperta e revival dell'Abbazia di Th\u00e9lema.\nL'Abbazia cadde nell'oblio finch\u00e9 decenni dopo non avrebbe voluto visitarla Kenneth Anger, giornalista e regista cinematografico californiano, che agli inizi del 1950 concentra i suoi interessi sulla magia ed entra nel gruppo di Jack Parsons, studiando Aleister Crowley e andando a riscoprire quanto restava dell'Abbazia di Th\u00e9lema in Sicilia. Anger, in compagnia del sessuologo Alfred Kinsey e del fotografo-scrittore Fosco Maraini vi realizz\u00f2 un documentario e la riproduzione fotografica dei dipinti (le pitture murarie hard dello stesso Crowley erano state ricoperte per volont\u00e0 delle autorit\u00e0 ecclesiastiche dell\u2019epoca e sono visibili per intero soltanto nei rarissimi scatti di Fosco Maraini). Visse l\u00ec per tre mesi estivi, fu lui a togliere le pennellate di calce che per trent'anni avevano coperto gli affreschi dipinti a olio da Crowley sulle pareti del tempio: egli puliva con uno straccio e una mistura infiammabile di acqua e acido cloridrico, le mani protette da pesanti guanti di gomma nera e una lanterna di kerosene che illuminava davanti a lui. Egli inoltre contribu\u00ec a rimuovere un pavimento di cemento che rivel\u00f2 un cerchio magico nella stanza dei riti.\nNell'estate del 1965, Emilio Servadio, gi\u00e0 autore di alcuni articoli sulla figura di Aleister Crowley, presidente dell'Associazione Psicoanalisti Italiani, che fu amico di Julius Evola e fece parte del Gruppo di UR, tenne una conferenza, presso il Club Mediterran\u00e9e di Cefal\u00f9, sul \u201cPotere sconosciuto dell'uomo\u201d nel corso della quale incontr\u00f2 il Pietro Saja.\nNel 1968 Robert De Grimston Moore, personaggio di spicco della setta \"The Process\", nel corso di una sua visita in Italia, and\u00f2 in pellegrinaggio all'Abbazia di Th\u00e9lema. De Grimston aveva coltivato l'idea, presto abbandonata, di cercare un legame con gruppi crowleyani per riaprire l'Abbazia.\nSempre nel 1968 svernavano a Cefal\u00f9 gli attori del Living Theatre, che nella cittadina normanna stavano preparando il loro famoso Paradise Now: essi chiedevano alla gente del luogo di Crowley, ma quasi nessuno ricordava niente tranne qualche anziano che si riferiva alla trib\u00f9 thelemica come a \"i mormoni\" identificandoli con la setta protestante americana che aveva alle origini come caratteristica la poligamia, anche se altri identificarono Crowley con \u201cu magu\u201d.\nNel 1974 anche Jimmy Page dei Led Zeppelin, il maggiore collezionista al mondo di cimeli crowleyani, visit\u00f2 per la prima volta la dimora di Crowley.\nL'Abbazia di Th\u00e9lema e la letteratura siciliana.\nAlcuni scrittori siciliani si sono interessati alla vicenda, come: Giuseppe Quatriglio ne \"Il diavolo a Cefal\u00f9\"\" e ne \"L'uomo orologio e altre storie\", Leonardo Sciascia in \"Apocrifi sul caso Crowley\" (che ha ispirato l'omonimo film del regista italiano Ferdinando Vicentini Orgnani) ne \"Il mare color del vino, Vincenzo Consolo in \"Nottetempo, casa per casa\" (Premio Strega 1992) Marco\"Fax\" Bonafede ne \"L'ultima notte di Crowley\" e Accursio Soldano col romanzo \"La maledizione dell'abbazia di Thelema\" (2016).\nLa situazione dagli anni '90 in poi: prospettive museali e fallimentari di vendita.\nNel dicembre del 1990 l'Assessore Regionale ai Beni Culturali, Turi Lombardo, su richiesta del Comune di Cefal\u00f9, provvisto di un'ampia documentazione fornita dal Prof. Pietro Saja, firm\u00f2 il decreto di vincolo per l'edificio ritenuto d'importante interesse artistico. Nel febbraio del 1997 si \u00e8 svolto a Cefal\u00f9 un convegno internazionale, inaugurato dall'allora sindaco Alfredo La Grua, dal titolo \"Un mago a Cefal\u00f9. Aleister Crowley e il suo soggiorno in Sicilia\": nel programma dello stesso, l'allora Commissario Straordinario dell'Azienda Autonoma di Soggiorno e Turismo di Cefal\u00f9, la dottoressa Francesca Adele Di Sparti Cera, ha sottolineato come Crowley goda in parecchi Paesi europei di una fama diversa da quella cui si fa normalmente riferimento, trovando interesse nel ricostruire la vicenda del personaggio come importante contributo al recupero della memoria storica di Cefal\u00f9. In passato il Consiglio Comunale di Cefal\u00f9 ha deliberato l'acquisto e il restauro dell'immobile per destinarlo a museo crowleyano. Particolarmente interessati al recupero dell'ex casa di Crowley si erano rivelati Roberto Negrini promotore, per questo scopo, della creazione di una \u201cFondazione Crowley\u201d, il direttore del CESNUR (Centro Studi Nuove Religioni) Massimo Introvigne, il professore J. Gordon Melton dell'Universit\u00e0 di S. Barbara in California e il Prof. Eileen Barker della \"London School of Economics\".\nIl 5 luglio 2008, a Cefal\u00f9, Pietro Saja, con Vincenzo Crivello, Nicola Cinalli, Paolo De Carlo, Alessandro Tozzi e Marco Giacalone hanno tenuto l'incontro \u201cCrowley e il mistero di Cefal\u00f9\u201d cui far\u00e0 seguito il 25 febbraio 2011 l'organizzazione a cura di Antonino Napoli, questa volta a Palermo, del convegno nazionale dal titolo \u201cCrowleyana\u201d con la partecipazione del S.O.T.V.L. di Novara, Corinna Zaffarana, Mazio Forgione, Rodan Di Maria, Alessio Ballante, Nicola Cinalli, sull'iniziativa di recupero e valorizzazione dell'Abbazia da un punto di vista storico-culturale e artistico.\nLa casa, in stato di abbandono negli anni 2000, \u00e8 stata poi messa inutilmente in vendita per un breve periodo nel 2010."}
{"id": "276601", "revid": "22475", "url": "https://it.wikipedia.org/wiki?curid=276601", "title": "Alla fine del mondo", "text": "Alla fine del mondo \u00e8 una raccolta di racconti dello scrittore egiziano Y\u016bsuf Idr\u012bs tradotti da Luisa Orelli (che ha anche scritto l'introduzione), pubblicata in Italia dalla casa editrice milanese \"Zanzibar\" nel 1993.\nLa raccolta non corrisponde all'omonima pubblicata in arabo nel 1961 dalla casa editrice del Cairo \"R\u016bz al-Y\u016bsuf\" (\ufed2\ufeb3\ufeed\ufef3\ufedf\ufe8d \ufeaf\ufeed\ufead). La selezione presentata al pubblico italiano comprende racconti estratti da pi\u00f9 raccolte per proporre una panoramica rappresentativa del primo ventennio di attivit\u00e0 dello scrittore."}
{"id": "276605", "revid": "14691", "url": "https://it.wikipedia.org/wiki?curid=276605", "title": "Powerchords", "text": ""}
{"id": "276609", "revid": "1005847", "url": "https://it.wikipedia.org/wiki?curid=276609", "title": "Polizia municipale", "text": "La polizia municipale \u00e8 una tipologia di polizia locale in Italia a ordinamento civile per la tutela della sicurezza urbana che pu\u00f2 essere costituito e gestito da un comune italiano, sia in forma autonoma oppure consorziata (come nel caso dell'unione di comuni).\nStoria.\nL'unit\u00e0 d'Italia.\nDopo l'unit\u00e0 d'Italia il \"decreto Rattazzi\" del 1859 sanc\u00ec la possibilit\u00e0 per gli enti locali di dotarsi di proprie guardie cittadine, per vigilare sul rispetto dei propri atti normativi con l'autorizzazione dei governatori provinciali che potevano anche rifiutare la costituzione dei servizi. Nel 1907 Giovanni Giolitti, ministro dell'interno del governo Giolitti III, provvide a regolare la materia riunendo le \u201cguardie di citt\u00e0\u201d nel R.D. 31 agosto 1907, n. 690 dando la possibilit\u00e0 ai comuni italiani di poter provvedere alla vigilanza dei regolamenti locali a mezzo proprio personale che doveva essere preventivamente riconosciuto in possesso di titoli e requisiti necessari. Lo stesso art. 19 del testo unico del regio decreto n. 690/1907 prevedeva che con l'autorizzazione del Ministro dell'interno i comuni potessero costituire un servizio di polizia municipale costituito da ufficiali, sottufficiali e guardie municipali per i quali non erano previsti i requisiti delle altre \"guardie\". Tali soggetti erano preposti all'esecuzione dei provvedimenti straordinari relativi all'igiene, all'edilizia e alla polizia locale e dipendeva esclusivamente dal sindaco. Oltre queste \"guardie municipali\" vi erano le \"guardie dei comuni\" la cui disciplina era sottoposta ai prefetti e il servizio era disposto dai questori.\nIl ventennio fascista.\nDurante il ventennio fascista, con diversi regi decreti legge (R.D.L. 18 ottobre 1925, n. 1846, R.D.L. 9 marzo 1936, n. 472 e R.D.L. 20 febbraio 1939, n. 326) vennero istituite le \"divisioni speciali di pubblica sicurezza\" per le citt\u00e0 di Roma, Napoli e Palermo con la conseguente soppressione dei Corpi dei vigili urbani e dei guardiani dei giardini. Tali agenti di pubblica sicurezza, definiti ai sensi di legge \"guardie metropolitane\" provenienti dal \"\"Corpo degli agenti di pubblica sicurezza\" e dall'esercito, assunsero le funzioni di polizia urbana e di polizia campestre. Gli ufficiali, i sottufficiali e i vigili urbani dei corpi dei vigili urbani e dei guardiani dei giardini di queste tre citt\u00e0 in possesso dei requisiti necessari furono ammessi alla selezione per il Corpo degli Agenti di pubblica sicurezza, come stabilito dal regio decreto n. 690/1907.\nIl secondo dopoguerra e la legge n. 65/1986.\nSolo nell'immediato secondo dopoguerra italiano furono ricostituiti i vari corpi dei vigili urbani e dei guardiani dei giardini e soppresse le \"divisioni speciali di pubblica sicurezza\" e le \"guardie metropolitane\". Con lo sviluppo esponenziale della circolazione automobilistica nei centri urbani, ai vigili urbani e ai guardiani dei giardini, sotto la denominazione originaria di Guardie municipali che riassumeva tutti i Corpi di polizia urbana, venne anche affidato un ruolo di primo piano nella regolamentazione e nel controllo del traffico nei centri abitati. Alla luce del trasferimento di competenza agli enti locali con il D.P.R. 24 luglio 1977, n. 616, che specifica all'art. 18 polizia locale urbana e rurale:\nLe guardie municipali che costituivano l'area di vigilanza urbana trovarono infine una nuova disciplina con la legge 7 marzo 1986, n. 65 (\"Legge quadro sull'ordinamento sulla polizia municipale\"\"), e assunsero la denominazione odierna di \"operatori di polizia municipale\", ed obbligatoriamente inquadrati in tali corpi posti alla gestione ed alle dipendenze di un comune italiano.\nDisciplina normativa.\nLa fonte principale \u00e8 costituita dalla legge 7 marzo 1986, n. 65 nonch\u00e9 dalle rispettive leggi regionali specifiche, ove emanate, che ne disciplinino la formazione degli appartenenti, le caratteristiche delle uniformi e dei relativi distintivi di grado, le caratteristiche dei mezzi e gli strumenti operativi in dotazione ai corpi e servizi che i comuni italiani possono liberamente decidere se costituire o meno. Per strumenti operativi restano esclusi dalla disciplina della legge regionali le armi e tutti gli strumenti atti a offendere o finalizzati all'offesa, che sono soggetti ad approvazione della Commissione consultiva centrale per le armi, di cui all'art. 6 della legge 18 aprile 1975, n. 110 e autorizzati dal Ministro dell'interno, come anche ribadito delle sentenze della Corte Costituzionale nn. 167/2010 e 35/2011.\nAl Sindaco (o Presidente della Provincia) compete vigilare sull'espletamento del servizio di polizia municipale/locale e impartire le direttive a tal fine necessarie, spettando al Comandante del Corpo o Servizio (il Corpo viene istituito solo in presenza di almeno sette operatori) l'addestramento e l'impiego tecnico/operativo degli appartenenti. Gli appartenenti alla polizia municipale o locale svolgono nel territorio di competenza e nei limiti demandati dalle leggi le funzioni loro attribuite dagli artt. 3 e 5 della legge n. 65/1986. Infine, la polizia municipale \u00e8 inoltre disciplinata da disposizione legislative regionali, poich\u00e9 la legge quadro \u00e8 spesso integrata in ogni regione da leggi specifiche che disciplinano, ad esempio, gli aspetti relativi ai distintivi di grado, la foggia delle uniformi e dei mezzi di servizio.\nOrganizzazione.\nLa polizia municipale pu\u00f2 essere organizzata in corpo, su conforme deliberazione dell'organo assembleare dell'ente locale, quando il numero degli addetti sia pari o superiore a sette. In tal caso, la polizia municipale o locale viene elevata al rango di ramo autonomo di amministrazione dell'ente locale e il relativo responsabile assume la denominazione di \"comandante\", il quale risponde direttamente al sindaco o all'assessore delegato, del rispetto delle direttive indicate, nonch\u00e9 dei regolamenti del Corpo approvati con delibera di Consiglio Comunale, nei quali si indicano fra l'altro le modalit\u00e0 dell'addestramento, della disciplina e dell'impiego tecnico-operativo (armamento e dispositivi di protezione individuale) degli appartenenti al Corpo.\nOve l'ente locale abbia istituito il corpo di polizia municipale/locale, il suo ordinamento e la sua organizzazione saranno disciplinati con apposito regolamento, che di norma deve prevedere:\nSecondo la sentenza del Consiglio di Stato 14/05/2013, n. 2607 il comandante della polizia municipale pu\u00f2 anche esser soggetto non appartenente al corpo stesso, potendo anche essere non dirigente, purch\u00e9 sia in servizio presso l'ente di riferimento e abbia i requisiti necessari per appartenere al corpo.\nAttivit\u00e0 e funzioni.\nOpera essenzialmente come polizia amministrativa, ma spesso in varie materia \u00e8 complementare all'operato delle forze di polizia italiane, secondo le disposizioni dall'autorit\u00e0 provinciale di pubblica sicurezza, in particolare pu\u00f2 svolgere:\nAlcuni settori tipici di attivit\u00e0 possono essere:\nAlle attivit\u00e0 di cui sopra si aggiunge l'attivit\u00e0 d'istituto di polizia stradale, I nuclei che si occupano di \"sicurezza stradale e codice della strada\" hanno nel corso del tempo implementato le attivit\u00e0 di prevenzione e repressione, in diversi casi anche in coordinamento con le sale operative degli altri organi di polizia. Innumerevoli le denunce penali per guida in stato d'alterazione psicofisica (dovuta all'abuso di alcool e all'assunzione di sostanze stupefacenti o psicotrope), guida senza patente o perch\u00e9 revocata, uso o falsificazione di documenti (patenti, carte di circolazione, certificati e contrassegni di assicurazione, ecc.).\nInfine, secondo la circolare del Ministero dell'interno n. 3/2001, la qualifica e le funzioni dell'agente di polizia municipale sono identiche a quelle degli agenti della Polizia di Stato relativamente all'esecuzione dei trattamenti sanitari obbligatori assieme al personale sanitario preposto.\nPersonale.\nArruolamento e requisiti.\nLa nomina del personale della polizia municipale avviene attraverso concorso pubblico, con bando di concorso deliberato dalla giunta del comune italiano interessato, e pubblicato sulla gazzetta ufficiale della Repubblica Italiana. Tra i requisiti \u00e8 necessario, per coloro che non abbiano prestato il servizio militare di leva in Italia, la frequentazione di un corso di abilitazione all'uso delle armi da fuoco presso un poligono di tiro gestito dalla \"Unione Italiana Tiro a Segno\", previo superamento dello stesso. Vi sono limiti per l'immissione a ruolo di operatore di polizia municipale per gli obiettori di coscienza al servizio militare di leva (a loro infatti \u00e8 vietato l'utilizzo delle armi) salvo rinuncia a tale \"status\".\nIl contratto di lavoro pu\u00f2 essere sia a tempo determinato sia a tempo indeterminato; tuttavia possono anche essere banditi concorsi per l'assunzione a tempo determinato di tipo stagionale o part-time. I requisiti generali per l'assunzione sono quelli previsti dalla normativa statale sul personale dipendente degli enti locali; il rapporto di lavoro \u00e8 regolato dal \"CCNL Regioni ed autonomie locali\".\nNella fattispecie per essere assunti nella polizia locale, secondo il vigente CCNL di comparto, necessita osservare che:\nPer la categoria C (ruolo agenti - assistenti - sovrintendenti):\nPer l'accesso in categoria D, quella in cui sono inquadrati i comandanti, istruttori direttivi e i coordinatori, \u00e8 necessario un diploma di laurea, requisito introdotto dalla riforma Brunetta del 2009; sino a tale data potevano accedere in categoria D - tramite concorso interno - anche dipendenti non in possesso di laurea.\nStatus giuridico.\nLa qualifica di agente di pubblica sicurezza \u00e8 attribuita con decreto di approvazione emanato dal Prefetto, su richiesta del Sindaco. Requisiti:\nAi sensi della legge n. 65/1986 sono qualificati \"operatori\", come da disposizione ordinamentale in via generale tratta ancora dall'art. 7, comma 3, lettera c) della legge sopra richiamata, mentre i quadri intermedi sono qualificati \"coordinatori ed addetti al controllo\"; il comandante viene definito \"responsabile del Corpo\". Il prefetto revoca la qualit\u00e0 di agente di p.s. qualora vengano meno i requisiti, senza che ci\u00f2 faccia venire meno la qualifica di Agente/Ufficiale, come stabilito all'art. 5 della legge n. 65/1986.\nDotazioni e presidi.\nIl decreto del Ministero dell'interno 4 marzo 1987, n. 145 (\"Norme concernenti l'armamento degli appartenenti alla polizia municipale ai quali \u00e8 conferita la qualit\u00e0 di agente di pubblica sicurezza\"), modificato dal d.m. 18 agosto 1989, n. 341 stabilisce le modalit\u00e0 di porto e detenzione e il tipo di armamento che pu\u00f2 essere adottato con regolamento del consiglio comunale ed \u00e8 per esclusiva difesa personale dell'operatore titolare dell'autorizzazione.\nInoltre, ai sensi dell'art. 8 del D.M. 4 marzo 1987, n. 145 agli operatori di polizia municipale \u00e8 consentito il porto dell'arma, senza licenza, secondo i rispettivi regolamenti comunali, oltre che nel territorio del comune di appartenenza nel quale prestano servizio per raggiungere dal proprio domicilio il luogo di servizio e viceversa. La scelta di armare o meno il corpo/servizio \u00e8 rimessa alla potest\u00e0 decisionale del Consiglio comunale che provvede con proprio regolamento in relazione all'esigenza di difesa personale, assumendosi le responsabilit\u00e0 verso terzi per i danni prodotti dal dipendente. Lo stesso d.m. 145/1987 individua nella \u201ctessera di riconoscimento\u201d della polizia municipale un sostitutivo di una comune licenza di porto d'armi, soggetta a rinnovo annuale previo accertamento del permanere dei requisiti stabiliti per il rilascio del porto d'armi. Non \u00e8 consentito all'operatore della polizia municipale, come per gli operatori dei corpi di polizia dello Stato, portare armi non previste dalla legge nazionale e secondo le modalit\u00e0 stabilite dai rispettivi regolamenti locali. L'arma assegnata dal comune secondo le modalit\u00e0 stabilite con regolamento dell'Ente, a norma del d.m. 4 marzo 1987, n. 145 pu\u00f2 essere portata nell'ambito del territorio di appartenenza anche al di fuori del servizio quando questo \u00e8 espressamente previsto dal regolamento approvato dal consiglio comunale che si fa carico degli effetti civili dell'utilizzo dell'arma da parte del proprio dipendente.\nRiguardo all'armamento, la Commissione consultiva centrale per le armi di cui all'art. 6 della legge 18 aprile 1975, n. 110 aveva determinato che le cosiddette mazzette di segnalazione sono armi proprie comunicando, attraverso il Ministero dell'interno\u00a0\u2013 Dipartimento della pubblica sicurezza\u00a0\u2013 Ufficio per l'amministrazione generale\u00a0\u2013 Ufficio per gli affari della polizia amministrativa e sociale n. 557/PAS.12982(10) 8 datata 29 marzo 2011, le procedure di cui all'art. 4 della legge n. 110/1975 come conseguenti l'adozione di questo strumento. Sullo stesso argomento vedasi anche quanto stabilito in merito alle bombolette di gas OC con parere del gabinetto del ministro n. 17119/110 del gennaio 2006.\nSuccessivamente il Ministero dell'interno si \u00e8 espresso pi\u00f9 volte in maniere differenti (parere n. 557/PAS.12982(10)8 del 29/3/2011) durante le varie richieste pervenute dai vari Comandi e spesso si \u00e8 sollevato un vero e proprio conflitto tra Stato e Regioni, alla luce della gi\u00e0 citata Riforma del Titolo V con la quale viene demandata alla Regione di \"[...] disciplinare le caratteristiche dei mezzi e degli strumenti operativi in dotazione a Corpi e Servizi [...]\" , indicando le prese di posizione del Ministero come un \"sconfinamento\" nel contesto normativo, che permette alle Regioni dunque di dotare gli operatori di validi sistemi di autotutela.\nA novembre 2018 il cosiddetto Decreto Sicurezza ha autorizzato l'impiego in via sperimentale dei taser da parte di Polizia di Stato, Carabinieri, Guardia di Finanza, Polizia Municipale dei centri con pi\u00f9 di 100.000 abitanti. Oltre ai taser, \u00e8 stata proposto il conferimento di alcuni presidi di autotutela quali spray antiaggressione (detti anche \"key defender\") e telecamere sulla divisa (o \"body cam\").\nL'uso di queste ultime \u00e8 stato autorizzato dal Garante della Privacy, e a settembre \u00e8 incominciata la sperimentazione da parte della Polizia locale nei centri urbani di alcune citt\u00e0 di Liguria, Lombardia e Veneto (Genova, Milano e Varese, Padova e Vicenza, fra questi). La sperimentazione degli spray urticanti \u00e8 in corso a Bologna e Brindisi. Ad oggi, la maggioranza dei corpi/servizi di polizia locale sono armati. In molti casi \u00e8 prevista la dotazione di pistola semiautomatica e di strumenti per la difesa personale non letale quali lo spray urticante, lo sfollagente o bastone estendibile e le manette. In alcune realt\u00e0, generalmente nei comuni minori, il consiglio comunale ha optato per la dotazione di soli presidi per la difesa personale, senza autorizzare il porto della pistola. Tuttavia si registrano ancora comuni che non hanno predisposto alcun tipo di dotazione difensiva od armamento per il proprio corpo/servizio di polizia locale, limitando di fatto l'operativit\u00e0 del servizio sul territorio.\nNuclei, reparti e specializzazioni.\nA seconda delle dimensioni territoriali dell'ente e dell'organico in forza presso il Comando di riferimento, l'organigramma pu\u00f2 includere pi\u00f9 o meno Nuclei e/o Reparti specialistici a seconda delle esigenze e delle professionalit\u00e0 presenti. I vari nuclei o reparti cambiano denominazione a seconda delle diverse realt\u00e0 operative ma \u00e8 possibile elencarne alcuni dei pi\u00f9 comuni in Italia:\nA questo elenco, non esaustivo e puramente generico, si affiancano una serie di altri Nuclei o Reparti che si vengono a creare a seconda delle problematiche insite nel territorio. A coordinare le unit\u00e0 e il personale su territorio vi \u00e8 una centrale operativa, la quale si occupa di processare le chiamate e inviare le pattuglie ove viene richiesto l'intervento.\nVeicoli in dotazione.\nLa polizia locale utilizza tutta la gamma di veicoli utili per l'espletamento dei servizi dei propri nuclei e reparti.\nI veicoli utilizzati sono: \nLe livree variano sulla base dei regolamenti delle regioni di appartenenza. Tipicamente si hanno bande di tonalit\u00e0 azzurro o blu su fondo bianco, ma ci sono anche livree con bande verdi (Piemonte e Lombardia), rosse (Toscana) o colori dominanti blu con bande bianche (Veneto e Puglia).\nLe targhe per i veicoli utilizzati dai corpi di polizia locale (provinciale e municipale) sono state adottate con decreto 27 aprile 2006, n. 209 del Ministero delle Infrastrutture e dei Trasporti.\nQueste targhe hanno dimensioni e foggia analoghe a quelle civili, sebbene i caratteri alfanumerici abbiano dimensioni pi\u00f9 piccole delle targhe normali, e portano inoltre la scritta per esteso \"POLIZIA LOCALE\" in colore blu, sopra la numerazione progressiva. Quest'ultima per le autovetture \u00e8 del tipo \"YA 000 AA\" dove la lettera \"Y\" \u00e8 fissa mentre i restanti caratteri saranno progressivi. Il lotto inaugurale con la combinazione YA 000 AA \u00e8 stata attribuita alla provincia di Ancona avvenuta in data 19 gennaio 2009.\nLe targhe per i motocicli di polizia locale sono di forma quadrata, con numerazione progressiva del tipo \"YA 00000\" disposta su due righe, dove la lettera \"Y\" \u00e8 fissa. Riportano la scritta per esteso \"POLIZIA LOCALE\" in colore blu, tra le due righe della numerazione.\nPer la guida di tali veicolo \u00e8 previsto il possesso della patente di guida stabilita all'art. 138 del codice della strada, per la conduzione di veicoli adibiti al servizio di polizia stradale.\nDenominazione nelle lingue minoritarie d'Italia.\nNelle regioni a statuto speciale in cui vige un regime di bilinguismo, la denominazione \"Polizia municipale/locale\" \u00e8 stata resa nelle seguenti varianti:\nCuriosit\u00e0.\nIn alcuni dialetti la denominazione del poliziotto preposto al servizio stradale, detto vigile o vigile urbano \u00e8 spesso relativa al cappello che una volta portavano: \"ghisa\" a Milano, \"pizzardone\" a Roma, \"tubo\" a Trieste, o alla loro posizione presso gli incroci, come il \"cantun\u00e9\" di Genova."}
{"id": "276616", "revid": "123733070", "url": "https://it.wikipedia.org/wiki?curid=276616", "title": "Ugo Betti", "text": "Biografia.\nFratello del giurista Emilio, Betti studiava legge a Parma quando si arruol\u00f2 come volontario allo scoppio della I Guerra Mondiale. Venne fatto prigioniero dopo Caporetto e internato prima a Rastatt, e poi nel campo per ufficiali italiani di Celle (Hannover) insieme agli scrittori Carlo Emilio Gadda e Bonaventura Tecchi, che diventeranno suoi amici e con i quali condivise la stessa baracca, soprannominata al campo \"la baracca dei poeti\". Alla fine del conflitto fin\u00ec i suoi studi e divenne un giudice. Con la passione del calcio, divenne giocatore e dirigente della squadra del , e fu co-ideatore della divisa che ancora nel ventunesimo secolo indossano i giocatori della squadra ducale, maglia bianca con croce nera. Pubblic\u00f2 la sua prima raccolta di poesie nel 1922, \"Il re pensieroso\", scritte mentre era prigioniero in Germania fra il 1917 e il 1918. \"La Padrona\", il suo primo dramma fu rappresentato per la prima volta nel 1927, e il successo che ottenne lo spinse a dedicarsi completamente al teatro. Nel 1931 si trasfer\u00ec da Parma a Roma. Al termine della II Guerra Mondiale lavor\u00f2 alla biblioteca del Ministero della Giustizia. Sebbene abbia scritto molti drammi durante il periodo fascista, i suoi lavori pi\u00f9 conosciuti furono concepiti negli anni quaranta.\nNel 1945 \u00e8 cofondatore, insieme a Diego Fabbri, Sem Benelli, Massimo Bontempelli, e altri autori teatrali, del Sindacato Nazionale Autori Drammatici (SNAD), con l'intento di salvaguardare il lavoro dei drammaturghi e degli scrittori teatrali.\nI suoi drammi sono pervasi dall'idea di fondo dell'impossibilit\u00e0 di separare il bene dal male, di perseguire una giustizia corretta ed efficace, di percepire un'esistenza priva di un'entit\u00e0 superiore. Lo smarrimento dell'essere umano di fronte all'imperscrutabilit\u00e0 della vita \u00e8 stato espresso da Betti con un duplice effetto: rassegnazione per la condizione dell'uomo e speranza nella ulteriore vita dopo la morte.\nMor\u00ec a 61 anni, in una clinica romana, dove si ricover\u00f2 negli ultimi giorni di una malattia incurabile.\nComplessivamente scrisse 27 drammi. Fra le sue opere pi\u00f9 importanti ricordiamo \"Frana allo scalo nord\", \"Corruzione al Palazzo di giustizia\", \"Lotta fino all'alba\" e \"Delitto all'isola delle Capre\", che gli aprirono la strada dei palcoscenici internazionali. I suoi drammi sono stati interpretati da attori del livello di Vittorio Gassman, Enrico Maria Salerno, Salvo Randone, Tino Buazzelli. \u00c8 stato definito \"dopo Pirandello, il pi\u00f9 intenso e profondo drammaturgo italiano della prima met\u00e0 del Novecento\".\nNel 1963 il Comune di Camerino ha istituito il \"Premio Ugo Betti per la Drammaturgia\"."}
{"id": "276617", "revid": "64597", "url": "https://it.wikipedia.org/wiki?curid=276617", "title": "Melas Chasma", "text": "Il Melas Chasma \u00e8 una delle principali valli che compongono il sistema delle Valles Marineris, su Marte. Si estende principalmente in direzione est-ovest, correndo parallelamente al Candor e all'Ophir Chasma, entrambi situati pi\u00f9 a nord; \u00e8 ad est dello Ius Chasma.\nIl suo letto \u00e8 ricco (70%) di materiale relativamente giovane, probabilmente cenere vulcanica modellata dal vento; \u00e8 inoltre presente del materiale dovuto all'erosione delle pareti. Al centro del canyon \u00e8 presente una cresta montuosa di modeste dimensioni che divide in due la valle. Si tratta della zona pi\u00f9 profonda di tutte le Valles Marineris, con un'altitudine minima di -11 km rispetto al livello del terreno circostante; da qui dipartono diversi canali diretti verso le pianure pi\u00f9 settentrionali.\nSul letto dei canyon minori che separano il Candor Chasma dal Melas Chasma sono presenti depositi alluvionali, o comunque materiali precipitati sul fondo delle valli in seguito al ritiro dei ghiacci entro cui erano disciolti. Sono inoltre presenti rocce di origine vulcanica fortemente erose dagli agenti atmosferici."}
{"id": "276620", "revid": "767487", "url": "https://it.wikipedia.org/wiki?curid=276620", "title": "Ophir Chasma", "text": "L'Ophir Chasma \u00e8 una delle principali valli che compongono il sistema delle Valles Marineris, su Marte. Si estende principalmente in direzione est-ovest, parallelamente al Melas e al Candor Chasma (entrambi pi\u00f9 a sud). Il suo aspetto ricorda in verit\u00e0 quello di un ovale che sfocia nel Candor Chasma.\nAnche il suo letto, come quello degli altri canyon principali situati nella regione, \u00e8 ricco di rocce sedimentarie, probabilmente spia della presenza di un ghiacciaio o di un corso d'acqua liquida nel fondovalle in tempi piuttosto antichi."}
{"id": "276621", "revid": "290948", "url": "https://it.wikipedia.org/wiki?curid=276621", "title": "Business process management", "text": "Il Business process management \u00e8 l'insieme delle attivit\u00e0 necessarie a definire, ottimizzare, monitorare ed integrare i processi aziendali al fine di rendere efficace il business dell'azienda.\nDescrizione.\nIl \"BPM\" \u00e8 una via intermedia fra la gestione d'impresa e l'Information Technology, ed \u00e8 riferito a processi operativi, che interessano variabili quantitative e sono ripetuti su grandi volumi quotidianamente. Un processo del genere \u00e8 adatto all'automazione, mentre i processi di carattere strategico-decisionale utilizzano la tecnologia come un supporto che difficilmente pu\u00f2 sostituire l'attivit\u00e0 umana.\nIl \"BPM\" differisce dal \"BPR\" (Business Process Re-engineering), che tocc\u00f2 la sua massima diffusione negli anni novanta, perch\u00e9 mira ad un miglioramento incrementale dei processi, mentre il secondo ad un miglioramento radicale.\nI software di \"BPM\" dovrebbero velocizzare e semplificare la gestione e il miglioramento dei processi aziendali. Per ottenere questi obiettivi, un software di \"BPM\" deve monitorare l'esecuzione dei processi, consentire ai manager di fare analisi e cambiare tecnologia e organizzazione sulla base di dati concreti, piuttosto che in base ad opinioni soggettive.\nTali operazioni sono talora svolte da software differenti che comunicano tra loro, da programmi che misurano i dati e altri che contengono la descrizione dei processi \"aggiornabile\" con i dati dell'operativit\u00e0. I programmi che si occupano della rilevazione degli indicatori di prestazione chiave (\"KPI\") forniscono dei resoconti sintetici sull'operativit\u00e0 dei processi, e consentono un dettaglio dell'indicatore che pu\u00f2 arrivare dal globale della societ\u00e0 al singolo operatore/macchina. \nI maggiori software di \"Business Process Modeling\" consentono di modellare i processi definendo i relativi attori, attivit\u00e0 e applicazioni coinvolte. A questi oggetti possono essere aggiunte grandezze quantitative come indicatori di rischio e misure dell'efficienza dei relativi controlli, oppure indicatori di performance i cui valori sono alimentati da applicativi esterni.\nTanto maggiori sono il numero e la variet\u00e0 di attori coinvolti nei processi tanto lo \u00e8 il beneficio che trae l'azienda da una definizione strutturata e puntuale dei medesimi.\nMetodologia.\nIl metodo per gestire un processo aziendale pu\u00f2 essere cos\u00ec sintetizzato:"}
{"id": "276633", "revid": "1844470", "url": "https://it.wikipedia.org/wiki?curid=276633", "title": "Club athl\u00e9tique Brive Corr\u00e8ze Limousin", "text": "Il Club athl\u00e9tique Brive Corr\u00e8ze Limousin, pi\u00f9 frequentemente abbreviato CA Brive o semplicemente Brive, \u00e8 un club francese di rugby a 15 di Brive-la-Gaillarde (Limosino).\nFondato nel 1910, non ha mai vinto il titolo di campione nazionale, pur essendo giunto 4 volte in finale (nel 1965, nel 1972, nel 1975 e nel 1996), tuttavia vanta una Coppa di Francia (nel 1996) e un titolo di campione d'Europa nel 1997.\nMilita in massima divisione francese, il Top 14, e disputa i suoi incontri interni allo Stadio Am\u00e9d\u00e9e Domenech, impianto municipale capace di 15.000 posti."}
{"id": "276635", "revid": "1543377", "url": "https://it.wikipedia.org/wiki?curid=276635", "title": "Igor Budan", "text": "Biografia.\n\u00c8 sposato con Dina, dalla quale ha avuto tre figli: prima due femmine, ovvero Viktoria, nata a Parma nell'aprile del 2008 e Amber, nata a Palermo il 15 marzo 2010, quindi Aron, figlio maschio nato il 22 agosto 2013. La seconda figlia viene a mancare il 13 luglio 2012 per una meningite fulminante sfociata nella Sindrome di Waterhouse-Friderichsen, con il giocatore che ha voluto ringraziare pubblicamente per l'affetto ricevuto.\nCarriera.\nGiocatore.\nClub.\nGli inizi e l'arrivo in Italia.\nDopo aver giocato dal 1997 al 1999 nel Rijeka, squadra della massima divisione croata, segnandovi 3 reti in 33 partite, si trasferisce in Italia nel e fa il suo esordio in Serie A il 21 novembre 1999 nella partita Venezia- (0-0). Il primo gol nella massima serie arriva il 16 aprile 2000 in -Venezia (3-1).\nDa qui alla fine del campionato 2002-2003 gioca in varie squadre italiane tra Serie A e Serie B: Venezia, Empoli, una parentesi in Svizzera al Bellinzona, Palermo (in cui \u00e8 stato il primo calciatore croato della storia della societ\u00e0), , in questi 7 campionati segna 7 reti in 47 partite giocate.\nTra Bergamo e Ascoli.\nNella stagione 2003-2004 passa all'Atalanta in Serie B e disputa 23 partite segnando 11 reti contribuendo alla promozione della squadra in Serie A. La sua stagione \u00e8 stata frenata da un infortunio al ginocchio.\nAl termine della stagione fa ritorno al Palermo, squadra nel quale \u00e8 convinto di restare fin quando il 27 agosto 2004 ritorna all'Atalanta in prestito con diritto di opzione sulla compartecipazione. Vari infortuni e seguenti ricadute ne condizionano il rendimento nel campionato di Serie A, nel quale segna 5 reti in 28 partite. A fine stagione l'Atalanta esercita il diritto di riscatto della compropriet\u00e0, e nella stagione 2005-2006, anche questa costellata da infortuni, colleziona 8 presenze in campionato senza reti.\nA gennaio 2006 passa in prestito all', con il quale gioca 11 partite segnando 4 gol in campionato, fra cui la prima doppietta in Serie A in -Ascoli (1-2). A giugno Budan, che era in compartecipazione tra l'Atalanta e il Palermo, viene acquistato interamente da quest'ultima per la cifra di un milione di euro.\nParma.\nPer la stagione 2006-2007 viene girato in prestito al .\nNel girone d'andata segna 6 reti di cui una all'esordio contro il Torino per poi rimanere a secco per cinque giornate e successivamente realizzarne 5 consecutive. Nel girone di ritorno (in cui si ritrova come compagno di squadra Giuseppe Rossi arrivato in prestito dal Manchester United) \u00e8 autore di 5 gol: realizza due reti in tredici partite dopo la pausa natalizia, una tirando dai 30 metri a Udine e un'altra contro la ; segna poi il gol dell'ex a Palermo che risulter\u00e0 decisivo ai fini del risultato (3-4 per il Parma) e poi segna un altro gol nel 2-1 interno contro il Cagliari. L'ultimo gol della stagione arriva nella giornata finale: segna la rete del 2-0 nel 3-1 contro l'Empoli, che permette al Parma di restare in Serie A.\nIl bilancio stagionale si completa con 3 reti in altrettante presenze in Coppa UEFA (le sue uniche partite giocate in competizioni internazionali per club), per un totale di 16 reti tra campionato e coppa. A fine stagione la nuova societ\u00e0 ducale lo acquista in compropriet\u00e0 dal Palermo per la cifra gi\u00e0 pattuita di 1,1 milioni di euro.\nTra la prima e la seconda giornata della stagione 2007-2008 un grave infortunio alla coscia lo costringe ad una convalescenza di quattro mesi; per sostituirlo, il presidente del Parma Tommaso Ghirardi ingaggia in prestito dal Manchester City l'attaccante Bernardo Corradi. Torna dall'infortunio a fine gennaio 2008. Il 23 febbraio segna un gol contro il Torino, partita finita 4-4. Nella sfida successiva che vede di scena l'Udinese al Tardini, entra nel secondo tempo e conquista un rigore che servir\u00e0 ai ducali per il definitivo 2-0. Dopo la trasferta di Roma, subentra in Parma-Sampdoria sullo 0-2 e realizza il gol dell'1-2, anticipando Luca Castellazzi in uscita. Il 19 marzo 2008, in Parma-Palermo (2-1), realizza la seconda doppietta in Serie A.\nPalermo.\nIl 19 giugno 2008 il Palermo, che deteneva la met\u00e0 del suo cartellino, lo acquista a titolo definitivo dal Parma, riscattandone la seconda met\u00e0 per una cifra di 4-4,5 milioni di euro. Coi rosanero firma un contratto da 900.000 euro a stagione.\nEsordisce ufficialmente con la maglia rosanero il 19 ottobre in -Palermo (2-0), entrando al 74', dopo un calvario durato cinque mesi e non finito poich\u00e9 in data 4 dicembre 2008 la societ\u00e0 comunica che il giocatore sar\u00e0 nuovamente operato per una pulizia al ginocchio; quattro giorni dopo, ad Anversa, il giocatore si sottopone all'intervento chirurgico, il quale riesce perfettamente: si \u00e8 trattato del settimo intervento chirurgico della sua carriera.\nTorna ad allenarsi agli inizi di febbraio 2009, rendendosi disponibile per le ultime giornate di campionato senza per\u00f2 scendere pi\u00f9 in campo: conclude quindi la stagione con sole 5 presenze (e appena 109 minuti giocati) risalenti all'anno solare 2008. Si mette definitivamente in sesto per l'inizio della nuova stagione, esordendo nella prima giornata di campionato contro il Napoli (2-1). Segna il suo primo gol in campionato, che coincide anche con il primo in maglia rosanero, alla terza giornata il 13 settembre 2009, regalando il pareggio al Palermo al 91' nella partita casalinga contro il (1-1).\nIl 26 novembre, nel quarto turno di Coppa Italia contro la (4-1), segna una doppietta, la prima in rosanero, subentrando a partita in corsa. In questo modo la Reggina \u00e8 diventata la squadra da lui pi\u00f9 battuta (5 reti) da quando \u00e8 in Italia.\nIl 6 dicembre 2009 si \u00e8 reso protagonista di una grande prestazione in Palermo-Cagliari (2-1) segnando il gol del momentaneo pareggio, rete che anche a detta sua \u00e8 stata una tra le pi\u00f9 belle della sua carriera.\nNella stagione 2009-2010 \u00e8 sostanzialmente un rincalzo dei titolari Fabrizio Miccoli ed Edinson Cavani, collezionando comunque 30 presenze in campionato (di cui 5 da titolare e 25 da subentrante) con 5 reti all'attivo (oltre alle 2 gi\u00e0 citate \u00e8 andato in gol contro Roma, Fiorentina e Juventus) a cui si aggiunge la gi\u00e0 citata presenza in Coppa Italia per un totale di 31 presenze e 7 reti.\nIl 19 luglio 2010 \u00e8 stato operato in artroscopia per la pulizia del ginocchio destro: l'intervento \u00e8 perfettamente riuscito.\nCesena ed il secondo ritorno al Palermo.\nNon rientrando pi\u00f9 nei piani tecnici della societ\u00e0, il 31 agosto 2010, nell'ultimo giorno di calciomercato, viene ufficializzato il suo passaggio in prestito al neopromosso . L'ingaggio del giocatore resta a carico del Palermo, con il Cesena che gli corrisponder\u00e0 alcuni premi legati al numero di presenze e di gol segnati. Fuori per infortunio durante la prima parte della stagione, esordisce in maglia bianconera il 28 novembre 2010 in -Cesena (1-1) valida per la 14\u00aa giornata di campionato, entrando in campo al 57' al posto di Erjon Bogdani. L'esordio da titolare arriva alla 19\u00aa giornata (quinta presenza in maglia bianconera) datata 9 gennaio 2011, giocando fino al 65' di Cesena-Genoa (0-0), quando viene sostituito da Bogdani. Fino a fine febbraio gioca tutte le partite quasi sempre da subentrato, restando poi fermo per due mesi: dal 20 febbraio, giorno di -Cesena (2-2), torna in campo il 23 aprile in -Cesena (0-2). Gioca titolare nella giornata successiva, la 30\u00aa, realizzando il primo gol con la maglia cesenate e l'unico della stagione in Cesena-Inter (1-2). Le presenze a fine anno saranno 17. Finito il prestito, fa ritorno al Palermo.\nRientrato in Sicilia per fine prestito, \u00e8 spesso costretto a non potersi allenare a causa di problemi fisici. Inoltre, nel novembre 2011 si procura una frattura scomposta delle ossa del naso, venendo operato giorno 28. Nel frattempo si \u00e8 ridotto l'ingaggio spalmandolo negli anni.\nTorna in campo il 13 dicembre 2011, a sette mesi di distanza dall'ultima partita ufficiale disputata, giocando titolare in Palermo- (4-7 d.c.r.) valida per gli ottavi di finale di Coppa Italia, uscendo al 60' per fare spazio a Nicol\u00e1s Bertolo. Debutta in campionato nella successiva partita contro il , entrando all'83'. Sotto la guida tecnica di Bortolo Mutti, nel frattempo subentrato a Devis Mangia, inizia a giocare titolare segnando il primo gol stagionale nella 19\u00aa giornata di campionato contro il (5-3), mentre nel turno successivo realizza la seconda doppietta in rosanero (la prima in campionato) decisiva per la vittoria contro il Novara (2-0). Nella partita della 25\u00aa giornata giocata il 26 febbraio e persa per 4-1 in trasferta contro il , Budan ha vestito la fascia di capitano rosanero per la prima volta, vista la sostituzione di Fabrizio Miccoli, l'espulsione di Federico Balzaretti e l'assenza di Giulio Migliaccio. Gioca titolare dalla 17\u00aa alla 27\u00aa giornata (compreso il recupero della prima partita di campionato) eccezion fatta per il 18\u00ba turno, mentre dalla 28\u00aa giornata fino a fine campionato parte dalla panchina se si escludono le partite delle giornate 33, 37 e 38. Chiude la stagione con 23 presenze (22 in campionato e una in Coppa Italia) e 6 gol.\nNella stagione 2012-2013 gioca la prima partita da titolare il 27 novembre, in Palermo-Hellas Verona (1-2) del quarto turno di Coppa Italia, dopo 3 presenze da subentrato in campionato. Segna l'unica rete stagionale in rosanero il 6 gennaio 2013 in -Palermo (2-1) della 19\u00aa giornata: il suo \u00e8 stato il gol del momentaneo 1-1. Lascia la squadra dopo 6 presenze in campionato e quella in Coppa Italia.\nIl ritorno all'Atalanta ed il ritiro.\nIl 21 gennaio 2013 passa in prestito con diritto di riscatto all', tornando nella societ\u00e0 orobica dopo il triennio 2003-2006. Disputa la sua prima partita il 27 gennaio seguente contro il , entrando all'80' al posto di Luca Cigarini. Ottiene la seconda e ultima presenza in Atalanta- (2-3) della 26\u00aa giornata, entrando all'85 al posto di Giacomo Bonaventura. A fine stagione non viene riscattato, fa ritorno al Palermo e decide di ritirarsi dall'attivit\u00e0 agonistica.\nChiude la carriera con 191 presenze e 44 reti in Serie A e 58 presenze e 16 reti in Serie B.\nNazionale.\nPer molto tempo \u00e8 stato un punto fermo delle Nazionali giovanili croate.\nHa esordito con la Nazionale maggiore in un'amichevole contro la nel febbraio del 2007.\n\u00c8 stato convocato per il Campionato europeo di calcio 2008, competizione nella quale ha giocato solo la prima partita del girone, subentrando nella ripresa, in quanto ha in seguito sub\u00ecto un infortunio al ginocchio.\nDirigente.\nIl 6 agosto 2013, contestualmente alla rescissione del contratto da calciatore, viene nominato team manager del , firmando un contratto quadriennale spalmando il vecchio ingaggio da calciatore.\nIl 15 settembre seguente \u00e8 stato ammesso al corso per direttori sportivi, ottenendo la qualifica il 16 dicembre.\nA inizio di luglio del 2014 rescinde il contratto con il Palermo e diventa il vice direttore sportivo dello Spezia alle spalle di Guido Angelozzi. Il 9 luglio 2015 assume la carica di direttore sportivo dei liguri fino al successivo 17 novembre quando, per problemi personali, pur restando nei quadri societari, lascia l'operativit\u00e0.\nLascia lo Spezia il 30 giugno 2017."}
{"id": "276640", "revid": "79968", "url": "https://it.wikipedia.org/wiki?curid=276640", "title": "Locazione", "text": "La locazione, in diritto, costituisce il contratto con il quale una parte (detta locatore) si obbliga a permettere a un altro soggetto (conduttore o locatario) l'utilizzo di una cosa per un dato tempo in cambio di un determinato corrispettivo (la cosiddetta \"pigione\" o \"canone\").\nStoria.\nIl contratto deriva dall'istituto romano della \"locatio conductio\", che includeva una fattispecie pi\u00f9 ampia dell'attuale omologo.\nIn Italia.\nLa disciplina principale dell'istituto \u00e8 regolata dagli articoli dal n.1571 al n.1654 del codice civile italiano.\nTipologia di contratto.\nEsistono differenti figure di locazione:\nInoltre si distingue tra:\nQuando la locazione ha per oggetto un bene produttivo si parla di contratto di affitto.\nInoltre secondo il codice:\nLe urgenti esigenze abitative emerse dopo il secondo conflitto mondiale hanno dato seguito ad una copiosa ma disorganica legislazione volta a stabilizzare il mercato immobiliare, con particolare riferimento ai contratti aventi ad oggetto la locazione di immobili adibiti ad uso abitativo. Periodici interventi normativi volti a prorogare la durata dei contratti gi\u00e0 stipulati si sono susseguiti, comportando di converso una forte restringimento della libert\u00e0 negoziale in materia.\nLa legge n. 392 del 27 luglio 1978 (c.d. \"legge sull'equo canone\") ha realizzato un riassetto organico della materia. La disposizione pi\u00f9 significativa era contenuta all\u2019art.14, che prevedeva un limite massimo al canone di locazione (e anche di sublocazione): l\u2019equo canone, appunto.\nNel contesto sociale ed economico radicalmente mutato degli anni \u201890, prese piede l\u2019esigenza di una revisione di tali previsioni vincolistiche. Fu cos\u00ec che le disposizioni relative al succitato articolo furono abrogate dalla legge n. 359 dell'8 agosto 1992 (c.d. \"legge sui patti in deroga\"), che diede luogo alla \"liberalizzazione degli affitti\".\nOggi la disciplina della locazione degli immobili a uso abitativo \u00e8 organicamente (ma non esclusivamente) regolata dalla legge n. 431 del 9 dicembre 1998 (\"Disciplina delle locazioni e del rilascio degli immobili adibiti ad uso abitativo\").\nObbligazioni delle parti.\nLe obbligazioni del locatore sono:\nLe obbligazioni del conduttore (o inquilino) sono:\nIl locatore deve consegnare un'unit\u00e0 abitativa che abbia il requisito dell'abitabilit\u00e0, in conformit\u00e0 con la legge italiana, con quella regionale e con il regolamento edilizio comunale.\nSe il conduttore trae profitto senza contratto di locazione pu\u00f2 essere citato per esercizio abusivo di attivit\u00e0 economica. Il locatore deve dichiarare entro 48 ore in questura la permanenza di eventuali cittadini extracomunitari. Il locatore commette il reato di favoreggiamento dell'immigrazione clandestina se nell'immobile risiedono una o pi\u00f9 persone clandestine, anche se il contratto \u00e8 intestato a immigrati in regola coi permessi di soggiorno. Perch\u00e9 sussista il reato in capo al locatore occorre il dolo specifico, imponendo condizioni onerose in termini di prezzo e qualit\u00e0 dell'immobile, non allineato a quello praticato in zona e/o a persone regolari.\nDurata.\nLa durata del contratto \u00e8 fissata dalle parti, non pu\u00f2 essere inferiore a un giorno n\u00e9 superiore a trent'anni. Il contratto di locazione ultranovennale \u00e8 trascrivibile.\nLa durata dei contratti \u00e8 regolata dalla legge. Quanto ai contratti aventi per oggetto immobili per uso abitativo, esistono i contratti transitori, la cui durata non pu\u00f2 essere superiore a 18 mesi, invece gli altri contratti hanno una durata di almeno 3 anni. La durata per locazione di locali destinati ad attivit\u00e0 commerciale \u00e8 di almeno 6 anni.\nPer la locazione degli immobili adibiti a uso abitativo esistono due forme contrattuali, come previsto dalla legge n. 431 del 9 dicembre 1998, che regola le locazioni degli immobili a uso abitativo: contratti a canone concordato, detti anche concertati, e contratti a canone libero.\nInoltre il decreto interministeriale 30 dicembre 2002, emanato dal Ministro delle infrastrutture e dei trasporti di concerto con il Ministro dell'economia e delle finanze, definisce criteri generali per i contratti tipo per gli studenti universitari fuori sede, ossia destinati a coloro che studiano fuori del comune di residenza. Tali contratti hanno durata che vanno da un minimo di 6 mesi ad un massimo di 3 anni, possono essere sottoscritti da uno o pi\u00f9 studenti, anche organizzati in cooperativa, o da aziende per il diritto allo studio.\nInoltre, ai sensi del decreto del Ministero delle Infrastrutture e dei Trasporti del 14 luglio 2004 \u00e8 possibile stipulare contratti di locazione transitoria, di durata da 1 a 18 mesi e a canone libero, oppure con un tetto stabilito dagli accordi territoriali per i comuni ad alta densit\u00e0 abitativa, o da decreto ministeriale, pari al 120% del canone \"concordato\". Per questo tipo di contratto non sono previste agevolazioni fiscali: l'aspetto che viene in risalto \u00e8 la durata della locazione, conseguenza delle esigenze temporanee dell'inquilino.\nDal 2011 (D. Lgs. 23/2011 art. 3), il locatore pu\u00f2 optare per una tassazione del reddito da locazione con la cedolare secca, un'aliquota fissa per qualsiasi tipo di contratto di locazione, importo del canone, categoria catastale dell'immobile. Il reddito tassato con cedolare fissa \u00e8 quindi escluso dall'imponibile IRPEF.Uniche condizioni: l'immobile sia destinato ad uso abitativo, il contratto regolarmente registrato, il locatore rinunci ad aumenti a qualsiasi titolo del canone (inclusa la rivalutazione ISTAT).\nImmobile occupato.\nIn materia di locazioni e simili, per il diritto italiano un immobile occupato \u00e8 sia un'abitazione nella quale taluno eserciti il diritto di abitazione, in forza di un regolare contratto di locazione (o ad altro titolo o di diritto di godimento) del quale quello sia effetto, sia un'abitazione nella quale taluno abiti (o di cui detenga il possesso) per ragioni di fatto anche extra-contrattuali.\nIl concetto dunque, quando l'occupazione dell'immobile possa avere rilevanza giuridica, si oppone innanzitutto alla definizione della cosiddetta \"abitazione sfitta\", che pu\u00f2 avere effetti per esempio nei centri urbani a elevata densit\u00e0 abitativa, laddove l'adibizione di un'abitazione all'uso proprio (in contrapposizione al mantenimento di un'abitazione inutilizzata) non priva il mercato delle locazioni di beni disponibili e d\u00e0 luogo a differenza di trattamento, per esempio tributario, da parte degli enti pubblici e degli enti locali, in genere con vantaggio per la casa occupata e svantaggio per la casa sfitta.\nL'immobile occupato vincola l'eventuale acquirente al rispetto delle correnti situazioni di diritto, quindi se per esempio l'immobile \u00e8 occupato per la correnza di una locazione o vi si esplichi un diritto di abitazione, esso dovr\u00e0 rispettare nei termini previsti dalla legge quanto gi\u00e0 precedentemente opponibile all'alienante.\nDistinzione \"locazione\" e \"noleggio\".\nSecondo la giurisprudenza costante della Corte di Cassazione, la distinzione tra il contratto di noleggio e il contratto di locazione di cose mobili risiede nel fatto che \"il noleggiante, senza attribuire al noleggiatore il godimento della cosa mobile, si obbliga a compiere con questa, mediante l'opera propria o altrui, determinate attivit\u00e0 a favore della controparte e il rischio delle attivit\u00e0 compiute \u00e8, quindi, a suo carico in quanto la cosa resta nella sua sfera di disponibilit\u00e0 e viene da lui usata sotto la sua direzione tecnica e senza alcuna ingerenza da parte del noleggiatore. Al contrario, nel contratto di locazione di cose mobili, quando il conduttore acquista la detenzione della cosa, che entra, cos\u00ec, nell'ambito della sua disponibilit\u00e0, su di lui ricadono i rischi inerenti all'utilizzazione di essa\".\nNel mondo.\nNell'Ontario.\nNella provincia canadese dell'Ontario, i rapporti fra proprietari e inquilini di immobili residenziali sono regolati dal \"Residential Tenancies Act\" del 2006, che ha abrogato il \"Tenant Protection Act\" del 1997\nLa norma del '97 istitu\u00ec l\"'Ontario Rental Housing Tribunal\", un corpo quasi-giudiziale specializzato per le questioni relative ai rapporti contrattuali di locazione fra proprietari e inquilini. La norma garantiva in modo particolare la propriet\u00e0, consentendo l'emissione di ordini di sfratto esecutivi senza udienza della controparte.\nLa norma del 2006 abol\u00ec l\"'Ontario Rental Housing Tribunal\", sostituendolo con il \"Landlord and Tenant Board\", uno degli otto tribunali alle dipendenze del governo della provincia, incaricati di amministrare la giustizia sociale. Prima di poter emettere una decisione, esso ha l'obbligo di i esperire un tentativo di mediazione consensuale e di dare udienza ad entrambe le parti contendenti alle quali deve essere garantita la facolt\u00e0 di consegnare eventuali prove ad almeno un membro del consiglio giudicante. Oltre a poter convalidare gli ordini di sfratto, il Tribunale ha il potere di ridurre i canoni di locazione in caso di inadempienza del locatore rispetto agli obblighi contrattuali e di legge (ad esempio gli obblighi di manutenzione), nonch\u00e9 di emettere ordini aventi come oggetto obbligazioni di fare.\nIl locatore pu\u00f2 agire in giudizio, a pena di nullit\u00e0 del'istanza, soltanto se il locatario ha gi\u00e0 preso possesso del'unit\u00e0 immobiliare. Qualora il ricorso sia presentato successivamente alla liberazione del'unit\u00e0 da parte del'inquilino, il proprietario \u00e8 tenuto a pagare un onere compensativo alla Ontario Small Claims Court.\nLe parti hanno facolt\u00e0 di farsi rappresentare da un legale o da un paralegale abilitato alla professione dalla Law Society of Upper Canada. I proprietari hanno il privilegio di farsi rappresentare da persone disponibili a titolo gratuito, come un dipendente, un amico o un famigliare.\nGeneralmente il procedimento si risolve in un'unica udienza di entrambe le parti davanti ai giudizi entro 25 giorni da primo deposito dell'istanza di parte, mentre la decisione viene pubblicata in un tempo medio di 5 giorni dalla prima udienza. Pertanto, l'iter del procedimento di sfratto o di revisione contrattuale ha una durata complessiva di circa un mese."}
{"id": "276641", "revid": "1699816", "url": "https://it.wikipedia.org/wiki?curid=276641", "title": "Full Metal Panic? Fumoffu", "text": " \u00e8 uno spin-off della famosa serie \"Full Metal Panic!\" prodotto dalla Kyoto Animation nel 2003. \u00c8 stato trasmesso per la prima volta in Italia dall'emittente MTV dal 15 novembre 2005 al 7 febbraio 2006 dalle 21.30 alle 22.00 e replicata quotidianamente alle 20.05 dal 20 ottobre all'8 novembre 2006 e dal 26 febbraio 2008 alle 22.00 ogni marted\u00ec. Composta da un totale di 17 episodi, MTV Italia ha mandato in onda un episodio aggiuntivo costituito da vari ritagli comici rimontati nel periodo natalizio (27 dicembre 2005).\nTutti i personaggi della serie originale vengono mantenuti praticamente inalterati. Il luogo e l'atmosfera per\u00f2 sono quelli tipici del classico anime incentrato sulla vita scolastica dei protagonisti. Non esiste una vera e propria trama di base, infatti ogni episodio \u00e8 auto-conclusivo. Alcuni episodi durano circa 14 minuti e solitamente per questo vengono trasmessi in coppia.\nAlcune scene di \"Fumoffu\" rielaborano in chiave comica altri anime di successo quali \"GTO\" e \"Neon Genesis Evangelion\", ma anche film come \"Full Metal Jacket\" o telefilm come \"A-Team\", con cui condivide una sigla delle anticipazioni molto simile.\nTrama.\nLa serie \u00e8 incentrata particolarmente sul rapporto sentimentale Sagara-Chidori e in alcune puntate sul rapporto sentimentale Sagara-Testarossa.\nAbbandonate le atmosfere fantascientifiche e \"serie\" dei precedenti episodi, abbraccia una comicit\u00e0 fatta di gag a ripetizione basate sull'incapacit\u00e0 di S\u014dsuke Sagara di vivere come un normale adolescente invece che come un soldato. Cos\u00ec ogni situazione all'apparenza comune, si trasforma agli occhi del ragazzo in una possibile minaccia per la sua compagna di scuola che, dal canto suo, prova in tutti i modi a riportare l'amico con i piedi per terra senza per\u00f2 aver successo.\nPer proteggere meglio Chidori, inoltre S\u014dsuke s'impossessa di un costume raffigurante Bonta-kun (mascotte del parco divertimenti Fumo Fumo Land) trasformandolo in un esoscheletro ad alta tecnologia da usare come camuffamento in ambito \"civile\". Risultato: maniaci e mafiosi si troveranno in seguito a dover fronteggiare questo pericolosissimo pupazzo.\nEpisodi.\nLa lista che segue rispetta l'ordine dell'edizione DVD pubblicata in Giappone a confronto con quella della prima trasmissione su MTV Italia. In Giappone non \u00e8 stata trasmessa la seconda parte dell'episodio 1 e la prima parte dell'episodio 2: il 26 agosto 2003 \u00e8 stato quindi trasmesso l'episodio 1a congiuntamente al 2b. Gli episodi 5a/5b e 6a/6b risultano invertiti tra la programmazione giapponese e quella italiana."}
{"id": "276642", "revid": "713168", "url": "https://it.wikipedia.org/wiki?curid=276642", "title": "Bovillae", "text": "Bovillae (anche nota con le denominazioni corrotte di Bobellae, Rovillae, Buella, Boile, Boville) \u00e8 un'antica citt\u00e0 latina e poi romana che sorgeva a sud di Roma, ed oggi \u00e8 convenzionalmente identificata con la frazione di Frattocchie del comune di Marino, nella citt\u00e0 metropolitana di Roma Capitale, nell'area dei Castelli Romani.\nBovillae era la prima localit\u00e0 abitata provenendo da Roma lungo la via Appia: gran parte della sua importanza nel corso dei secoli le fu data da questa posizione importante su una delle strade pi\u00f9 trafficate dell'Impero romano. Dopo la distruzione della capitale latina di Alba Longa all'epoca di Tullo Ostilio, ubicata poco lontano dalla citt\u00e0, \u00e8 attestato che gli albani longani si trasferirono a \"Bovillae\" portandovi le istituzioni religiose pi\u00f9 importanti dei Latini, che qui sopravvissero durante il primo periodo della dominazione romana. La citt\u00e0, divenuta una delle pi\u00f9 fiorenti dell'Agro Romano, venne saccheggiata dai Volsci nel 490 a.C. e inizi\u00f2 cos\u00ec la sua decadenza: grazie all'onore attribuitole di aver dato origine alla Gens Iulia, attorno al 17 l'imperatore Tiberio istitu\u00ec a Bovillae il collegio sacerdotale dei Sodales Augustales (\"Sacerdoti di Augusto\") e i Ludi Augustales, solenni giochi in onore di Augusto. Dopo la caduta dell'Impero romano d'Occidente, per secoli il nome della citt\u00e0 cadde nell'oblio fino ai primi scavi archeologici eseguiti dall'archeologo Giuseppe Tambroni tra il 1823 ed il 1825, che riportarono alla luce i ruderi del circo, considerato uno dei pi\u00f9 grandi di Roma.\nStoria.\nLa fondazione.\nLa fondazione della citt\u00e0 di Bovillae \u00e8 avvolta nel mistero. L'ipotesi pi\u00f9 accreditata, ed oggi considerata l'unica attendibile storicamente, \u00e8 che la citt\u00e0 venne fondata come colonia della capitale latina Alba Longa, situata a poca distanza sul crinale orientale del Lago Albano, al tempo del quarto re albano, Latino Silvio.\nUn'altra ipotesi, pi\u00f9 pittoresca, vorrebbe che la fondazione di Bovillae e la sua denominazione avvenisse in seguito alla fuga di un bue, che doveva essere sacrificato presso il tempio di Giove Laziale a Monte Cavo ed era riuscito a scappare disperatamente prima di morire dissanguato sul sito che poi prese nome di Bovillae. La scomposizione stessa del toponimo infatti sarebbe, secondo i sostenitori di questa ipotesi, una conferma di ci\u00f2: \"bovis hillae\" (\"viscere di bue\").\nUn'ipotesi non trascurabile sull'ubicazione della citt\u00e0 al momento della sua fondazione, avallata da numerosi studiosi, \u00e8 che la citt\u00e0 pre-romana e repubblicana sorgesse a sud-est dell'area scavata nel 1823-1825, ovvero in una posizione elevata e non a ridosso della via Appia: solo in et\u00e0 tardo-repubblicana l'abitato avrebbe iniziato a spostarsi verso la valle, in posizione migliore per i commerci.\nLa dominazione romana.\nEt\u00e0 monarchica.\nLa data convenzionale della distruzione della citt\u00e0 di Alba Longa da parte dei Romani, governati dal terzo re di Roma Tullo Ostilio, \u00e8 il 668 a.C.: in questo anno il \"Latium vetus\", ovvero le quarantasette citt\u00e0 confederate nella Lega Latina, furono di fatto assoggettate a Roma che strinse con esse un vincolo sempre pi\u00f9 forte fino a soffocare completamente ogni loro autonomia politica.\nLa popolazione della capitale albana distrutta che non fu deportata a Roma prese a quanto sembra residenza nella colonia di Bovillae, e sempre a Bovillae rinacquero le antiche istituzioni religiose latine delle Virgines Albanae o i Pontifices Albani ed i Salii Albani. L'incremento dell'importanza di Bovillae dopo la caduta di Alba Longa \u00e8 documentata da due iscrizioni latine rinvenute durante gli scavi del 1826 nel sito archeologico della citt\u00e0: da entrambe le iscrizioni si ricava l'informazione che gli abitanti della citt\u00e0 in et\u00e0 monarchica e repubblicana si chiamavano \"Albani Longani Bovillenses\", fregiandosi della discendenza diretta dalla leggendaria capitale albana.\nEt\u00e0 repubblicana.\nNel 489 a.C. Gneo Marcio Coriolano, alla testa di una minacciosa armata di Volsci, assedia e saccheggia numerose citt\u00e0 dell'Agro Romano fedeli a Roma, e tra esse Mugillae, antico insediamento collocato a poca distanza da Bovillae presso l'attuale Santa Maria delle Mole, e Bovillae stessa. Lo storico Dionigi di Alicarnasso scrive in proposito all'assedio e al saccheggio:\nLa citt\u00e0 di Bovillae, dunque, saccheggiata di tutte le sue ingenti ricchezze dai Volsci, sub\u00ec probabilmente un periodo di decadenza. Nuova importanza per la citt\u00e0 deriv\u00f2 per\u00f2 dalla costruzione della via Appia, opera iniziata nel 312 a.C. per volere del censore Appio Claudio Cieco. Bovillae fu sede di \"taberna\", a met\u00e0 strada tra Roma e la \"prima statio\", Aricia.\nAl termine della travagliata guerra civile tra Mario e Silla (83 a.C. - 82 a.C.), dopo la battaglia di Porta Collina (2 novembre 82 a.C.) e l'ascesa al potere di Lucio Cornelio Silla, venne emanata la \"lex Sullana\", che ordin\u00f2 la centuriazione e la distribuzione ai suoi veterani delle terre a sud di Roma comprese tra Bovillae, Castrimoenium - l'attuale Marino, di fondazione appunto sillana - e Tusculum.\nQueste zone erano state la roccaforte dei seguaci di Gaio Mario e poi di Gaio Mario il Giovane, e la scelta di installarvi dei fedelissimi alla nascente dittatura sillana non fu certo una scelta casuale.\nDa questo momento storico, inizia il lento declino di Bovillae: Marco Tullio Cicerone, nell'orazione \"Pro Plancio\", dichiara che addirittura nella sua epoca, nel I secolo a.C., a stento un delegato bovillense si presentava alle riunioni religiose della Lega Latina:\nCicerone doveva conoscere abbastanza bene Bovillae e il suo territorio, poich\u00e9 suo fratello, Gneo Tullio Cicerone, possedeva una tenuta proprio nel bovillense. Anche due senatori possedevano fondi presso l'antica Bovillae, tra il IX ed il X miglio della via Appia: essi erano Sesto Tedio e Sestio Gallo, entrambi citati da Cicerone nell'orazione \"Pro Milone\".\nIl 20 gennaio 52 a.C. Publio Clodio Pulcro, avversario politico per l'ascesa al consolato di Tito Annio Milone, venne trucidato dai sicari di quest'ultimo in prossimit\u00e0 della \"taberna\" di Bovillae, poco lontano dalla propria villa identificata oggi presso la localit\u00e0 Ercolano di Castel Gandolfo. Il corpo di Clodio venne portato a spalla dai suoi sostenitori presso la \"taberna\" di Bovillae, dove fu esposto alla piet\u00e0 popolare prima delle esequie pubbliche che si tennero nel Foro Romano. Il fatto \u00e8 riferito non solo da Marco Tullio Cicerone nell'orazione in difesa di Milone, ma anche da altri scrittori di et\u00e0 successiva come Appiano di Alessandria (95 - 165), Quinto Asconio Pediano (I secolo), Velleio Patercolo (19 a.C. - 31) e Cassio Dione (155 - post 229).\nEt\u00e0 imperiale.\nNei giorni immediatamente successivi alla morte di Augusto, avvenuta a Nola il 19 agosto 14, un imponente corteo funebre part\u00ec dalla citt\u00e0 campana e percorse tutta la via Appia verso nord fino a Roma. La salma venne anche esposta a Bovillae, dove i decurioni (una sorta di magistratura civica a base timocratica) la consegnarono agli equites giunti da Roma per portare l'augusto defunto nella Capitale.\nNel 17 d.C. il successore di Augusto nel governo dell'impero romano, Tiberio, ordin\u00f2 che la dinastia giulio-claudia e la memoria del suo patrigno venisse celebrata a Bovillae, luogo d'origine supposita della Gens Iulia, istituendo i Sodales Augustales (\"Sacerdoti di Augusto\"). Per questo scopo sorse l'imponente circo, il teatro ed il sacrario della Gens Iulia.\nLentamente, Bovillae and\u00f2 decadendo: se ne trovano tracce in diversi autori di et\u00e0 imperiale inoltrata, che la menzionano come localit\u00e0 lungo la via Appia. Dopo le invasioni barbariche e il sacco di Roma perpetrato dai Visigoti di Alarico I nel 410, le localit\u00e0 lungo la trafficata via Appia furono le prime a subire la devastazione e la furia dei barbari. Bovillae, tanto era scaduta d'importanza, non viene menzionata neppure nella donazione dell'imperatore Costantino I alla Cattedrale di San Giovanni Battista di Albano Laziale, risalente, stando alle date ufficiali, al 326.\nLa decadenza.\nIl periodo medioevale.\nOpinione comune di molti storici \u00e8 che la fine di Bovillae sia stata decretata dal saccheggio saraceno dell'846, e dalle successive incursioni saracene nell'Agro Romano, che spopolarono i centri pi\u00f9 vulnerabili e popolarono altri luoghi pi\u00f9 impervi o situati su colli e alture. \u00c8 infatti proprio nel periodo a cavallo fra X e XI secolo che si hanno le prime menzioni di Marino, centro sviluppatosi su una rupe di peperino a notevole distanza dal mare.\nL'ultima menzione di Bovillae, o almeno del luogo che prendeva nome da essa, \u00e8 contenuta in due atti risalenti al 1024, che riguardano i confini della Massa Camellaria: viene menzionata infatti una grotta o cripta di Buella sulla via Appia.\nDurante il pontificato di papa Onorio III (1216-1227), esponente dell'allora potente famiglia Savelli che possedeva i feudi di Castel Gandolfo, Albano Laziale ed Ariccia ed i castelli di Borghetto di Grottaferrata e Castel Savello, \u00e8 plausibile che la propriet\u00e0 del territorio bovillense spettasse ai Savelli, poich\u00e9 lo storico e archeologo Giuseppe Tomassetti afferma che essi fecero costruire una chiesa ricca di mosaici e pavimenti cosmateschi a Frattocchie: quella stessa chiesa venne in seguito ripristinata dal cardinale Girolamo Colonna nel Seicento e distrutta e ricostruita in forme moderna nel corso del Novecento.\nDa allora in poi il territorio bovillense segu\u00ec fondamentalmente le vicissitudini del feudo di Marino, a cui divenne nel corso dei secoli legato indissolubilmente, passando sotto la dominazione degli Orsini e poi dei Colonna.\nNel novembre 1347 il territorio bovillense fu percorso dall'esercito di Cola di Rienzo, giunto da Roma per espugnare il castello di Marino dove si erano asserragliati i feudatari Giordano e Rainaldo Orsini: tuttavia, non riuscendo a conquistare quel ben munito castello, decise di ripiegare sull'assedio del piccolo castello di Castelluccia, situato poco pi\u00f9 a sud del sito archeologico dell'antica Bovillae. Cos\u00ec riferisce l'Anonimo Romano nella sua famosa \"Cronica\" riguardo all'episodio:\nL'et\u00e0 moderna.\nPer la sua posizione di passaggio sulla via Appia, ormai ridotta a strada pubblica per Albano Laziale, l'antica Bovillae, oggi nota come Frattocchie, fu pi\u00f9 volte attraversata da soldataglie belligeranti di opposte fazioni: nel 1436 fu la volta delle truppe del cardinale comandante pontificio Giovanni Maria Vitelleschi in lotta contro i Savelli ed i Colonna, nel 1485 delle milizie personali dei Colonna e degli Orsini durante la guerra tra papa Sisto IV e Alfonso V d'Aragona, nel 1744 dei soldati austriaci durante la guerra di successione al regno di Napoli.\nPapa Urbano VIII nel 1636 fu il primo Papa a villeggiare nel Palazzo Pontificio di Castel Gandolfo: da allora tutti i pontefici che si recavano nella residenza pontificia non mancarono mai di fermare il loro \"treno\" - il corteo che partiva da Roma - a Frattocchie per una sosta presso la Villa della Sirena, residenza voluta nel Seicento dal cardinale Girolamo Colonna.\nNel 1777 papa Pio VI ordin\u00f2 di iniziare i lavori di bonifica della via Appia nel tratto che attraversava le Paludi Pontine: tra il 1780 ed il 1789 venne cos\u00ec riattivata la gloriosa via Appia, su cui venne dirottata la strada postale tra Roma e Napoli che prima attraversava Marino, ed ora passando per Frattocchie toccava Albano Laziale e Genzano di Roma.\nDurante le vicende della Repubblica Romana (1798-1799), tra l'osteria delle Frattocchie e il centro storico di Castel Gandolfo venne combattuta un'aspra battaglia tra l'esercito francese, comandato dal generale Gioacchino Murat e spalleggiato da volontari marinesi e frascatani, e alcune forze contro-rivoluzionarie di abitanti di Castel Gandolfo, Albano e Velletri.\nGli scavi archeologici.\nI primi rinvenimenti accidentali.\nI primi rinvenimenti archeologici effettuati nel territorio dell'antica citt\u00e0 di Bovillae, dopo vari secoli di oblio, avvennero nel corso del Settecento e furono del tutto accidentali. Nel 1712 lungo l'Olmata del Papa, attuale Strada statale 140 del Lago Albano, presso la frazione di Due Santi, venne scoperta una catacomba sotterranea, ma se ne \u00e8 persa ad oggi l'ubicazione. Durante i lavori per l'allargamento della via Appia, nel 1787, vennero rinvenuti resti di un oratorio paleocristiano alla convergenza tra la via Appia Antica e la via Appia Nuova, debitamente distrutti; nello stesso sito quasi un secolo pi\u00f9 tardi, nel 1869, vennero alla luci altri resti dell'oratorio, anch'essi dispersi.\nI primi scavi: 1823 - 1825.\nL'archeologo Giuseppe Tambroni, con l'ausilio del cavalier Vincenzo Colonna, visto il crescente interesse che maturava anche sul grande pubblico il costante rinvenimento di materiale archeologico nell'Agro Romano: prese nel 1823 la decisione di avviare una campagna di scavi per individuare il sito esatto dell'antica Bovillae.\nGli scavi raggiunsero in buona parte il loro scopo: vennero infatti individuati i resti dell'imponente circo e del teatro, un locale forse adibito a sala termale, e i siti probabili del sacrario della Gens Iulia e del tempio di Veiove. L'archeologo Luigi Canina studi\u00f2 il sito attentamente ed elabor\u00f2 una mappa archeologica di Bovillae; anche lo storico marinese Girolamo Torquati prese personalmente visione, in seguito, dei reperti individuati dal Tambroni.\nLa sistemazione dell'Appia Antica: 1853.\nNel 1853, regnante papa Pio IX, il governo pontificio commission\u00f2 ad una lunga serie di studiosi, storici, artisti ed archeologi di chiara fama (Ennio Quirino Visconti, Antonio Canova, Carlo Fea, Antonio Nibby, Luigi Canina, Giovanni Battista de Rossi) di curare il ripristino archeologico della via Appia Antica. Cos\u00ec tutto il primo tratto dell'antica strada tra Roma e Marino, abbandonato dal nuovo tracciato, fu protetto e i ruderi ivi localizzati furono catalogati. La sistemazione della strada, che dopo il fallimento del progetto della \"Passeggiata Archeologica\" fu proseguita solo nel 1988 con la costituzione del Parco regionale dell'Appia antica, arriv\u00f2 fino a Frattocchie, senza per\u00f2 che anche l'area urbana di Bovillae fosse lambita.\nGli ultimi scavi e restauri: 1910 e 1930.\nNel primo decennio del Novecento il Comune di Marino sovvenzion\u00f2 l'inizio di alcuni scavi archeologici presso la localit\u00e0 Tor Messer Paolo e Colle Licia, per individuare il sito della Bovillae pre-romana; infatti, si era diffusa l'opinione dello \"slittamento\" progressivo dell'abitato verso valle verificatosi nel corso dei secoli. Lo studioso Giuseppe Tomassetti in persona pot\u00e9 vedere gli scavi e riscontrare che erano stati fatti ritrovamenti ricollegabili a una struttura termale o a delle abitazioni. Tuttavia la cronica carenza di fondi e il disinteresse verso un'operazione del genere segnarono la conclusione dell'operazione archeologica, proprio mentre il Comune costituiva l'Antiquarium Comunale.\nNel 1930, durante il regime fascista, gli scavi archeologici di Bovillae furono curati di un minimo di attenzione: vennero infatti consolidati e risistemati i tre archi dei \"carceres\" del circo: tuttavia l'interesse dur\u00f2 poco. Infatti gi\u00e0 dal secondo dopoguerra l'intensificarsi dell'urbanizzazione di Frattocchie e Santa Maria delle Mole soffoc\u00f2 i monumenti faticosamente portati alla luce.\nAltri rinvenimenti sparsi.\nI rinvenimenti sparsi effettuati in varie epoche nel territorio bovillense sono numerosissimi. La maggior parte di essi non sono neppure documentati correttamente, e molti reperti sono conservati presso il Museo civico Umberto Mastroianni di Marino o nei depositi dell'Istituto statale d'arte Paolo Mercuri senza indicazione di luogo di rinvenimento o data perch\u00e9 indisponibile. Le opere pi\u00f9 pregiate, purtroppo, sono state portate all'estero: un esempio \u00e8 l\"Apoteosi di Omero\" conservata al British Museum di Londra.\nLo storico marinese Girolamo Torquati riferisce di essere stato personalmente presente in almeno due casi di ritrovamenti accidentali di reperti archeologici nell'area dell'antica Bovillae. Il 13 marzo 1891 nella vigna di Ernesto Terribili, alla convergenza tra via Appia Nuova e via Nettunense, furono rinvenuti, mentre veniva scassato un canneto, alcuni blocchetti di peperino parte di una recinzione funebre e due sarcofagi in marmo bianco lavorati rozzamente, uno lungo 2.30 metri e l'altro 2.16, con all'interno due scheletri. I sarcofagi erano contenuti nei resti di un edificio a volta che era stata una cripta. Non furono ritrovate iscrizioni. Il 14 febbraio 1886 invece, nella vigna dei fratelli Giuseppe ed Antonio Vitali presso le Frattocchie, fu scoperta una \"Venere\" in marmo, che il Torquati immediatamente provvide a segnalare alle autorit\u00e0 competenti.\nLa situazione attuale.\nA partire dall'urbanizzazione sfrenata delle frazioni di Marino, che ha visto nascere dal nulla insediamenti nuovissimi -come Santa Maria delle Mole o Cava dei Selci-, gli scavi di \"Bovillae\" sono stati dimenticati. Di tanto in tanto vengono menzionati per campagne pubblicitarie o politiche di qualche singolo personaggio, ma nel frattempo si sta perdendo anche l'ubicazione esatta dei reperti faticosamente scavati nell'Ottocento.\nNel 1992, in occasione della campagna per l'autonomia amministrativa delle frazioni di Frattocchie, Santa Maria delle Mole e Cava dei Selci da Marino, \u00e8 stato scelto per il nuovo comune, che ha avuto vita breve (dal 1993 al 1995), il nome di \"Comune di Boville\", per segnalare il legame di continuit\u00e0, oggi pi\u00f9 che mai inesistente, tra l'antica citt\u00e0 latina ed il moderno agglomerato urbanistico.\nNel 2011-2012 rilevamenti archeologici preventivi nella zona di vicolo del Divino Amore hanno permesso di individuare una strada basolata, quasi perfettamente conservata, di accesso al circo, tagliata trasversalmente dalla via Nettunense nuova.\nDescrizione.\nResti archeologici.\nIl circo.\nI resti archeologici pi\u00f9 importanti rinvenuti a Bovillae nel corso degli scavi di Giuseppe Tambroni (1823-1825) sono quelli appartenenti al circo. Voluto dall'imperatore Tiberio dopo la morte del patrigno e predecessore Augusto (14) per onorarne la memoria con degli speciali giochi circensi, i \"Ludi Augustales\", la lunghezza del circo era di 337,50 metri per una larghezza di 68,60, ed era uno dei pi\u00f9 grandi circhi di Roma, superando sia il Circo Vaticano sia il Circo Agonale (oggi piazza Navona).\nDel circo oggi rimangono solo tre arcate in blocchi di peperino, appartenenti alla struttura dei \"carceres\", pi\u00f9 una quarta arcata inglobata in un cascinale. In origine dovevano esserci dodici arcate. La spina del circo era lunga 197 metri, e decorata con statue ed altri ornamenti: parti della spina furono rinvenute durante gli scavi ottocenteschi. La capienza della struttura si aggirava tra gli 8.000 ed i 10.000 spettatori. I \"Ludi Augustales\" furono celebrati almeno durante tutta la dinastia giulio-claudia, poich\u00e9 un'iscrizione del 53 ricorda un tale auriga Fuscus della \"factio prasina\" vincitore dei giochi bovillensi (\"Ludi Augustales\").\nIl teatro.\nI ruderi del teatro di Bovillae sono stati individuati alle spalle del circo. La data di fondazione del complesso, costruito comunque secondo tutte le norme classiche, \u00e8 ignota. Presso il teatro era presente una \"scola actorum\" di mimi, come \u00e8 attestato dalla seguente iscrizione in memoria dell'archimimo Acilio:\nLo studioso Antonio Nibby afferma che la scena del teatro aveva ventisette piedi di raggio e quarantasette di diametro. Inoltre, furono rinvenuti anche i gradini del teatro.\nIl tempio di Veiove.\nDurante gli scavi archeologici del 1823-1825, venne rinvenuta nell'area tra Frattocchie e Due Santi un'ara sacra pagana con sopra iscritta la seguente iscrizione:\nQuesto ritrovamento farebbe supporre la presenza presso l'antica citt\u00e0 di un tempio pagano dedicato a Veiove, divinit\u00e0 locale latina la cui funzione non \u00e8 molto chiara, ma che era titolare di un tempio sul Campidoglio a Roma posto \"inter duos lucos\", ovvero tra i due boschi sacri dove trovavano immunit\u00e0 i malfattori o i supplici. Il tempio di Bovillae venne probabilmente eretto dalla Gens Iulia, originaria della citt\u00e0, in un'epoca non meglio definita, collocata approssimativamente dall'archeologo Antonio Nibby attorno al I secolo a.C.\nIl sacrario della Gens Iulia.\nIn Bovillae fu dedicato un sacrario alla Gens Iulia. La sua costruzione avvenne nel 17, alcuni anni dopo la morte di Augusto su iniziativa del suo successore Tiberio. Secondo lo scopritore della citt\u00e0, l'archeologo Giuseppe Tambroni, in questo sacrario sarebbe stato sepolto Augusto dopo le solenni esequie di stato celebrate a Roma: tuttavia, \u00e8 un'ipotesi non supportata da alcun fatto.\nLo studioso Antonio Nibby descrive una struttura ottagona rinvenuta durante gli scavi del 1823-1825 e pensata dagli scopritori come il sacrario: costruita interamente in peperino, dista circa ducento metri dal teatro e la struttura aveva quindici piedi di diametro e venti di altezza; tutto intorno all'ottagono correva un recinto quadrangolare.\nI sepolcri lungo la via Appia.\nLungo la via Appia Antica, soprattutto nel primo tratto, tra porta San Sebastiano e Bovillae, sono stati ritrovati un numero impressionante di sepolcri monumentali di et\u00e0 romana: la maggior parte di essi sono conservati all'interno del Parco regionale dell'Appia antica, tuttavia almeno due sono localizzati in territorio marinese presso gli scavi dell'antica citt\u00e0.\nIl primo \u00e8 il sepolcro a base quadrata su cui, nella seconda met\u00e0 dell'Ottocento, venne realizzata una torretta per le misurazioni geodetiche di padre Angelo Secchi: da questo episodio deriva il nome con cui \u00e8 attualmente conosciuta la struttura, \"Torre Secchi\".\nIl Torraccio di Due Santi invece si \u00e8 conservato meglio: reso celebre da \"Quer pasticciaccio brutto de via Merulana\" di Carlo Emilio Gadda, che descrive magistralmente la grama vita dell'Agro Romano fino agli anni cinquanta, \u00e8 solo il nucleo cementizio di un antico sepolcro romano.\nPoco distante dalla Via Appia Antica, in Via Costa Rotonda, all'interno della propriet\u00e0 che attualmente appartiene ai padri Trappisti, pertinente alla seicentesca Villa della Sirena, si trova un sepolcro romano, sopra al quale nel Medioevo venne edificata una torre ottagonale chiamata Tor Leonardo. Tor Leonardo sorse nel corso del Medioevo sulle rovine di un sepolcro romano di et\u00e0 imperiale, anche se viene menzionata per la prima volta nel Quattrocento -con il nome di \"Turris Leonarde\"- come possesso dell'Abbazia territoriale di Santa Maria di Grottaferrata, ed in seguito pass\u00f2 ai Colonna.\nAltri reperti sparsi.\nDavanti al Torraccio, un antico sepolcro romano situato al miglio XII della strada statale 7 Via Appia, nel 1823 fu scoperto un diverticolo in basolato di peperino che evidentemente conduceva alle strutture dell'antica citt\u00e0, e che oggi corrisponde all'attuale vicolo del Divino Amore. Il diverticolo, descritto da Antonio Nibby, era sepolto per circa sei piedi di terra e largo dodici piedi, ed aveva impresse le impronte del continuo passaggio delle ruote dei carri.\nAccanto al diverticolo, vennero trovati i resti di quella che venne definita \"camera da bagno\" o parte di un impianto termale. Accanto ad essa, venne rinvenuta una piscina in opera laterizia fatta risalire al II secolo, larga due piedi, lunga quarantotto piedi e alta nove.\nNell'area del diverticolo descritto dal Nibby, in tempi pi\u00f9 recenti sono affiorati, nel corso dei lavori per la costruzione della fognatura in via delle Giostre, alcuni reperti romani in peperino.\nAree naturali.\nL'area naturalistica protetta pi\u00f9 vicina alla zona archeologica di Bovillae, e quella maggiormente legata ad essa, \u00e8 il Parco regionale dell'Appia antica, istituito nel 1988 dalla Regione Lazio all'interno dei comuni di Roma, Ciampino e Marino.\nUn'altra area naturalisticamente importante \u00e8 quella del Divino Amore e di Mugillae, ai confini con il comune di Roma. Questa zona, una delle poche oasi verdi quasi interamente rimaste incontaminate, \u00e8 attualmente oggetto di una controversia tra autorit\u00e0 comunali e ambientalisti. L'ultima variante del piano regolatore generale comunale, seppur il Comitato Tecnico Regionale nella seduta del 21 ottobre 2004 abbia tagliato pi\u00f9 di 4.000.000 di m3 di nuove costruzioni, prevede sostanziosi interventi urbanistici, dislocati soprattutto nei territori delle frazioni: il pi\u00f9 discusso \u00e8 l'istituzione di una grande zona D6 (\"zone produttive - impianti industriali e attivit\u00e0 artigianali\") in localit\u00e0 Divino Amore-Negroni, in un'area per la quale Legambiente aveva proposto l'inserimento nel perimetro del Parco regionale dell'Appia antica. Per\u00f2 nell'ultima espansione del perimetro del Parco (17 ottobre 2006) la Regione Lazio ha escluso la zona di Mugillae e del Divino Amore, suscitando le polemiche degli ambientalisti sull'urbanizzazione dell'area. Sostanzialmente, verranno edificati 1.000.000 di metri3 di cemento sull'area definita dagli ambientalisti \"l'ultimo lembo di Campagna Romana\", portando per\u00f2 una capacit\u00e0 insediativa e di addetti pari a 8000 persone."}
{"id": "276643", "revid": "8489", "url": "https://it.wikipedia.org/wiki?curid=276643", "title": "Fumoffu", "text": ""}
{"id": "276644", "revid": "729019", "url": "https://it.wikipedia.org/wiki?curid=276644", "title": "506th Infantry Regiment", "text": "Durante la seconda guerra mondiale il 506\u00ba Reggimento di Fanteria Paracadutista (506th PIR) fu uno dei reggimenti della 101\u00aa Divisione Aviotrasportata dell'esercito degli Stati Uniti. La \"Easy Company\", una compagnia del reggimento \u00e8 stata protagonista della miniserie televisiva della HBO \"Band of Brothers - Fratelli al fronte\".\nDurante la seconda guerra mondiale.\nAddestrato inizialmente presso Camp Toccoa, in Georgia, nel 1942, dopo un'intensiva formazione sui Monti Currahee, situati nelle vicinanze del campo, il reggimento prese il proprio motto che lo rese famoso per tutta la guerra: \"the Currahees\"; una parola Cherokee che pu\u00f2 essere tradotta come \"Stands Alone\". Per tutta la durata della seconda guerra mondiale, il reggimento fu al comando del Colonnello Robert F. Sink. Il 10 giugno del 1942, il 506\u00b0 venne aggregato alla 101\u00aa Divisione aviotrasportata.\nPer completare l'addestramento a Camp Toccoa, il II. battaglione marci\u00f2 per 118 miglia (190 km) verso Atlanta: questa marcia si concluse in 75 ore e 15 minuti, dei quali 33 ore e mezzo impiegate nella marcia vera e propria. Solamente 12 uomini dei 556 che formavano il battaglione non riuscirono a completare la marcia, a differenza di tutti e 30 gli ufficiali, compreso il comandante di compagnia, Maggiore Robert L. Strayer.\nIl 506\u00b0 partecip\u00f2 a tre grandi battaglie durante la guerra: il D-Day, l'operazione Market Garden, e la battaglia delle Ardenne.\nD-Day: Operation Chicago.\nCome molte altre unit\u00e0 paracadutiste, il 506\u00b0 venne impegnato nell'Operazione Chicago, in una serie di lanci notturni precedenti al D-Day. La pi\u00f9 importante azione del reggimento fu l'assalto a Br\u00e9court Manor.\nNonostante i piani iniziali che prevedevano l'impiego della divisione per 3 giorni, gli uomini furono impegnati in azione per ben 33 giorni consecutivi, partecipando anche attivamente alla battaglia per la conquista di Carentan. Dei circa 2.000 uomini che si lanciarono in Francia nella notte del 5 giugno 1944, 231 vennero uccisi in azione, 569 vennero feriti, mentre 183 furono i dispersi o prigionieri di guerra: quasi il 50% delle perdite degli effettivi.\nDopo la guerra.\nSciolto nel 1945, il reggimento venne ricostituito tra il 1948\u20131949, e ancora tra il 1950\u20131953, e infine nel 1954 come nucleo di comando per l'addestramento delle reclute. Riattivato nuovamente nel 1956, il reggimento, fu mobilitato durante la crisi dei missili di Cuba, il 1\u00ba ottobre 1962. In seguito il 506\u00b0 venne trasferito a Oxford nel Mississippi, per assistere le forze locali nel ripristinare l'ordine dopo l'arrivo di James Meredith all'Universit\u00e0 del Mississippi.\nCome parte della 101\u00aa Divisione aviotrasportata, il reggimento venne impegnato durante la guerra del Vietnam, tra il 1964 e il 1971; dove gioc\u00f2 un ruolo decisivo nella battaglia di Hamburger Hill e durante l'offensiva del T\u00eat. L'unit\u00e0 venne ridenominata \"Air mobile\" nel 1969, e \"Air assault\" nel 1974. Durante le operazioni in Vietnam, 5 soldati del reggimento vennero decorati con la Medal of Honor.\nSciolto nel 1984, il 506\u00b0 venne ricostituito presso Camp Greaves nel zona demilitarizzata coreana nel 1987 come parte della 2. Divisione di fanteria.\nNel 2004, il 506\u00b0 venne trasferito in Iraq, che ha abbandonato, nell'agosto del 2005, per far ritorno alle proprie basi di Fort Campbell nel Kentucky."}
{"id": "276650", "revid": "287204", "url": "https://it.wikipedia.org/wiki?curid=276650", "title": "Hvannadalshnjukur", "text": ""}
{"id": "276651", "revid": "363629", "url": "https://it.wikipedia.org/wiki?curid=276651", "title": "Backport", "text": "Il backporting, in informatica, \u00e8 un termine della lingua inglese che indica l'azione di prendere una certa modifica software (patch) e applicarla ad una versione del software precedente a quella per cui \u00e8 stata introdotta la modifica. \u00c8 parte del processo di manutenzione nel processo di programmazione.\nProcedimento.\nIl processo di backporting pu\u00f2 essere grossolanamente diviso in questi passi:\nNormalmente, se le modifiche sono molte, queste vengono raggruppare in una patch che passa attraverso uno o pi\u00f9 controlli di qualit\u00e0.\nLe modifiche che riguardano un singolo aspetto del software possono essere semplici (solo poche linee di codice sono state cambiate) mentre quelle che riguardano diversi aspetti pesanti e invasive (molte modifiche in molteplici file).\nIn quest'ultimo caso il backporting \u00e8 spesso noioso e inefficiente e dovrebbe essere solo fatto se la vecchia versione del software \u00e8 veramente necessaria e non pu\u00f2 essere sostituita con una pi\u00f9 recente (quando, per esempio, la versione pi\u00f9 recente soffre di problemi di stabilit\u00e0 che ne impediscono l'uso in situazioni \"mission-critical\").\nEsempio.\nLa pi\u00f9 semplice e comune situazione di backporting \u00e8 la correzione di un bug di sicurezza in una versione software pi\u00f9 recente che viene applicata anche alle versioni pi\u00f9 vecchie.\nSi consideri il seguente esempio semplificato:\nPrendendo la modifica che corregge il Software v2.0 e cambiandola cos\u00ec che si applichi al Software v1.0, si \u00e8 effettuato efficacemente un \"backport\".\nSoftware \"closed source\" e \"open source\".\nI backport possono essere prodotti dal gruppo che ha sviluppato il software. Dal momento che il backporting necessita dell'accesso al sorgente del software, questa \u00e8 l'unica situazione in cui accade il backporting del software closed source, i backport saranno normalmente incorporati negli aggiornamenti delle vecchie versioni del software.\nCon il software open-source, i backport sono alle volte creati dai distributori del software e quindi resi pubblici (o, \u00e8 la stessa cosa, inviati agli sviluppatori del software)."}
{"id": "276653", "revid": "124696626", "url": "https://it.wikipedia.org/wiki?curid=276653", "title": "Dolina carsica", "text": "In geomorfologia una dolina \u00e8 una conca chiusa, tipica dei pianori costituiti da rocce calcaree, formatasi in seguito alla dissoluzione del carbonato di calcio costituente le rocce; \u00e8 una morfologia tipica di aree in cui si manifesta il carsismo superficiale.\nDa un punto di vista idrologico \u00e8 il punto di chiusura di un bacino idrografico, con un reticolato idrografico centripeto, il cui centro si riempirebbe d'acqua originando un laghetto se le sue pareti ed il suo fondo fossero impermeabili; invece, di solito, l'acqua viene scaricata attraverso vie sotterranee, questo in quanto sul fondo delle doline \u00e8 quasi sempre presente un inghiottitoio (imbuto naturale) attraverso il quale l'acqua meteorica penetra nelle cavit\u00e0 sotterranee.\nDolina \u00e8 una parola della lingua slovena usata nella regione carsica per indicare una valle. Dato che lo studio del carsismo superficiale si \u00e8 sviluppato proprio dalle osservazioni effettuate in questa regione, il termine dolina \u00e8 diventato di uso universale per indicare una valle carsica.\nTipologia.\nSi distinguono vari tipi di dolina:\n\u00c8 possibile distinguere ancora tra:\nLe doline possono avere un diametro che va da pochi metri sino a centinaia di metri.\nValle a imbuto.\nLa cosiddetta \"valle ad imbuto\" \u00e8 la pi\u00f9 tipica delle doline carsiche, formatasi principalmente per effetto di erosione e corrosione. \u00c8 riconoscibile non solo per la forma, ma innanzi tutto in quanto la profondit\u00e0 \u00e8 minore del diametro di superficie. Se la profondit\u00e0 \u00e8 maggiore, parliamo gi\u00e0 di abisso.\nSebbene si usi il termine \"ad imbuto\", queste valli possono assumere la forma sia di imbuto che di ciotola. Il fondo, ricoperto da uno strato di terreno ricco di sostanze organiche e di detriti calcarei \u00e8 spesso coltivato, sia a vigna che a orto. In effetti, non solo il terreno \u00e8 quanto mai fertile, ma la posizione depressiva consente un ottimo riparo dalla bora che sul Carso raffredda la superficie. Nelle doline pi\u00f9 grandi si sviluppa un peculiare microclima che favorisce la flora locale ed influisce notevolmente su alcuni aspetti dell'agricoltura.\nVallata composta.\nLa \"vallata composta\" \u00e8 nota con il nome croato di \"uvala\", in quanto molto frequente nel Carso Dalmata. Si tratta di una fusione di due o pi\u00f9 \"valli ad imbuto\" che con il tempo hanno finito coll'assumere i contorni di un'unica dolina. Si presenta come un grande avvallamento dalle pareti ripide il che la fa assomigliare ad un \"polje\"; ne differisce per\u00f2 innanzi tutto per il fondo irregolare, con rare conche di terreno fertile contornate da protuberanze ghiaiose. Le \"uvale\" non sono considerate terreni coltivabili, in quanto la poca terra fertile \u00e8 raggiungibile con estrema difficolt\u00e0 attraverso queste collinette friabili ed insidiose, rimasuglio dei bordi delle varie \"valli ad imbuto\" che si sono unite. L\"'uvala\" differisce dal \"polje\" anche perch\u00e9 molto spesso \u00e8 priva di un corso d'acqua ed \u00e8 di solito \u201caperta\u201d, cio\u00e8 il bordo roccioso che la incornicia non \u00e8 concluso.\nValle di crollo.\nSi parla di \"valle di crollo\" quando la dolina \u00e8 stata originata col crollo del soffitto di un'enorme grotta. In questo caso, sebbene la cavit\u00e0 preesistente sia stata formata dal carsismo, la valle si deve ad un movimento tettonico o semplicemente allo sprofondamento di un \u201ctetto\u201d roccioso troppo ampio e privo di sostegni. Di conseguenza, la valle \u00e8 caratterizzata da limiti rocciosi pi\u00f9 o meno ripidi e da un corso d'acqua che in origine aveva scavato la grotta.\nBisogna per\u00f2 considerare anche una teoria diversa da questa. Quanto sopra detto presume l'esistenza, nel passato, di tante grotte davvero enormi che ad un certo punto abbiano collassato. Ma oggi non si riscontrano praticamente da nessuna parte grotte tanto grandi, per cui \u00e8 perlomeno da prendere con riserva la loro esistenza nel passato. Ecco che allora si propone la teoria della formazione \u201clenta\u201d, non repentina, delle \"valli di crollo\".\nTale teoria suppone un crollo minimo o anche solamente un \u201ccamino\u201d, cio\u00e8 una fessura verticale che poi in tempi lunghissimi veniva corrosa, erosa, allargata sempre pi\u00f9 fino a diventare una valle. L'allargamento veniva favorito da corsi d'acqua sotterranei che, mentre portavano via i ciottoli che l'acqua piovana faceva staccare dall'interno del camino, contemporaneamente corrodevano e sbriciolavano il soffitto dei propri alvei, cio\u00e8 la base della roccia che circondava il camino stesso. Il crollo, ad un certo punto, avveniva come conseguenza dell'erosione sotterranea.\nLe due teorie hanno ognuna i suoi \"pro\" e \"contro\", e non esiste un'assoluta certezza sull'origine delle \"valli di crollo\". Si potrebbe addirittura accettarle ambedue e postulare due possibili origini di queste valli.\nPolje carsico.\nIl \"polje carsico\" \u00e8 una vasta dolina formatasi per effetto di erosione e corrosione durante un tempo lunghissimo. \u00c8 delimitato tutt'attorno da un bordo roccioso ininterrotto che pu\u00f2 raggiungere anche una certa altezza. Il fondo \u00e8 piatto e molto fertile in tutta la sua estensione: non per niente in sloveno \"polje\" significa \"campo coltivato\".\nValle coperta.\nLa \"valle coperta\" \u00e8 semplicemente una dolina carsica coperta di bosco. Merita una menzione a parte in quanto assolutamente diversa dalle altre doline per i processi termici particolari che vi si sviluppano. Infatti, sono le \"valli coperte\" le doline pi\u00f9 interessate all'inversione termica, tanto che in molte il fondo \u00e8 coperto da alberi sempreverdi, mentre i dorsali e le fiancate sfoggiano alberi caducifogli. La stranezza si spiega considerando che a causa delle pareti ripide ed a volte incavate di tali doline, spesso il sole raggiunge le parti pi\u00f9 basse solo per brevi periodi, e d'inverno forse neanche quelli, per cui, a causa della conformazione delle doline, l'aria fredda (pi\u00f9 pesante) rimane intrappolata sul fondo. In questo modo la neve accumulata si scioglie molto lentamente e di conseguenza pure l'erosione viene favorita, per cui la valle si approfondisce e diventa sempre pi\u00f9 fredda. Sul fondo di moltissime di queste doline, o in prossimit\u00e0 di esso, si trovano delle grotte pi\u00f9 o meno estese con riserve di ghiaccio perenne. Quelle pi\u00f9 accessibili furono sfruttate come vere fabbriche di ghiaccio fino all'avvento dei moderni frigoriferi. Ancora cinquant'anni fa, ad esempio, le navi che attraccavano a Trieste venivano regolarmente rifornite col ghiaccio proveniente da queste cavit\u00e0 carsiche.\nStagno carsico.\n\u00c8 una piccola valletta a imbuto con il fondo marnoso impermeabile che viene riempita di acqua piovana. Lo stagno pu\u00f2 essere anche alimentato da qualche piccolo tributario sotterraneo, il che lo rende perenne, a differenza dei molti stagni \u201cstagionali\u201d che una volta si trovavano sul Carso. Oggi gli stagni sono quasi tutti prosciugati e interrati, anche perch\u00e9 non c'\u00e8 pi\u00f9 bestiame da abbeverare. Ma qualche decennio fa, proprio per la scarsit\u00e0 cronica di acque di superficie sul Carso, lo stagno era ancora una forma preziosa di dolina. Nei periodi di siccit\u00e0 gli stagni venivano addirittura piantonati durante la notte. Spesso, in assenza di stagni naturali, si provvedeva a crearli artificialmente. Trovata una valletta \"ad imbuto\" delle dimensioni volute, la si pavimentava con qualche tipo di argilla e si provvedeva a coprirne il punto di accesso con apposite lastre di pietra per evitare che il bestiame scivolasse. Col tempo non fu pi\u00f9 possibile distinguere uno stagno naturale da uno artificiale, anche perch\u00e9 in ambedue i casi il circondario offriva lo stesso tipo di flora particolare, tipica di questi luoghi. Oggi la stragrande maggioranza degli stagni carsici sono stati convertiti in bacini artificiali, o usati come discarica e con ci\u00f2 \u00e8 stata distrutta ogni loro caratteristica carsica, per cui sopravvivono pochissimi esemplari, protetti, come il lago di Doberd\u00f2, il lago di Andalo e, in parte, il lago di Circonio.\nValle cieca.\nCon il termine di \"valle cieca\" si definisce solitamente solo la parte terminale di una dolina, cio\u00e8 quella dove il corso d'acqua trova un sostrato permeabile e si inabissa attraverso di esso fino a trovare nel sottosuolo una base impermeabile (argilla o roccia) su cui scorrere. Questa parte di dolina viene definita \"cieca\" perch\u00e9 di solito si conclude repentinamente con grandi ammassi rocciosi sotto i quali si insinua il corso d'acqua.\nValle asciutta.\nSi definisce \"valle asciutta\" quella dolina attraverso la quale non scorre pi\u00f9 il corso d'acqua che anticamente l'aveva formata. Normalmente si distingue ancora l'alveo dell'antico fiume, ma l'acqua non vi trova pi\u00f9 strada. \u00c8 gi\u00e0 successo per\u00f2 che sia stata creduta \"asciutta\" una dolina che invece era un \"polje\" carsico. Dopo molti anni di totale siccit\u00e0, durante i quali ignari coloni popolavano la vallata, non solo l'antico alveo del fiume veniva riempito, ma veniva allagata tutta la dolina, con le conseguenze che possiamo immaginare.\nValle di risorgiva.\nAlle volte le risorgive carsiche si fanno strada attraverso crepe e fessure di grandi pareti rocciose, sbucando all'aperto in una moltitudine di spruzzi che costituiscono un'unica sorgente. In questi casi, alla base della rupe si forma un laghetto relativamente profondo, dal quale esce un emissario che poi scorre attraverso una dolina. La parte iniziale di questa dolina, cio\u00e8 praticamente una strettoia rocciosa ed il laghetto sottostante, \u00e8 la \"valle di risorgiva\" e merita una propria denominazione in quanto costituisce un habitat del tutto diverso dalla valle che si apre pi\u00f9 avanti. Da notare tra l'altro che questi laghetti sono le acque carsiche pi\u00f9 profonde che esistano in superficie, cio\u00e8 fuori dai corsi sotterranei. \u00c8 proprio per questo motivo che vi si pu\u00f2 rintracciare ad esempio il \"proteo\", creatura endemica delle grotte. Di norma, nel fondale di questi laghetti ci sono dei pertugi collegati al mondo sotterraneo e gli speleologi subacquei tentano di esplorarli. Ma \u00e8 un'operazione estremamente rischiosa che \u00e8 gi\u00e0 costata la vita a parecchi ricercatori.\nDolina marina.\nUna dolina marina \u00e8 una grande dolina carsica subacquea. Tra le pi\u00f9 famose si annoverano:\nInversione termica.\nNelle doline compare spesso il fenomeno dell'inversione termica, ovvero la temperatura, scendendo verso il fondo della dolina, si abbassa, similmente a quando si sale in montagna, e questo pu\u00f2 portare a una differenza significante di temperatura tra la sommit\u00e0 ed il fondo della dolina. Questo era un fenomeno ben noto ai soldati della Grande Guerra, che sfruttavano il fondo delle depressioni per conservare gli alimenti. Si presenta perlopi\u00f9 nelle doline ad imbuto e nelle valli coperte, ma talvolta anche nelle valli di crollo ed in quelle composte. Trova la massima espressione negli abissi carsici che sono le pi\u00f9 profonde tra le doline, sia che si tratti di valli di crollo che di semplici valli coperte.\nLe variazioni osservate sono mediamente di 1\u00a0\u00b0C per ogni 14 metri di profondit\u00e0, ma possono anche arrivare a 1\u00a0\u00b0C per ogni metro di profondit\u00e0 nel caso di condizioni meteo ben precise di calma meteorologica (cielo sereno, bassa umidit\u00e0, assenza di vento). In tali occasioni si possono facilmente riscontrare anche differenze di 30\u00a0\u00b0C tra il fondo e il bordo della dolina, a seconda della profondit\u00e0 e della conformazione della vallata."}
{"id": "276654", "revid": "2166047", "url": "https://it.wikipedia.org/wiki?curid=276654", "title": "Stettino", "text": "Stettino (in polacco: Szczecin, in casciubo: \"Szczec\u00ebno\", in tedesco: \"Stettin\", in latino: \"Stettinum\") \u00e8 una citt\u00e0 di 401\u00a0907 abitanti della Polonia nord-occidentale, capoluogo del voivodato della Pomerania Occidentale. La citt\u00e0 \u00e8, per popolazione, la settima pi\u00f9 grande del paese e il secondo porto pi\u00f9 grande della Polonia. La citt\u00e0 \u00e8 anche un centro culturale con una serie di teatri, musei e spazi per eventi.\nGeografia fisica.\nStettino si trova nello storico territorio della Pomerania, circa 120\u00a0km a nordest di Berlino sul fiume Oder, a sud della laguna di Stettino e della baia della Pomerania. La citt\u00e0 \u00e8 circondata da tre boschi: Wkrza\u0144ska da nord, Bukowa a sud e Goleniowska da est e da molteplici canali dello stesso Odra e laghi di media e piccola grandezza.\nStoria.\nNel medioevo la citt\u00e0 era un fiorente centro commerciale e la capitale della Pomerania sotto la dinastia slava dei Greifen (Grifoni) cos\u00ec chiamata per via del suo simbolo nobiliare, un grifone rosso rampante. La dinastia regn\u00f2 su Stettino e sul ducato di Pomerania fino alla morte dell'ultimo Greifen Boghislao XIV nel 1637.\nQuindi Stettino pass\u00f2 sotto il controllo della Svezia (che gi\u00e0 controllava pesantemente il Ducato quando l'ultimo Greifen era ancora in vita) e successivamente della Prussia.\nA Stettino vennero stipulati quattro storici trattati:\nDopo la seconda guerra mondiale, la citt\u00e0 fu annessa alla Polonia. Fu citata in questa frase d'autore pronunciata da Winston Churchill in un lungo discorso tenuto il 5 marzo 1946 a Fulton, nel Missouri (Usa)::\nLa citt\u00e0 \u00e8 stata capitale del voivodato di Stettino (esistente prima del voivodato della Pomerania Occidentale) dal 1945 al 1998.\nCultura.\nIl castello dei duchi di Pomerania \u00e8 uno dei centri culturali pi\u00f9 importanti della Polonia. C'\u00e8 un museo, opera, operetta, cinema e centro turistico e culturale per tutta la citt\u00e0. \nIstruzione.\nA Stettino sono presenti quattro Universit\u00e0 statali e parecchie Universit\u00e0 private. Gli atenei statali sono: \nInoltre \u00e8 presente l'Accademia delle Arti di Stettino (\"Akademia Sztuki w Szczecinie\").\nComunit\u00e0 ebraica di Stettino.\nLa popolazione ebraica a Stettino era cresciuta nell'Ottocento e primo Novecento raggiungendo oltre 2300 unit\u00e0 nel 1933. Le persecuzioni dell'epoca nazista portarono molti ad emigrare. Il 9 novembre 1938, la Notte dei cristalli, i luoghi di culto ebraici furono incendiati e distrutti dai nazisti, inclusa la Sinagoga nuova di Stettino. Nell'Olocausto la rimanente popolazione ebraica della citt\u00e0 fu deportata e annientata. Pochissimi furono i sopravvissuti dai campi di sterminio.\nLa comunit\u00e0 ebraica di Stettino \u00e8 oggi una piccola comunit\u00e0 ortodossa che comprende la parte nord-occidentale della Polonia e precisamente i vecchi voivodati di Stettino, Gorz\u00f3w Wielkopolski e Pi\u0142a, esistiti prima della riforma amministrativa nazionale del 1999. La sua sede centrale si trova a Stettino e comprende una sinagoga nella quale si svolgono riti ogni shabbat e nelle festivit\u00e0.\nEconomia.\nL'economia \u00e8 molto sviluppata, sono presenti diverse industrie che rendono Stettino il principale centro economico della regione. Particolarmente rilevante per l'economia cittadina \u00e8 il settore della cantieristica. A Stettino hanno sede tre grandi cantieri: lo \"Stocznia Remontowa Gryfia\", lo \"Stocznia Pomerania\" e lo \"Stocznia Szczeci\u0144ska\" (quest'ultimo, che era il pi\u00f9 grande di tutta la Polonia, \u00e8 stato posto in liquidazione e dal 2009 \u00e8 in cerca di nuovi investitori). Il porto di Stettino, il terzo del paese dopo Danzica e Gdynia, \u00e8 un importante scalo marittimo.\nInfrastrutture e trasporti.\nStettino \u00e8 collegata con Berlino, da cui dista solamente 150\u00a0km, con l'A6 che, una volta varcato il confine con la Germania, diventa la Bundesautobahn 11. Attraverso la citt\u00e0 scorre la superstrada S3 da \u015awinouj\u015bcie a Zielona G\u00f3ra, in direzione Legnica, Breslavia e Praga, e altronde le strade a Danzica, Stargard, Bydgoszcz, Toru\u0144, Varsavia, Police, Gryfino, Chociwel e Pasewalk. La citt\u00e0 possiede anche l'aeroporto di Stettino-Goleni\u00f3w, con collegamenti diretti da e verso Varsavia, Oslo, Bergen, Londra, Liverpool e Dublino, e la stazione ferroviaria di Stettino Centrale (\"Szczecin G\u0142\u00f3wny\").\nLa citt\u00e0 \u00e8 servita da una rete tranviaria.\nAmministrazione.\nGemellaggi.\nStettino \u00e8 gemellata con:\nSport.\nLa maggiore squadra di calcio locale \u00e8 l'MKS Pogo\u0144 Szczecin che nella stagione 2014/15 gioca in Ekstraklasa.\nAnche nella pallacanestro la citt\u00e0 \u00e8 rappresentata in prima categoria dalla squadra dei Wilki Morskie Szczecin.\nOgni anno a settembre si tiene a Stettino il torneo di tennis maschile Pekao Open."}
{"id": "276664", "revid": "2175", "url": "https://it.wikipedia.org/wiki?curid=276664", "title": "Children Of Bodom", "text": ""}
{"id": "276670", "revid": "92723", "url": "https://it.wikipedia.org/wiki?curid=276670", "title": "Szczecin", "text": ""}
{"id": "276679", "revid": "709406", "url": "https://it.wikipedia.org/wiki?curid=276679", "title": "Fosfato organico", "text": "Per fosfato organico, o gruppo fosfato, si intende un gruppo funzionale polare di formula generale , acido in ambiente acquoso costituito dall'anione fosfato legato ad una molecola organica tramite uno dei suoi quattro atomi di ossigeno. Nella forma dissociata si indica come e la sua carica negativa formalmente si trova sul fosforo, mentre in realt\u00e0 \u00e8 in risonanza su tutti gli atomi del gruppo (o ancora su altri atomi su cui \u00e8 possibile lo stabilirsi di fenomeni di risonanza). La fosforilazione, ovvero la coniugazione di un gruppo fosfato ad una proteina, \u00e8 una frequente modificazione post-traduzionale che pu\u00f2 cambiare anche notevolmente le propriet\u00e0 della proteina."}
{"id": "276681", "revid": "834", "url": "https://it.wikipedia.org/wiki?curid=276681", "title": "Primi ministri del Galles", "text": "Il primo ministro per il Galles o \"del Galles\" (in gallese \"Gweinidog Cyntaf Cymru\"; in inglese \"First Minister for Wales\") \u00e8 la guida del Welsh Assembly Government, il governo concesso alla nazione dall'amministrazione centrale del Regno Unito. All'inizio, con la Government of Wales Act del 1998, il titolo era noto come \"primo segretario\" (in gallese \"Prif Ysgrifennydd\"; in inglese \"First Secretary\"), in quanto al Galles era stata concessa un'assemblea meno potente di quelle di Scozia e Irlanda del Nord; il titolo fu anche attribuito perch\u00e9 non ci fosse confusione con quello del primo ministro britannico.\nIl cambiamento \u00e8 avvenuto dopo che i Liberal Democratici hanno formato una coalizione di governo con il Partito laburista nell'ottobre del 2000. Il mutamento non ha per\u00f2 effetti sulla legge d'autonomia."}
{"id": "276690", "revid": "889336", "url": "https://it.wikipedia.org/wiki?curid=276690", "title": "Bandiera del Galles", "text": "La bandiera nazionale del Galles si chiama \"Dragone rosso\" (in inglese \"The Red Dragon\", in gallese Y Ddraig Goch). Essa consiste in un drago rosso in campo bianco e verde. Non esistono versioni standard del dragone, ma esistono varie interpretazioni. Bandiera nazionale sovrana generale \u00e8, ovviamente, la \"Union Flag\" britannica.\nLa bandiera attuale \u00e8 quella ufficiale dal 1959, ed \u00e8 basata su un vecchio motto usato dai monarchi inglesi e britannici sin dalla Dinastia Tudor: \"on a mount vert a dragon gules\" (un drago rosso su un monte verde). Lo stesso drago rosso \u00e8 stato per secoli associato al Galles; su questa base, la bandiera \u00e8 stata spesso ritenuta come la pi\u00f9 antica bandiera nazionale ancora in uso. L'origine dell'adozione del simbolo del drago si perde ora nella storia e nella mitologia gallese. Una teoria plausibile \u00e8 che il simbolo sia stato portato dagli antichi romani nell'area corrispondente all'attuale Galles durante l'invasione romana delle isole britanniche, ma potrebbe essere ancora pi\u00f9 antico. Le strisce bianche e verdi della bandiera furono aggiunte dalla casa dei Tudor, la dinastia gallese che detenne il Regno d'Inghilterra dal 1485 al 1603 (il bianco e il verde sono anche i colori del porro, un altro simbolo nazionale gallese).\nLa pi\u00f9 antica testimonianza dell'uso del dragone a simbolo del Galles \u00e8 contenuta nella Historia Brittonum, scritta attorno all'820, ma \u00e8 credenza popolare che sia stato lo stendardo di battaglia di Re Art\u00f9 e di altri antichi comandanti celti. Nella poesia gallese \u00e8 associato in particolare con Cadwaladr re di Gwynedd dal 655 al 682. Molte leggende sono associate al drago gallese. La pi\u00f9 famosa \u00e8 la profezia di Merlino di una lunga lotta tra un drago bianco e un drago rosso. Secondo la profezia, dapprima avrebbe dominato il drago bianco, ma la vittoria sarebbe infine spettata al drago rosso. \u00c8 un'allegoria della storica rivalit\u00e0 tra gallesi e Inglesi.\nGalles e Bhutan sono attualmente gli unici paesi con un dragone sulla bandiera; tuttavia, sotto la dinastia Qing, anche sulla bandiera cinese era raffigurato un dragone.\nEsclusione dalla Union Flag.\nLa bandiera del Galles \u00e8 l'unica, tra quelle delle nazioni costitutive del Regno Unito, a non essere rappresentata nella Union Flag, la bandiera dell'Unione. La bandiera del Galles non ebbe alcun riconoscimento perch\u00e9 il paese venne annesso da Edoardo I nel 1282 e, a partire dal Laws in Wales Act 1535-1542, divenne parte del Regno d'Inghilterra. \u00c8 quindi dalla Bandiera inglese che \u00e8 rappresentato all'interno della \"Union Jack\" (la cui prima versione risale al 1606). Negli ultimi anni, sono emerse alcune istanze per la modifica della Union Jack, con l'introduzione della Bandiera del Galles (una proposta di Ian Lucas, membro del Welsh Labour Party, vedeva il drago al centro della bandiera), ma non hanno avuto alcun seguito."}
{"id": "276692", "revid": "287204", "url": "https://it.wikipedia.org/wiki?curid=276692", "title": "Stemma del Galles", "text": "Lo Stemma del Principato del Galles (Bathodyn Brenhinol Cymru) \u00e8 usato dall'erede al trono britannico per rappresentare la nazione una volta nominato Principe di Galles. Al contrario degli stemmi di Inghilterra e Scozia nelle loro nazioni, quello gallese non \u00e8 mai stato molto usato in passato come simbolo in Galles, sebbene oggi sia sempre pi\u00f9 presente nella sua versione senza la corona.\nPu\u00f2 essere blasonato \"quarterly Or and gules, four lions countercharged langued and armed azure\" (inquartato d'oro e di rosso, a quattro leoni dell'uno nell'altro, armati e lampassati d'azzurro). Si basa sulle armi create da Llewelyn il Grande, famoso principe di Galles del XIII secolo. Il motto \u00e8 PLEIDIOL WYF I'M GWLAD (Gallese: \"Io sono fedele alla mia patria\").\nStoria.\nQuando nel 1911 il futuro Edoardo VIII divenne Principe di Galles, fu pubblicato un documento che illustrava le sue armi. Invece delle abituali armi reali brisate da un \"lambello\" di tre pendenti, le sue armi principali includevano anche uno \"scudetto sul tutto\" coronato con la sua corona ereditaria e contenente questo stemma per rappresentare il principato del Galles.\nNon \u00e8 chiaro, prima di questa data, se queste armi erano considerate \"armi del Galles\" o semplicemente \"armi di Llewelyn\". Sicuramente esse non erano state usate in precedenza dagli eredi ai troni inglese o del Regno Unito; inoltre, nel suo libro del 1909 \"A Complete Guide to Heraldry,\" Arthur Fox-Davies scrisse: \"\u00c8 molto spiacevole che le armi di S.A.R. il Principe di Galles non includano ... alcun riferimento ai suoi titoli di Principe di Galles o di Conte di Chester.\" Prima di questa innovazione, il solo riferimento al Galles nelle armi reali era stato l'inserimento, tra molti altri elementi simbolici, di \"un drago di rosso su un monte di verde\" \u2014 simbolo reale su cui si basa oggi la Bandiera gallese.\nNel 1960 circa, il Principe Carlo (Principe di Galles) decise di usare uno stendardo con le armi del Principato, modificate con uno scudetto con la sua corona araldica, quando svolgeva i suoi compiti reali nel Galles."}
{"id": "276695", "revid": "287204", "url": "https://it.wikipedia.org/wiki?curid=276695", "title": "Coprates Chasma", "text": "Il Coprates Chasma \u00e8 una valle marziana di dimensioni notevoli, lunga 966 km, situata nel quadrangolo di Coprates, a 13.4\u00b0 di latutudine sud e 61.4\u00b0 di longitudine ovest, all'interno della regione delle Valles Marineris.\nCaratteristiche.\n\u00c8 posizionato ad est di Ius Chasma e Tithonium Chasma, con i quali condivide una struttura geologica estremamente simile. Una delle principali differenze \u00e8 la presenza, nella parte orientale del letto del Coprates Chasma, di depositi alluvionali e di materiale trasportato dal vento, e di stratificazioni molto accentuate nelle rocce.\nProbabilmente le rocce stratificate sono pi\u00f9 antiche dello stesso sistema delle Valles Marineris; i dati raccolti dalla sonda spaziale statunitense Mars Global Surveyor suggeriscono che la stratificazione sia dovuta ad una sequela di smottamenti successivi del terreno. \u00c8 stato inoltre rilevato come gli strati pi\u00f9 antichi abbiano dimensioni maggiori rispetto a quelli pi\u00f9 recenti: questo avalla l'ipotesi che diversi meccanismi concorrano alla formazione di nuovi strati.\nPotrebbe in verit\u00e0 anche trattarsi di un antico letto lacustre, con abbondanza di materiale sedimentario, che appare complesso solo perch\u00e9 non sono ancora disponibili sufficienti informazioni sull'altimetria della regione. Questo lago avrebbe avuto una profondit\u00e0 media di 842\u00a0m, decisamente inferiore ai 5\u201310\u00a0km delle Valles Marineris. Il suo volume di circa 110.000 metri cubi sarebbe paragonabile a quello dei terrestri Mar Caspio e Mar Nero."}
{"id": "276696", "revid": "767487", "url": "https://it.wikipedia.org/wiki?curid=276696", "title": "Elis Regina", "text": "Interprete cardine della M\u00fasica Popular Brasileira (MPB), visse da protagonista tutta l'epoca d'oro della musica brasiliana sin dai primi anni sessanta, quando la rivoluzionaria \"bossa nova\" iniziava a imporsi anche all'estero. Elis Regina domin\u00f2 la scena brasiliana fino alla fine degli anni settanta, attraversando tutta la fase pi\u00f9 delicata della storia brasiliana di quello scorcio di secolo (compresa la dittatura militare).\nFu proprio il suo temperamento e l'energia che esprimeva che la resero popolare e le valsero soprannomi come \"Furac\u00e3o\" (uragano) e \"Pimentinha\" (peperoncino). Lei preferiva farsi chiamare Elis, perch\u00e9 Regina (secondo i suoi innumerevoli \"fan\") lo era di fatto.\nBiografia.\nGli inizi.\nPrimogenita di Romeu Costa ed Ercy Carvalho Costa, di cinque anni maggiore del fratello Rog\u00e9rio Costa. Ad appena sette anni partecip\u00f2 al programma \"Clube do Guri\", trasmesso dall'emittente R\u00e1dio Farroupilha, e il suo esordio come cantante radiofonica avvenne quattro anni dopo nella stessa trasmissione, dove avrebbe lavorato in seguito come segretaria di produzione del programma e come presentatrice.\nDai nove agli undici anni prese lezioni di piano dalla vicina di casa, ma fu costretta a interrompere lo studio perch\u00e9 a casa non possedeva lo strumento su cui esercitarsi. Dai dodici anni in poi frequent\u00f2 alcune scuole superiori di Porto Alegre.\nLa carriera.\nIl successo in Brasile.\nIl 1959 la vide presente nel \"Programa Maur\u00edcio Sobrinho\", dopo che la cantante, ancora giovanissima, aveva firmato un contratto che la legava a R\u00e1dio Ga\u00facha, e l'anno seguente Elis Regina incise il suo primo disco con le canzoni \"D\u00e1 Sorte\" e \"Sonhando\". Per la casa discografica Continental, l'anno dopo fu la volta del primo album, \"Viva a Brotol\u00e2ndia\", e nel 1962 fu pubblicato il secondo LP, \"Poema\", e Porto Alegre la incoron\u00f2 \u201cMigliore cantante dell'anno\u201d. Nel 1963 incise il terzo album, questa volta per la CBS, intitolato \"O Bem do Amor\".\nIl 1964 fu l'anno in cui Elis Regina assieme al padre lasci\u00f2 Porto Alegre per trasferirsi a Rio de Janeiro in cerca di notoriet\u00e0. Qui fece conoscenza con Marly Tavares, Jorge Ben e Wilson Simonal con cui si esib\u00ec nello spettacolo televisivo \"Noites de Gala\", e cominci\u00f2 a frequentare il Beco das Garrafas, la zona di Rio de Janeiro dove si trovavano i locali notturni in cui crebbero gli artisti di bossa nova. \"Bossa Tr\u00eas\" e \"Sosifor\" furono due spettacoli che videro protagonista Elis Regina assieme a Marly Tavares e a Gaguinho. Il secondo show si svolse sotto la direzione artistica di Luiz Carlos Mi\u00e9le e Ronaldo B\u00f4scoli. Altre esibizioni la videro cantare a Rio assieme a S\u00edlvio C\u00e9sar, Agostinho dos Santos, Lennie Dale, Pery Ribeiro e lo Zimbo Trio, e a San Paolo Elis Regina partecip\u00f2 agli spettacoli \"Primeira Audi\u00e7\u00e3o\", \"Bossa S\u00f3\" e \"O Rem\u00e9dio \u00c9 Bossa\".\nCon una performance leggendaria in cui la cantante concluse nella posizione di crocifissione mentre le lacrime le rigavano gli occhi, a soli vent'anni vinse il I Festival Nacional de M\u00fasica Popular Brasileira del 1965 con la canzone \"Arrast\u00e3o\", conquistando il Berimbau de Oro, vittoria che la lanci\u00f2 a livello nazionale come astro nascente nell'ambito della musica popolare brasiliana, e l'album \"Dois na Bossa\", incisione dal vivo dello spettacolo \"Elis, Jair e Jongo Trio\", concerto di grande successo, fece guadagnare a Elis Regina e a Jair Rodrigues l'opportunit\u00e0 di condurre un programma TV settimanale di musica in cui venne a contatto con i grandi cantanti brasiliani del suo tempo. Allo stesso anno risale l'album \"Samba Eu Canto Assim\".\nFu in tourn\u00e9e in Europa insieme a Rodrigues e allo Zimbo Trio agli inizi del 1966. A marzo port\u00f2 al successo \"Elis\", disco in cui spiccava \"Can\u00e7\u00e3o do Sal\", composta da Milton Nascimento, e a settembre risale la partecipazione al II Festival da M\u00fasica Popular Brasileira, in cui si attest\u00f2 al quinto posto con la canzone \"Ensaio Geral\"; il mese dopo prese parte al I Festival Internacional da Can\u00e7\u00e3o con \"Canto Triste\", di Edu Lobo che la accompagn\u00f2 alla chitarra; infine a dicembre si esib\u00ec con Baden Powell.\nNel 1967, concluso il programma \"Fino da Bossa\", prese parte ad altre trasmissioni, e partecip\u00f2 a un'esibizione insieme a Gilberto Gil e Edu Lobo contro la musica straniera che stava invadendo il Paese. Con il motivo \"O Cantador\" si classific\u00f2 in finale nel III Festival da M\u00fasica Popular Brasileira, e ancora una volta fu premiata come migliore interprete, e poi pubblic\u00f2 due canzoni, \"Tristeza Que Se Foi\" e \"Upa, Neguinho\", a cui seguirono altri successi, \"Travessia\", di Milton Nascimento \u2013 con cui giunse seconda al II Festival Internacional da Can\u00e7\u00e3o \u2013 e \"Manifesto\". Quell'anno Elis Regina si spos\u00f2 con Ronaldo B\u00f4scoli, di sedici anni pi\u00f9 vecchio. La relazione sarebbe andata incontro a momenti burrascosi e la coppia \u2013 che ebbe il figlio Jo\u00e3o Marcelo \u2013 si sarebbe separata a met\u00e0 del 1972.\nIl trionfo internazionale.\nOrmai la popolarit\u00e0 di Elis Regina aveva superato i confini nazionali, infatti la cantante fu scelta a rappresentare il Brasile a Cannes in occasione del II Mercado Internacional do Disco e da Edi\u00e7\u00e3o Musical (MIDEM), con l'opportunit\u00e0 di apparire in diverse TV europee. In occasione della trasferta francese dette un concerto all'Olympia di Parigi. Tornata in Patria, continu\u00f2 a collezionare trionfi musicali, interpretando \"Sabi\u00e1\" (di Tom Jobim e Chico Buarque) e \"Noite dos Mascarados\", di Chico Buarque, cantata in lingua francese e con arrangiamenti di Eumir Deodato, lanciando l'album \"Elis Especial\", e poi con un concerto tenuto a Buenos Aires e un altro a Lisbona. In apertura del 1969 fu di nuovo in Europa, dove a Londra incise un LP con Peter Knight e in Svezia fu la volta della registrazione di un altro album in collaborazione con Toots Thielemans. Fu proprio nel Vecchio Continente che la cantante, mai apertamente schierata politicamente a differenza di altri artisti brasiliani, si lanci\u00f2 in una feroce critica nei confronti della giunta militare fascista che governava il suo Paese, avendo come scudo contro eventuali ritorsioni l'enorme popolarit\u00e0 di cui godeva in Patria. Il governo golpista, come perfida rappresaglia, la costrinse a cantare l'inno nazionale in occasione dell'anniversario dell'indipendenza del Brasile. Questo episodio le alien\u00f2 le simpatie di molti degli artisti dissidenti, ma in seguito fu rivelato che i militari avevano minacciato di arrestarla se si fosse rifiutata di obbedire, e il fatto di avere un figlio in tenera et\u00e0 la costrinse a sottostare al ricatto.\nA Rio de Janeiro fu protagonista dello spettacolo \"Elis com Mi\u00e9le &amp; B\u00f4scoli\", in cui era accompagnata dal quintetto formato da Roberto Menescal alla chitarra, Jurandir al pianoforte, Jos\u00e9 Roberto al contrabbasso, Wilson das Neves alla batteria e Hermes alle percussioni, e lanci\u00f2 le canzoni \"Vexam\u00e3o\" e \"Perd\u00e3o N\u00e3o Tem\" insieme a Pel\u00e9.\nGli anni settanta la videro ancora sotto i riflettori: a interpretare successi di compositori brasiliani \u2013 da sola o a fianco di grandi strumentisti connazionali \u2013, a intervenire in trasmissioni televisive, a partecipare a spettacoli accanto ai musicisti brasiliani C\u00e9sar Camargo Mariano, Luiz\u00e3o Maia, Ivan Lins, Mar\u00edlia Medalha, Paulinho Nogueira, Tom Z\u00e9, Benito Juarez, Marcus Vin\u00edcius, Tim Maia, Rita Lee, Chico Buarque e Maria Beth\u00e2nia, fra i tanti, e a registrare album. Fra gli LP di maggior rilievo, inciso nel febbraio/marzo del 1974 a Los Angeles \u00e8 \"Elis &amp; Tom\" \u2013 in cui la cantante duett\u00f2 con Tom Jobim \u2013 a cui segu\u00ec dopo sei mesi lo spettacolo dallo stesso nome. In quell'anno la cantante spos\u00f2 in seconde nozze C\u00e9sar Camargo Mariano, trasferendosi a San Paolo dove diede alla luce nel 1975 il secondogenito Pedro, e l'anno successivo scelse di andare ad abitare sulle colline a nord di San Paolo dove nacque la terza figlia, Maria Rita. Nel 1979 Elis Regina fu anche al Festival di Montreux, dove venne omaggiata da una ovazione che si protrasse per undici minuti.\nLa morte.\nNel 1980 fu allestito lo spettacolo \"Saudade do Brasil\" \u2013 da cui deriv\u00f2 il doppio album \u2013 che vedeva, oltre alla cantante, ventiquattro elementi fra danzatori e musicisti. Lo spettacolo \"Trem Azul\" dell'anno seguente fu l'ultima esibizione di Elis Regina e del 5 gennaio 1982 \u00e8 la sua ultima intervista nella trasmissione TV \"Jogo da Verdade\".\nDue settimane dopo, a San Paolo, la cantante mor\u00ec per un'intossicazione dovuta a un mix di cocaina e alcol secondo i risultati dell'autopsia. Il corpo senza vita fu portato al Teatro Bandeirantes, fu vestito, avvolto nella bandiera nazionale brasiliana con il suo nome al posto della dicitura \"Ordem e Progresso\" e vegliato fino all'alba del giorno successivo. Il corteo funebre, formato da migliaia di persone, si mosse dal teatro e percorse le vie della citt\u00e0 seguendo la bara trasportata dal Corpo dei Vigili del Fuoco, fino ad arrivare al cimitero di Morumbi dove Elis Regina fu sepolta, nella grande emozione che pervase tutto il Brasile e che \u00e8 testimoniata dai titoli dei giornali che la ricordavano con commozione.\nQualche giorno dopo, centomila persone assistettero a un concerto in memoria della cantante tenutosi a San Paolo con la partecipazione dei pi\u00f9 grandi cantanti brasiliani. Negli anni a venire furono organizzate manifestazioni in suo onore da associazioni, scuole musicali e centri culturali, oltre alla titolazione di vie e all'erezione di monumenti per mantenere vivo il ricordo della grande artista."}
{"id": "276697", "revid": "122446056", "url": "https://it.wikipedia.org/wiki?curid=276697", "title": "I paradisi artificiali", "text": "I paradisi artificiali (\"Les Paradis artificiels\") \u00e8 il titolo di un saggio sugli effetti delle droghe di Charles Baudelaire. \nStoria editoriale.\nL'opera fu pubblicata presso l'editore Poulet-Malassais nel 1860 e comprende al suo interno il saggio gi\u00e0 pubblicato precedentemente \"\"Del vino e dell'hashish raffrontati come modi di moltiplicazione dell'individualit\u00e0\" (\"Du vin et du Haschisch compar\u00e9s comme moyens de multiplication de l'individualit\u00e9\") e due nuove sezioni, \"Il poema dell'hashish\" (\"Le po\u00e8me du haschisch\") e \"Un mangiatore d'oppio\" (\"Un mangeur d'opium\").\nContenuto.\nIn questo scritto l'autore descrive le sensazioni provate dopo l'assunzione di sostanze stupefacenti quali hashish, oppio e vino. \nNel saggio da un iniziale elogio della droga quale strumento umano per soddisfare il \"gusto dell'infinito\" si passa ad una irrimediabile condanna: l'Artista, che segue i Principi Superiori dell'Arte, non pu\u00f2 che rifiutare la droga come mezzo di creativit\u00e0. Baudelaire afferma che \"orrenda \u00e8 la sorte dell'uomo la cui immaginazione, paralizzata, non sia pi\u00f9 in grado di funzionare senza il soccorso dell'hashish o dell'oppio\"\".\nCon l'espressione \"paradisi artificiali\" si designano al giorno d'oggi le droghe di qualsiasi tipo utilizzate spesso al fine di stimolare la creativit\u00e0 poetica e l'invenzione di immagini originali.\nIn questo primo saggio pubblicato sul Messager de l'Assembl\u00e9e nel 1851 Baudelaire paragona gli effetti del vino e dell'hashish, opponendo i positivi risvolti sociali provocati dal primo all'annullamento della volont\u00e0 del secondo. Baudelaire privilegia dunque il vino quale strumento che l'uomo usa per esaltare la sua personalit\u00e0 e la sua grandezza, per ravvivare speranze ed elevarsi all'infinito, al punto da mettere in guardia da chi non ha mai fatto uso di questa bevanda. \nLa predilezione di Baudelaire verso il vino \u00e8 poi palesata nella sezione de \"I fiori del male\" dedicata appunto al vino: la trasposizione in prosa di alcune sue poesie quali \"L'anima del vino\" e \"Il vino dei cenciaioli\" vanno a formare il secondo capitolo di questo breve saggio iniziale.\nSe da una parte dunque, il vino per Baudelaire esalta la volont\u00e0, \"\"l'organo pi\u00f9 prezioso\" di un Artista, l'hashish la annulla, diventando \"inutile e dannoso\" per l'uomo creativo.\nL'esperienza dell'hashish, pur dunque condannata, non viene respinta per\u00f2 totalmente: tra gli effetti di questa droga infatti Baudelaire ricorda la scomparsa del Tempo e le sinestesie create tra suoni, colori, profumi, \"corrispondenze\"\" che entreranno a far parte della sua poesia e la caratterizzeranno per sempre.\nNonostante Baudelaire condanni le droghe, "}
{"id": "276703", "revid": "124875291", "url": "https://it.wikipedia.org/wiki?curid=276703", "title": "Guido Cagnacci", "text": "Biografia.\nDefinito da alcune fonti artista bizzarro e stravagante, in quanto eccelse nell'arte pittorica precorrendo il futuro, scoprendo i corpi pi\u00f9 santi e pii rappresentandone le passioni proibite, nasce nel 1601 a Santarcangelo di Romagna, cittadina sulla via Emilia a una decina di chilometri da Rimini. Non sappiamo chi sia stato il suo primo maestro, ma tra il 1618 e il 1621 \u00e8 mantenuto dal padre a Bologna per apprendere l'arte della pittura, probabilmente presso Ludovico Carracci o un artista della sua cerchia.\nImportanti furono anche due soggiorni romani, nel secondo dei quali, tra il 1621 e il 1622, fu a fianco del Guercino. I suoi primi dipinti documentati sono due tele, \"la Processione del Santissimo Sacramento\" e il \"San Sisto Papa\", conservate presso il museo di Saludecio e del beato Amato attiguo alla chiesa di San Biagio di Saludecio, del 1627. Dal 1623 al 1648 la sua attivit\u00e0 si svolge soprattutto in Romagna, un periodo che vede l'affermarsi della fama dell'artista, ma anche segnato da avvenimenti turbolenti, come un tentativo di fuga con una giovane e chiacchierata vedova della nobile famiglia Stivivi, Teodora, per il quale nel 1628 Guido \u00e8 bandito da Rimini.\nA Santarcangelo gode della protezione di monsignor Bettini, che nel 1635 gli commissiona la pala con \"San Giuseppe e Sant'Egidio\" per la confraternita dei Falegnami e dei Fabbri, spartiacque tra la fase giovanile e la maturit\u00e0, che lo vedr\u00e0 rivolgersi soprattutto verso i grandi maestri emiliani, e in particolare Guido Reni e il Guercino.\nNel 1643 lavora ai dipinti del duomo di Forl\u00ec con \"San Valeriano e San Mercuriale\", mentre nel 1647 \u00e8 a Faenza, in relazione con la potente famiglia Spada. A Forl\u00ec \u00e8 anche la tela \"San Giuseppe in estasi\", nella chiesa di San Giuseppe dei falegnami.\nCon il 1648 termina l'attivit\u00e0 romagnola, e si stabilisce a Venezia con il nuovo nome di \"Guido Canlassi da Bologna\". A questo punto si datano molti dei suoi dipinti con figure femminili e soggetti profani. Su invito dell'imperatore Leopoldo I, verso il 1660 si trasferisce a Vienna, dove muore nel 1663. Alla corte imperiale dipinge la sua opera pi\u00f9 celebre, \"La morte di Cleopatra\". La versione finale, con le ancelle sullo sfondo, \u00e8 conservata al Kunsthistorisches Museum di Vienna, mentre alla Pinacoteca di Brera si conserva una versione con la sola regina morente, di forte sensualit\u00e0.\nMostre ed esposizioni.\nLa citt\u00e0 di Forl\u00ec ha organizzato una mostra \"Guido Cagnacci, protagonista del Seicento tra Caravaggio e Reni\", allestita ai Musei in San Domenico dal 20 gennaio al 22 giugno 2008.\nLa Pinacoteca civica di Forl\u00ec ha, acquistato un dipinto allegorico del Cagnacci, la \"Allegoria dell'Astrologia sferica\", mentre il dipinto \"Fiasca con fiori\", sempre della Pinacoteca forlivese, ha in Cagnacci solo uno dei possibili autori."}
{"id": "276704", "revid": "287204", "url": "https://it.wikipedia.org/wiki?curid=276704", "title": "Ganges Chasma", "text": "Il Ganges Chasma \u00e8 una valle presente sulla superficie di Marte, nella parte orientale della regione delle Valles Marineris, il pi\u00f9 vasto sistema di canyon del Pianeta rosso.\nSi tratta di una valle laterale dell'Eos Chasma, uno dei canyon principali della regione. Il suo letto \u00e8 ricoperto per la maggior parte da depositi alluvionali provenienti dalle pareti della valle, che sembrano essere collassate e precipitate sul fondo in numerosi punti, come \u00e8 stato possibile individuare grazie alle fotografie inviate a Terra dalla sonda Mars Global Surveyor nel 2001."}
{"id": "276705", "revid": "1821097", "url": "https://it.wikipedia.org/wiki?curid=276705", "title": "Thierry Lhermitte", "text": "Biografia.\nNegli anni settanta, con Christian Clavier, Michel Blanc e G\u00e9rard Jugnot (conosciuti al liceo di Neuilly) forma il gruppo comico \"Splendid\", al quale hanno collaborato anche Josiane Balasko e Marie-Anne Chazel. Con questo gruppo di amici lavora nella serie \"Les bronz\u00e9s\", il cui terzo capitolo realizzato nel 2006 ha superato in Francia l'incasso di 10 milioni di euro.\nNel 1981 \u00e8 stato il primo vincitore del Premio Jean Gabin. Durante questo decennio interpreta numerose commedie di grande successo tra le quali \"Il commissadro\" (1984) e molte altre inedite in Italia. Il ruolo brillante di maggior successo della sua carriera \u00e8 quello di Pierre Brochant in \"La cena dei cretini\" (1998) di Francis Veber. \nAssieme alla carriera di attore, negli anni novanta si dedica anche alla produzione cinematografica, alla quale per\u00f2 \u00e8 costretto a rinunciare dopo il fallimento commerciale del film \"Le prince du Pacifique\" (2000). Nel 2001 sorprende pubblico e critica con una efficace interpretazione drammatica nel film \"Une affaire priv\u00e9e - Una questione privata\".\nVita privata.\nDiscende da una famiglia di origine ebrea che vanta artisti e medici come il pittore L\u00e9on Lhermitte e i neurologi Fran\u00e7ois Lhermitte e Jean Lhermitte.\nDi carattere riservato, nel 1987 si concede un anno di riposo facendo il giro del mondo assieme alla famiglia.\nSoffre di prosopagnosia, una malattia rara che non gli permette di riconoscere i volti delle persone care e talvolta il suo stesso volto. Per questo motivo \u00e8 molto attivo nella raccolta dei fondi in favore della ricerca su questa malattia. "}
{"id": "276708", "revid": "1652635", "url": "https://it.wikipedia.org/wiki?curid=276708", "title": "Frida (nome)", "text": "Origine e diffusione.\nDeriva dai germanici \"Frida\" e \"Fr\u00ed\u00f0a\", in origine ipocoristici di nomi che contengono l'elemento \"frid\", \"pace\", come Federica, Fridolina e Fredesvinda. Il significato \u00e8 condiviso anche con diversi altri nomi, come Pace, Concordia, Femke, Mira, Irene, Shanti, Bar\u0131\u015f e Salom\u00e8.\nLa forma islandese e scandinava antica \"Fr\u00ed\u00f0a\" potrebbe essere stata influenzata da \"fr\u00ed\u00f0r\", che significa \"bello\". Pu\u00f2 anche risultare da un'abbreviazione del nome Elfrida.\nOnomastico.\nFrida \u00e8 un nome adespota, cio\u00e8 non \u00e8 portato da alcuna santa, e pu\u00f2 quindi essere ricordato il 1\u00ba novembre, giorno di Ognissanti."}
{"id": "276711", "revid": "104485", "url": "https://it.wikipedia.org/wiki?curid=276711", "title": "Rodolfo", "text": "Origine e diffusione.\nNome di origine germanica, \u00e8 formato da \"hrod\" (o \"hruod\", \"hroth\", \"gloria\", \"fama\") e \"wulf\" (o \"wulfa\", \"wolf\", \"lupo\"), e pu\u00f2 essere interpretato come \"lupo glorioso\", \"lupo della gloria\" o, in senso lato, \"guerriero glorioso\". La prima testimonianza di questo nome risale al re degli Eruli Hrodulf del V secolo, latinizzato poi in \"Rodolphus\".\nDalle forme contratte germanica e norrena \"Hrolf\" e \"Hr\u00f3lfr\" deriva il nome Rolf, che pu\u00f2 sostanzialmente essere considerato un ipocoristico di Rodolfo.\nOnomastico.\nL'onomastico si festeggia il 26 giugno (o il 17 ottobre) in memoria di san Rodolfo Gabrielli, benedettino, vescovo di Gubbio. Si ricordano altri santi e beati con questo nome, fra i quali, alle date seguenti:"}
{"id": "276715", "revid": "47767", "url": "https://it.wikipedia.org/wiki?curid=276715", "title": "Alice (nome)", "text": "Origine e diffusione.\nDeriva dal francese antico \"Aliz\" o \"Aalis\", forma tronca di \"Adelais\", a sua volta un ipocoristico di Adelaide (che significa \"di nobile stirpe\", \"nobile\"). In alcuni casi viene ricondotto invece al greco \u1f01\u03bb\u03c5\u03ba\u03ae (\"halyk\u1e17\") da \u1f01\u03bb\u03c5\u03ba\u03cc\u03c2 (\"halyk\u00f3s\"), ovvero \"[di acqua] salata, marina\", \"del mare\". In rarissimi casi pu\u00f2 essere un ipocoristico di Doralice.\nDivenne molto comune in Francia nel XII secolo, ed \u00e8 successivamente diventato ancora pi\u00f9 celebre grazie all'Alice dei libri di Lewis Carroll e del film Disney da essi tratto. In Inghilterra venne importato dai Normanni, e il suo uso aument\u00f2 considerevolmente dopo che la regina Vittoria lo diede a sua figlia, Alice di Sassonia-Coburgo-Gotha. La forma latina \"Alicia\", inizialmente usata solo nei testi latini, cominci\u00f2 a divenire di uso comune dal XVIII secolo.\nSecondo l'ISTAT, Alice \u00e8 uno dei dieci nomi pi\u00f9 attribuiti alle nuove nate in Italia dal 2000 al 2016, mentre \u00e8 stato fra i venti pi\u00f9 popolari negli Stati Uniti fra il 1880 e il 1920.\nOnomastico.\nL'onomastico pu\u00f2 essere festeggiato in memoria di pi\u00f9 sante e beate, alle date seguenti;"}
{"id": "276718", "revid": "47767", "url": "https://it.wikipedia.org/wiki?curid=276718", "title": "Patrizia", "text": "Origine e diffusione.\n\u00c8 la forma femminile del nome Patrizio, derivante dal latino \"patricius\", che vuol dire \"nobile\".\nLa forma \"Patricia\" appare in documenti latini dell'Inghilterra medievale, ma probabilmente non era usata come nome dalla popolazione; le prime attestazioni sono invece in Scozia nel XVIII secolo (o, secondo altre fonti, nel XVI secolo). Ad ogni modo, una spinta all'uso del nome venne data dalla figura della principessa Patrizia di Connaught, nipote della regina Vittoria, nata il giorno di san Patrizio.\nSull'onda della popolarit\u00e0 del nome nei paesi anglofoni (e in parte, nel napoletano, sostenuto dal culto di santa Patrizia), anche in Italia Patrizia ha cominciato a godere di buona diffusione verso la met\u00e0 del Novecento, mentre il maschile, contemporaneamente, era raro; negli anni settanta, il femminile batteva il maschile con quasi settantamila occorrenze (incluse poco meno di duemila \"Patricia\") contro meno di seimila.\nOnomastico.\nL'onomastico si pu\u00f2 festeggiare solitamente il 13 marzo in onore di santa Patrizia, martire a Nicomedia assieme ai santi Modesta e Macedonio, oppure il 25 agosto in memoria di santa Patrizia di Costantinopoli, religiosa e compatrona di Napoli."}
{"id": "276720", "revid": "72396", "url": "https://it.wikipedia.org/wiki?curid=276720", "title": "Curling ai XX Giochi olimpici invernali", "text": "Le gare di curling ai XX Giochi olimpici invernali si sono svolte dal 13 al 24 febbraio a Pinerolo, nel Palaghiaccio."}
{"id": "276723", "revid": "16758", "url": "https://it.wikipedia.org/wiki?curid=276723", "title": "Ester (nome)", "text": "Origine e diffusione.\nContinua il nome ebraico \u05d0\u05b6\u05e1\u05b0\u05ea\u05b5\u05e8 (\"'Ester\"), portato dalla protagonista dell'omonimo libro biblico, Ester, ragazza ebrea che diviene sposa del re di Babilonia Assuero.\nGeneralmente, il nome \"Ester\" \u00e8 considerato un derivato del nome di I\u0161tar, la dea babilonese conosciuta dagli ebrei come \u05e2\u05b7\u05e9\u05b0\u05c1\u05ea\u05b9\u05e8\u05b6\u05ea (\"'Ashtoret\"), la cui etimologia \u00e8 ignota; ipotesi alternative lo riconducono al persiano \"sitareh\" (\"stella\"), nel qual caso avrebbe analogo significato ai nomi Stella, Hoshi, Citlalli, Najm, Astro, Ylli, Csilla e Tara.\nIn Italia il nome \u00e8 pi\u00f9 diffuso al Nord, ed \u00e8 attestata anche una forma maschile, \"Estero\", comunque rarissima. Le forme inglesi sono usate sin dalla Riforma Protestante. Va notato che i due ipocoristici inglesi \"Essie\" ed \"Hettie\" sono condivisi l'uno con \"Estelle\" e l'altro con \"Henrietta\". In maniera abbastanza peculiare, dal nome di una donna cos\u00ec chiamata (Esther Vanhomrigh) deriva il nome Vanessa.\nOnomastico.\nL'onomastico viene festeggiato il 1\u00ba luglio, giorno nel quale la Chiesa cattolica commemora la biblica santa Ester, regina di Babilonia."}
{"id": "276725", "revid": "72396", "url": "https://it.wikipedia.org/wiki?curid=276725", "title": "Curling ai XIX Giochi olimpici invernali", "text": "Ai XIX Giochi olimpici invernali di Salt Lake City (Stati Uniti), vennero disputati due tornei di curling, maschile e femminile.\nTorneo maschile.\nRisultati.\n11 febbraio 09:00\n19:00\n12 febbraio 14:00\n13 febbraio 09:00\n19:00\n14 febbraio 14:00\n15 febbraio 09:00\n19:00\n16 febbraio 14:00\n17 febbraio 09:00\n19:00\n18 febbraio 14:00\nSemifinali.\n20 febbraio 14:00\nFinale per il 3\u00ba/4\u00ba posto.\n21 febbraio 09:00\nFinale per il 1\u00ba/2\u00ba posto.\n21 febbraio 14:30\nTorneo femminile.\nRisultati.\n11 febbraio 14:00\n12 febbraio \n09:00\n19:00\n13 febbraio 14:00\n14 febbraio 09:00\n19:00\n15 febbraio 14:00\n16 febbraio 09:00\n19:00\n17 febbraio 14:00\n18 febbraio 09:00\n19:00\nSpareggi.\n19 febbraio 09:00\n14:00\nSemifinali.\n20 febbraio 09:00\nFinale per il 3\u00ba/4\u00ba posto.\n21 febbraio 09:00\nFinale per il 1\u00ba/2\u00ba posto.\n21 febbraio 14:00"}
{"id": "276726", "revid": "47767", "url": "https://it.wikipedia.org/wiki?curid=276726", "title": "Valerio", "text": "Origine e diffusione.\nRiprende il \"nomen\" romano \"Valerius\", tipico della \"gens Valeria\", basato sul verbo \"valere\", che vuol dire \"essere forte\", \"essere vigoroso\", \"stare bene\", avendo quindi il significato augurale di \"robusto\", \"forte\", \"sano\", analogo a quello dei nomi Indalecio, Nerone, Druso e Valente (con il quale condivide anche la radice etimologica).\n\u00c8 maggiormente attestato in Italia settentrionale e in Toscana, e pi\u00f9 raro invece in Italia meridionale; la sua diffusione \u00e8 stata aiutata dal culto verso i numerosi santi cos\u00ec chiamati.\nIl nome Valeriano \u00e8 un patronimico di Valerio. Non va invece confuso con Valerico, di diversa origine.\nOnomastico.\nIl nome venne portato da molti dei primi santi; l'onomastico si pu\u00f2 festeggiare quindi in pi\u00f9 date, fra le quali:\nCuriosit\u00e0.\nNell'estate del 1998, lungo la costiera romagnola, in particolar modo a Riccione, si sentiva frequentemente gridare il nome \"Valerio\": si trattava di una specie di tormentone popolare, di cui tuttavia non \u00e8 stata ben chiarita n\u00e9 l'origine n\u00e9 il significato."}
{"id": "276727", "revid": "465169", "url": "https://it.wikipedia.org/wiki?curid=276727", "title": "Politico", "text": "Si definisce politico o personalit\u00e0 politica sia chi detiene una carica negli organismi statali, a livello di governo centrale o ente territoriale, sia gli esponenti degli apparati dei partiti politici con responsabilit\u00e0 di rappresentanza e/o coordinamento e/o gestionali della macchina partitica.\nEtimologia e uso del termine.\nIl sostantivo deriva dal termine greco \u03c0\u03bf\u03bb\u03b9\u03c4\u03b9\u03ba\u03cc\u03c2 (\"politik\u00f3s\"), cio\u00e8 relativo alla \u03c0\u03cc\u03bb\u03b9\u03c2 (\"p\u00f3lis\"), la citt\u00e0-stato. Invece, \"la lingua latina non ha (...) un termine corrispondente a \u00abuomo politico\u00bb; e non l\u2019ha perch\u00e9 manca, a Roma, la percezione di una specifica virt\u00f9, del saper agire in politica, separabile dalle altre virt\u00f9 necessarie per essere un \"optimus civis\", e soprattutto dall\u2019essere un valoroso combattente\".\nQuanto all'uso aggettivale, \"politico\", in Machiavelli, \"significa (...) \"conforme alle sane arti di governo\". Ha un significato puramente scientifico, ed \u00e8 contrapposto a \"corrotto\" che \u00e8 sinonimo di \"malgoverno\". Mancano in italiano esempi dell'uso della parola nel senso di \"astuto, macchinatore\". Solo per la fine del Seicento troviamo attestato il senso di \"scaltro\". In francese \"politique\" deve aver posseduto il senso di \"scaltro\" nella seconda met\u00e0 del Cinquecento, bench\u00e9 il Littr\u00e9 non citi alcun esempio anteriore a Pascal (...) In inglese troviamo la parola \"policy\" nel senso di \"espediente\" gi\u00e0 fin dal 1406 (...) Verso la met\u00e0 del Cinquecento \"policy\" \u00e8 divenuto sinonimo di \"astuzia, raggiro\"\".\nDescrizione.\nIl sostantivo \u2018\u2019politico\u2019\u2019 \u201crappresenta di per s\u00e9 espressione impropria perch\u00e9 tende a mettere nello stesso cesto tutto ci\u00f2 che ha a che fare col pubblico, accettando a priori l\u2019idea che si tratti di una carriera e non un servizio reso ai cittadini\u201d.\nAnche l'utilit\u00e0 ermeneutica della categoria potrebbe essere limitata, coinvolgendo essa attori della vita pubblica, i cui comportamenti possono essere assai diversi: ad esempio, si tende a distinguere il ruolo meramente politico dell'eletto ad un mandato rappresentativo, rispetto al ruolo \"istituzionale\" del designato ad un ruolo esecutivo.\nIn ogni caso, in Italia appartengono a tale categoria coloro che detengono le cariche di Presidente della repubblica, di Parlamentare nazionale (Deputato e Senatore) ed europeo (Europarlamentare), membri del Governo (membri del Consiglio dei Ministri e sottosegretari) e gli amministratori regionali, provinciali, comunali e metropolitani, oltre ai vari responsabili nelle varie funzioni e strutture partitiche nelle loro articolazioni. All\u2019interno di queste categorie non vi \u00e8 propriamente una gerarchia, ma \u201cc\u2019\u00e8 stato un tempo in cui chi esercitava la rappresentanza politica, soprattutto a livello legislativo, era portatore della dignit\u00e0 del suo ruolo, con tutto il rispetto e la reputazione che aveva il diritto di esigere. (...) Era un atteggiamento di rispetto che veniva rivolto ai parlamentari \u2013 rappresentazione sublimata del \u201cpolitico\u201d- riconoscendone due fondamentali dignit\u00e0: quella della competenza politica e quella del ruolo di rappresentanza\u201d.\nTeoria.\n\u201cPiero Calamandrei scrisse che la politica non \u00e8 una professione. Il che \u00e8 ovvio se si vuol dire che la politica sia soggetta alla stessa logica degli affari. Ma la nobile arte della politica vuol dire vocazione e alta professione. Essa, come dice Max Weber in \"La politica come professione\", deve mettere insieme l\u2019etica della convinzione e l\u2019etica della responsabilit\u00e0, ovvero saper commisurare le finalit\u00e0 con i mezzi disponibili, con lo sguardo addestrato a guardare nella realt\u00e0 della vita\u201c.\n\"Nella concezione di Mosca e in quella di Pareto ogni societ\u00e0, in qualunque momento storico, presenta uno strato, una fascia di individui che sono pi\u00f9 o meno monopolizzatori della funzione politica, dell\u2019attivit\u00e0 politica: sono \u2018i politici\u2019, come si usa dire nel modo pi\u00f9 corrente e abbreviato. Ma gi\u00e0 nel momento in cui si isolano questa realt\u00e0, questo termine-concetto, si profila anche, in Mosca e in Pareto, l\u2019idea di una cerchia pi\u00f9 larga, di uno strato pi\u00f9 vasto che si definisce genericamente classe dirigente. In ogni societ\u00e0 appaiono una classe politica in senso stretto e una classe dirigente. Questa distinzione dei due grandi politologi italiani \u00e8 ancora abbastanza informe; tuttavia \u00e8 il primo delinearsi della constatazione che \u2013 se, come visto, ci figuriamo la sintesi politica come una sfera \u2013 abbiamo un nucleo centrale costituito dalla classe politica, mentre intorno si ha una classe dirigente con certi rapporti di osmosi rispetto ai \u2018seguaci indifferenziati\u2019 e, dall\u2019altra parte, rispetto al nucleo che costituisce la classe politica stessa\"."}
{"id": "276728", "revid": "404449", "url": "https://it.wikipedia.org/wiki?curid=276728", "title": "Fornaci (Uzzano)", "text": "Fornaci \u00e8 una frazione del comune italiano di Uzzano, nella provincia di Pistoia, in Toscana.\nStoria.\n\u00c8 detta anche \"Fornaci di Santa Lucia\". Fino agli anni settanta del XX secolo, avevano sede in loco vari opifici. Il pi\u00f9 grande era la Fornace di laterizi Cecchi, di cui \u00e8 possibile vedere il vecchio forno per la cottura dei mattoni, recentemente restaurato. Altre fabbriche importanti erano la Vetreria Meoni e la Fonderia Rosi. Vi era poi la tessitura Cecchi, che dava lavoro a molte donne della zona.\nMonumenti e luoghi d'interesse.\nArchitetture religiose.\nAl centro del nucleo sorge l'oratorio della Visitazione (1826) della famiglia Anzilotti, al cui interno \u00e8 sepolto Pietro Anzilotti, storico locale autore di una \"Storia della Val di Nievole\" (1838). La frazione, data la sua centralit\u00e0 nella zona pedecollinare di Uzzano, \u00e8 stata scelta per la costruzione della chiesa dei Santi Lucia e Allucio, che ha sostituito dal 2012 la chiesa di Santa Lucia nelle funzioni parrocchiali.\nInfrastrutture e trasporti.\nIl paese \u00e8 attraversato dalla strada regionale 435 Lucchese."}
{"id": "276729", "revid": "1833487", "url": "https://it.wikipedia.org/wiki?curid=276729", "title": "Forone", "text": "Forone \u00e8 una frazione del comune italiano di Uzzano, nella provincia di Pistoia, in Toscana.\nStoria.\nConfina con il comune di Chiesina Uzzanese, e nacque nel corso del XX secolo. Si svilupp\u00f2 principalmente a partire dagli anni Settanta, quando l'area fu coinvolta in un massiccio sviluppo industriale e artigianale, oltre che residenziale."}
{"id": "276730", "revid": "287204", "url": "https://it.wikipedia.org/wiki?curid=276730", "title": "Giovanni Pace", "text": "Biografia.\nAttivit\u00e0 politica.\nDopo la Laurea in Economia e Commercio si \u00e8 dedicato alla libera professione di dottore commercialista. Dal 1960 al 1975 \u00e8 consigliere comunale a Chieti.\nNel 1994 \u00e8 eletto per la prima volta deputato nelle file del Movimento Sociale e viene rieletto nel 1996 stavolta con Alleanza Nazionale, in entrambi i casi nel \"collegio uninominale\" di Chieti.\nAlla Camera dei deputati ha ricoperto l'incarico di vicepresidente della VI Commissione permanente Finanze nella quale aveva gi\u00e0 ricoperto l'incarico di segretario. \u00c8 stato altres\u00ec Presidente della Commissione per la vigilanza sulla Cassa Depositi e Prestiti sia in dodicesima che in tredicesima legislatura.\nTra gli incarichi parlamentari si ricordano quelli di componente della Commissione Parlamentare di Vigilanza sull'anagrafe tributaria e componente della Commissione Consultiva in materia di riforma fiscale.\nNell'aprile del 2000 \u00e8 stato candidato alla presidenza della regione Abruzzo per la Casa delle Libert\u00e0, vincendo le elezioni contro il presidente uscente Antonio Falconio ma con uno scarto minimo del 0,46% ossia appena 3000 voti.\nNel 2005 si ricandida alla presidenza della regione Abruzzo ma viene sconfitto largamente dal candidato dell'Unione Ottaviano Del Turco che raggiunge il 58,3% dei voti contro il 40,6% delle preferenze dello stesso Pace.\nProcedimenti giudiziari.\nPace e l'inchiesta sulla Sanit\u00e0.\nGiovanni Pace, in seguito all'inchiesta della Procura della Repubblica di Pescara sulla Sanit\u00e0 in Abruzzo, che ha portato agli arresti il suo successore Ottaviano Del Turco, \u00e8 stato iscritto nel registro degli indagati insieme all'Assessore alla Sanit\u00e0 della sua stessa giunta Vito Domenici.\nI verbali dell'inchiesta riportano la dichiarazione dell'imprenditore della sanit\u00e0 Enzo Angelini, nella quale quest'ultimo riferisce di aver ricevuto da un soggetto il consiglio di erogare in favore di Pace un contributo di 200\u00a0000 euro per la campagna elettorale del 2005. La consegna sarebbe avvenuta \"in nero\", nelle mani di un terzo soggetto e nella misura ridotta a 100\u00a0000 euro. Il presidente Pace ha fatto notare che nessuno, neanche lo stesso Angelini, ha mai affermato che egli abbia chiesto e ottenuto, direttamente o per interposta persona, contributi non dichiarati di qualsivoglia genere e per qualsiasi motivo. Durante il corso di tutta la vicenda il presidente Pace non ha mai criticato la magistratura.\nIl 13 giugno 2011, Giovanni Pace viene assolto perch\u00e9 il fatto non sussiste o per non aver commesso il fatto.\nIl 24 novembre del 2009 si sparge la voce sui media locali di un presunto arresto, poi smentito, per le inchieste su un nuovo filone di Sanitopoli. Il presidente Pace ha denunciato per calunnia l'autore della notizia. La causa sar\u00e0 discussa presso il tribunale di Chieti il 5 ottobre del 2011. Giovanni Pace si \u00e8 costituito parte civile.\nIl 30 giugno del 2013, modificando la sentenza di primo grado, la Corte d'Appello di L'Aquila ha condannato Giovanni Pace per concussione a due anni di reclusione per l'inchiesta sulle tangenti nel campo della sanit\u00e0, relativamente al periodo in cui Pace era Presidente della Giunta regionale abruzzese.\nNel novembre 2014 la cassazione annulla la condanna per concussione, modificandola in finanziamento illecito ai partiti, reato prescritto."}
{"id": "276732", "revid": "106908", "url": "https://it.wikipedia.org/wiki?curid=276732", "title": "Danza basca", "text": "Le danze basche sono un gruppo di danze tradizionali della regione dei Paesi Baschi ballate anche in Francia e in Italia.\nLe danze sono una parte molto importante nella cultura e nel folclore di questa area geografica che comprende parte della Spagna e parte della Francia.\nSe si considerano le principali tipologie di danze basche si possono riconoscere tre raggruppamenti:\nOgni provincia, o territorio storico, presenta delle danze peculiari che vengono ballate nelle principali festivit\u00e0:\nBiscaglia (\"Vizcaya\" in castigliano, \"Bizkaia\" in basco).\n\u00c8 una provincia dei Paesi Baschi spagnoli le cui danze principali sono:\nGuip\u00fazcoa (Gipuzkoa in basco).\n\u00c8 una provincia dei Paesi Baschi spagnoli le cui danze principali sono:\nNavarra (Nafarroa in basco).\nUna regione a cavallo tra Francia (Bassa Navarra) e Spagna le cui danze principali sono:\nOtsagiko Dantzak\nIl nome originale di questa danza \u00e8 \"Lantzeko Ihauteria\" (dove Ihauteria significa appunto carnevale). Essa viene eseguita ogni primavera a Lantz, nella regione spagnola di Navarra nei paesi Baschi spagnoli, in occasione del Carnevale.\nI ballerini indossano alti e stretti cappelli decorati con carta colorata e coprono i loro visi con tessuti. Sono accompagnati dal pupazzo gigante di Miel Otxin che viene bruciato alla fine dei festeggiamenti.\nSecondo un'antica leggenda basca, Miel Otxin viveva a Lanz e si pensava portasse discordia. Questa sua bieca propriet\u00e0 poteva essere scongiurata solo grazie alle danze, alla musica e al rogo della sua simbolica rappresentazione. Da qui nasce la festa del Carnevale di Lanz.\n\u00c8 una danza piuttosto complessa, si balla singolarmente in cerchio muovendosi in senso antiorario con cerchi su se stessi alternati, accompagnando salti e rotazioni con le braccia.\nLabourd.\nLa zona pi\u00f9 occidentale dei Paesi Baschi francesi le cui danze principali sono: "}
{"id": "276734", "revid": "287204", "url": "https://it.wikipedia.org/wiki?curid=276734", "title": "Anton Diabelli", "text": "Biografia.\nProfessore ed editore di musica, nacque l'8 settembre 1781 a Mattsee, nei pressi di Salisburgo, dove il padre era musicista e sagrestano. Questi insegn\u00f2 a suo figlio gli elementi del canto, del pianoforte e del violino. All'et\u00e0 di sette anni fu accolto come fanciullo corista nel convento di Michaelbeuern e due anni dopo entr\u00f2 nella cappella di Salisburgo. \nNel 1796 and\u00f2 a continuare i suoi studi a Monaco e a perfezionare il suo sapere nella teoria e nella pratica della musica. All'et\u00e0 di 19 anni, studi\u00f2 teologia nel monastero di Raitenhaslach e cominci\u00f2 a saggiare le sue qualit\u00e0 nei differenti generi di composizione. Sottopose le sue opere all'esame di Michael Haydn che gli aveva insegnato l'arte di comporre e che gli testimoni\u00f2 sempre un paterno interesse. Si destin\u00f2 quindi allo stato monastico, ma la secolarizzazione dei conventi in Baviera cambi\u00f2 i suoi progetti e lo determin\u00f2 a recarsi a Vienna.\nL\u00e0 si diede all'esercizio del suo talento e si fece professore di musica insegnando pianoforte e chitarra. Nel 1818 si associ\u00f2 con l'editore di musica Cappi e nel 1824 rilev\u00f2 l'attivit\u00e0 che aveva in precedenza iniziato col suo socio. Nel 1852 cedette la sua attivit\u00e0 al suo aiutante C.A.Spina. Nel 1851 pubblic\u00f2 il catalogo tematico delle opere di Franz Schubert. Mor\u00ec a Vienna, il 7 aprile 1858.\nConsiderazioni sull'artista.\nCome compositore di musica, Diabelli si \u00e8 fatto notare, se non per il merito delle sue opere, quantomeno per la sua fecondit\u00e0. Le sue composizioni didattiche sono tipiche pagine senza problemi, di regolarissima quadratura, armonicamente elementari e melodicamente insinuanti, destinate a quel tipo di pianismo casalingo che avr\u00e0 imponenti manifestazioni nel corso del XIX secolo. Nello stesso ambito, pur con qualche pretesa in pi\u00f9 come tecnica esecutiva, sono le composizioni per chitarra e pianoforte. Al di fuori dell'ambito didattico, la sua produzione conserva la sua tranquilla socievolezza Biedermeier. Ha scritto per quasi tutti i generi e pressoch\u00e9 ogni strumento esistente, per il teatro, per la chiesa, musica da camera e da concerto ed era decisamente orientato verso un pubblico di modesti consumatori locali. Come editore fu molto attivo, ma era avaro e duro verso i giovani artisti di cui pubblicava le opere e che contribuivano alla sua fortuna. Fu cos\u00ec che acquist\u00f2 a vil prezzo la maggior parte delle composizioni di Franz Schubert di cui fu il primo editore, rimproverandogli persino di comporre troppo e di portargli troppo spesso manoscritti, scuse che utilizzava per diminuirgli l'importo dovutogli per ogni opera.\nOpere.\nSi hanno di lui diverse raccolte di danze e valzer per l'orchestra, quartetti, trii, duetti per violino e flauto, musica per chitarra sola e in varie combinazioni cameristiche, sonate per piano con e senza accompagnamento, rondeau, minuetti, valzer, cadenze, studi, \"pot-pourri\", ecc. sempre per gli stessi strumenti. Dieci messe, dodici graduali, dodici offertori, sette \"Tantum Ergo\" per pi\u00f9 voci, orchestra e organo, cantate, duetti, canzoni tedesche e romanze con accompagnamento di piano, operette o vaudeville, ecc. Il numero totale delle sue composizioni con numero d'opera supera il centinaio, pi\u00f9 almeno altrettante composizioni prive di numero d'opera. Fu autore anche di messe brevi (con organo o orchestra), messe solenni, graduali, offertori e altri brani di musica religiosa.\nUn suo valzer fu utilizzato da Beethoven come tema delle \"33 Variazioni per pianoforte op. 120\", note anche come \"Variazioni Diabelli\" e fu a base di un progetto musicale collaborativo avviato dallo stesso Diabelli, chiamato Vaterl\u00e4ndischer K\u00fcnstlerverein a cui aderirono circa 50 musicisti del tempo, contribuendo ciascuno con una variazione."}
{"id": "276735", "revid": "47767", "url": "https://it.wikipedia.org/wiki?curid=276735", "title": "Sabino (nome)", "text": "Origine e diffusione.\nDeriva dai soprannomi etnici di lingua latina \"sabinus\" e \"sabina\", che significano \"appartenente al popolo dei Sabini\".\nOnomastico.\nIl nome venne portato da molti dei primi santi; l'onomastico pu\u00f2 essere festeggiato in una delle seguenti date:"}
{"id": "276737", "revid": "1784938", "url": "https://it.wikipedia.org/wiki?curid=276737", "title": "Elitismo", "text": "Lelitismo \u00e8 una teoria politica basata sul principio secondo il quale il potere politico sarebbe sempre in mano a una minoranza che governa l'intera societ\u00e0.\nSi fonda sul concetto di \"\u00e9lite\", dal latino \"eligere\", cio\u00e8 \"scegliere\" (quindi \"scelta dei migliori\"); secondo tale impostazione le diverse forme di governo sebbene basate su principi di volta in volta diversi, e solo apparentemente contraddittori sotto diversi aspetti, lasciano intatta la struttura della societ\u00e0 che vede una \"leadership\" concentrata sul potere di una minoranza organizzata. \nPresupposti ideologici.\nIl punto di forza dell\"\u00e9lite\" \u00e8 nell'atomizzazione della massa. Secondo l'elitismo la massa \u00e8 confusa, dispersa e incapace di organizzarsi. Su questo caos si fonda la forza dell\"\u00e9lite\", che \u00e8 invece organizzata e in questo modo ottiene e mantiene il suo potere. C'\u00e8 dunque una critica verso la democrazia, ma non \u00e8 una critica che scaturisce da un giudizio di valore, bens\u00ec una critica quasi ontologica: la democrazia, semplicemente, non pu\u00f2 esistere, poich\u00e9 il popolo non ha le capacit\u00e0 di autogovernarsi e nel momento in cui si organizza esso porta automaticamente un\"\u00e9lite\" a prendere il potere. Si parla di a-democraticit\u00e0 dell'elitismo, non di anti-democraticit\u00e0. \nPer forza di cose, gli elitisti criticano anche la visione del liberalismo basato sulla separazione dei poteri (appunto perch\u00e9 il potere \u00e8 invece monopolizzato) e criticano il socialismo perch\u00e9 ritengono che la societ\u00e0 \u2013 ben lungi dall'essere divisa in classi \u2013 sia frammentata e atomizzata. La visione elitista si contrappone infine radicalmente a quella del pluralismo: quest'ultimo infatti ritiene che il potere sia largamente distribuito (e non monopolizzato) tra gruppi che si equilibrano (senza quindi formare \"\u00e9lite\").\nAl momento della sua nascita la teoria dell'elitismo (seppur di matrice scientifica) era connotata da una forte valenza ideologica, in contrapposizione con le teorie della democrazia radicale e con il marxismo. Il fatto che i governanti fossero minoranza e i governati maggioranza non \u00e8 una cosa nuova (lo stesso Saint-Simon lo afferma); l'elitismo per\u00f2 conferisce dignit\u00e0 scientifica a questa costante storica gi\u00e0 osservata. Il fenomeno \u00e8 proposto come qualcosa di ineluttabile nella storia della politica: i vecchi modi di considerare il governo (tripartizioni di Aristotele e Montesquieu e bipartizione di Machiavelli) sono considerati, secondo questa visione, obsoleti: sostanzialmente il sistema politico si fonda sempre sulla dicotomia massa-\"\u00e9lite\" ed il suo metodo di governo andrebbe declinato secondo i dettami della scuola realista.\nLa \"scuola italiana\".\nGaetano Mosca e Vilfredo Pareto.\nGli studiosi italiani del primo Novecento, come Gaetano Mosca e Vilfredo Pareto, furono i fondatori dell'elitismo (si parla di scuola elitista italiana). \nMosca, che usava il termine \"classe politica\" per riferirsi all\"\u00e9lite\", propose il \"criterio delle tre C\" per descrivere il funzionamento dei detentori del potere:\nLa riflessione di Mosca condotta in \"Elementi di scienza politica\"(1896) descrive il fenomeno elitista in questo modo: \nPareto, che operazionalizz\u00f2 la teoria elitista anche in logica e in matematica, riteneva che i membri delle \"\u00e9lite\" fossero davvero i membri migliori di una societ\u00e0 e fossero quindi legittimati a governarla. Per questo egli utilizza il termine \"aristocrazia\". A differenza di Mosca ritiene che il potere non sia monopolizzato da una sola \"\u00e9lite\", ma che in ogni ambito della societ\u00e0 (in ogni sua sotto-struttura) vi sia un\"\u00e9lite\": in ambito economico, culturale, militare e cos\u00ec via. Pareto, riprendendo una differenziazione gi\u00e0 compiuta dal Machiavelli, distingue inoltre tra un\"\u00e9lite\" di leoni e un\"\u00e9lite\" di volpi. I primi usano la coercizione, la forza (la \"macht\") per comandare; i secondi usano la persuasione e il mascheramento (la \"herrschaft\"). Alla lunga sono le \"\u00e9lite\" di volpi a perdurare, perch\u00e9 il loro potere poggia su una legittimit\u00e0 pi\u00f9 stabile e duratura. Pi\u00f9 che dai problemi di formazione e di costituzione delle \"\u00e9lite\", Pareto \u00e8 tuttavia interessato a come le \"\u00e9lite\" vengono sostituite da altre \"\u00e9lite\". A suo parere esse non sono infatti destinate a durare nel tempo, ma a essere sostituite; la storia \u00e8 \"cimitero di \"\u00e9lite\"\".\nRobert Michels.\nRobert Michels fu il pi\u00f9 controverso tra gli elitisti, ma i suoi studi diedero anche la prova dell'esattezza della tesi elitista. Allievo di Max Weber, fu socialista e membro del Partito Socialdemocratico di Germania, nella corrente anarco-sindacalista. Tuttavia, nel suo studio \"Sociologia del partito politico\" (1912), egli afferma che persino nel partito socialdemocratico ci sono \"\u00e9lite\" che comandano, perch\u00e9 ovunque vi sia organizzazione vi \u00e8 anche oligarchia. \u00c8 l'organizzazione stessa che produce oligarchia, \u00e8 nel momento stesso in cui si tenta di dare ordine sociale al caos della massa che tende a prevalere un\"\u00e9lite\". Lo studio di Michels, riscontrabile poi in molti altri partiti storici (anche se \u00e8 stato poi criticato e rivisto in seguito) mostra poi come le oligarchie partitiche finiscono per diventare pi\u00f9 moderate delle masse che rappresentano, diventano classiste e gelose del loro potere, si imborghesiscono e portano il partito alla moderazione e all'allontanamento dalle ideologie radicali di partenza. Michels si avvicin\u00f2 poi al fascismo nell'ultima parte della sua vita, che trascorse in Italia. La tesi di Michels \u00e8 stata denominata \"legge ferrea dell'oligarchia\": \"L'organizzazione \u00e8 la madre del predominio degli eletti sugli elettori. Chi dice organizzazione dice oligarchia\".\nDa molti, soprattutto in seguito alla seconda guerra mondiale, l'elitismo \u00e8 stato criticato per una sua vicinanza ideologica ai fascismi. In realt\u00e0 l'elitismo \u00e8 una teoria politica descrittiva pi\u00f9 che prescrittiva, cio\u00e8 si limita a descrivere la realt\u00e0 sociale che si delinea con la presenza dell'elitismo, senza proporre una sua visione, un metodo e delle regole da seguire. \u00c8 innegabile tuttavia una vicinanza di pensiero. Michels, ad esempio, ebbe molti rapporti con Mussolini, esaltandolo anche in alcuni suoi scritti pi\u00f9 tardi. Tuttavia nel secondo dopoguerra l'elitismo classico fu sommerso da critiche di vicinanza al fascismo e rinacque in una corrente pi\u00f9 moderata negli Stati Uniti.\n \nIn effetti, \"diversi partiti hanno continuato (anche dopo aver ceduto alla realt\u00e0 dell\u2019oligarchia) ad aggrapparsi ad importanti simboli della pi\u00f9 democratica formula del partito di massa. Probabilmente \u00e8 accaduto principalmente pi\u00f9 per motivi pratici che non idealistici. Nonostante i \"mass media\" abbiano ricoperto quei ruoli che avrebbero potuto richiedere altrimenti una militanza pi\u00f9 profonda e attiva, i partiti pigliatutto hanno avuto bisogno di un gran numero di iscritti non solo per una questione di status, ma anche per il supporto finanziario e pi\u00f9 in generale, con le parole di Katz e Mair, come \"cheerleader\". Tuttavia, abbandonati gli obblighi vicendevoli che legavano i partiti di massa coi loro iscritti, i partiti in generale stavano facendo un altro passo verso quello Stato naturale immaginato da Michels\".\nElitismo democratico.\nA partire dagli anni venti, con la pubblicazione della seconda edizione ampliata degli \"Elementi di scienza della politica\" di Mosca, la teoria della classe politica viene imponendosi per il suo valore scientifico e non per la sua connotazione ideologica: non \u00e8 pi\u00f9 una teoria destinata a circoli ultraconservatori, ma \u00e8 avvicinata anche da sinceri democratici.\nIn seguito alla seconda stesura degli \"Elementi di scienza politica\" di Mosca prende via un nuovo approccio all'elitismo. Nella seconda edizione dell'opera moschiana si evidenzia come le classi politiche possano trarre alimento dalle classi inferiori: la teoria delle \u00e9lite si pu\u00f2 perci\u00f2 conciliare con una visione democratica; il potere si configura cio\u00e8 come liberal-democratico (dal basso all'alto: classe politica allargata) e non come autocratico (dall'alto al basso).\nLa teoria elitista \u00e8 un prodotto della scienza politica italiana, come sostenuto da Norberto Bobbio; italiani sono anche i due maggiori interpreti democratici e liberali della teoria: Guido Dorso e Filippo Burzio. Dorso sostiene che in ogni societ\u00e0 esista un'\u00e9lite e descrive quali rapporti debbano intercorrere tra classe politica e resto della popolazione. La classe politica deve essere sempre pronta ad accogliere in s\u00e9 nuovi elementi, essa deve essere scelta dal basso e l'autogoverno locale deve contribuire a questa selezione. Burzio esalta il ruolo delle minoranze, le quali per\u00f2, secondo lui, si devono proporre e non imporre.\nQuando si diffuse nella politologia internazionale, furono riuniti sotto l'etichetta di \"elitisti democratici\" David Truman, John Plamenatz, Robert Dahl e Giovanni Sartori.\nNeo-elitismo.\nCentrale rispetto alla teoria elitista \u00e8 anche la figura di Harold Lasswell, il quale introduce la teoria all'interno del dibattito politologico statunitense. Egli pubblica nel 1936 \"Chi ottiene che cosa, quando e come\"; in questo libro sostiene che chi studia la politica si deve occupare esclusivamente delle \"\u00e9lite\". La massa non \u00e8 di nessun interesse per uno studioso della politica. In \"Potere e societ\u00e0\" egli formula una scala gerarchica delle \"\u00e9lite\": l\"\u00e9lite\" pi\u00f9 importante \u00e8 quella che detiene il potere, esiste per\u00f2 anche un\"\u00e9lite\" di tecnici e probabilmente, visto che il mondo si sta sviluppando tecnologicamente, essa andr\u00e0 ad acquisire sempre pi\u00f9 importanza.\nNella sociologia politica.\nUna nuova versione dell'elitismo si \u00e8 sviluppata dal secondo dopoguerra negli Stati Uniti. Il neo-elitismo parte dal saggio di James Burnham \"La rivoluzione dei manager\" (\"The Managerial Revolution\", 1941) in cui egli riprende la teoria delle \"\u00e9lite\" e prefigura che la futura classe al comando sar\u00e0 la classe dei manager: i detentori del potere saranno coloro che hanno le capacit\u00e0 intellettuali per mandare avanti le industrie e non pi\u00f9 i proprietari. In seguito egli scrive \"I neo-machiavellici\" (\"The Machiavellians\", 1943) proponendo una visione anti-statalista.\nAltri studiosi hanno invece parlato di una \"power \u00e9lite\" che usa i mezzi di comunicazione di massa per affermare e mantenere il proprio potere sulla massa passiva e confusa. Uno degli studi pi\u00f9 brillanti del neo-elitismo fu svolto nel 1953 da Floyd Hunter nella citt\u00e0 di Atlanta. Per scoprire chi fosse realmente al potere nella citt\u00e0 Hunter svolse un'analisi reputazionale, cio\u00e8 and\u00f2 a chiedere ai cittadini chi secondo loro fosse al potere. Ne emerse un quadro in cui le istituzioni locali, i posti di lavoro e le scuole facevano tutte in qualche modo riferimento a un\"\u00e9lite\" economica dominante. \nFondamentale \u00e8 anche l'apporto di Charles Wright Mills, il quale scrive \"Le \u00e9lite del potere\" (1956), in cui muove contro l'idea degli Stati Uniti come paradiso dell'uomo comune. La societ\u00e0 statunitense \u00e8 in realt\u00e0 estremamente chiusa e i poteri reali sono nelle mani di poche persone. Esistono tre \"\u00e9lite\": quella politica, quella economica e quella militare. Esse si coalizzano per impedire l'accesso al potere a persone estranee a questa cerchia. Ad esempio: la figlia di un generale sposer\u00e0 il figlio di un grande industriale; da un\"\u00e9lite\" si passa quindi a un'altra (lampante \u00e8 il caso di Eisenhower che da generale diventa presidente degli Stati Uniti d'America). Quindi Mills afferma che i rappresentanti della \"\u00e9lite\" non giustificano la loro posizione per il possesso di capacit\u00e0 superiori, ma solo perch\u00e9 si sono installati in posti istituzionali di comando, e porta come esempio la scarsa importanza assunta dagli ex presidenti statunitensi. \nPer Mills l'elitismo indica inequivocabilmente il segnale di una degenerazione della democrazia, in quanto lede le garanzie istituzionali.\nQuesta visione \u00e8 stata poi criticata da un'analisi svolta nel 1961 da Robert Dahl nella citt\u00e0 di New Haven, che giunse a conclusioni opposte, vicine alle tesi del pluralismo, di cui Dahl era esponente e che furono da lui declinate anche nella scienza politica.\nNella scienza politica.\nAll'elitismo democratico sotteso alla teoria delle moderne societ\u00e0 \"poliarchiche\" (Robert Dahl), \u00e8 collegata anche la concezione non teleologica del potere politico: essa spiega le alternanze del ceto politico non gi\u00e0 come dati patologici, dovuti alla \"decadenza\" della Costituzione, ma come elementi fisiologici in un sistema politico in cui la selezione deriva da una competizione aperta; \u00e8 questo il ritratto pi\u00f9 proprio della \"democrazia dei moderni\", caratterizzata dall'attrazione nella contesa politica di sempre nuovi interessi al cui soddisfacimento si candidano volta a volta nuovi soggetti politici; il voto popolare, mediante le elezioni, \u00e8 la regola procedurale che decide volta a volta quale soggetto politico garantisce un pi\u00f9 esteso fronte di interessi emergenti dalla societ\u00e0.\nGiovanni Sartori conclude la diatriba teorica, affermando che una teoria della democrazia \u00e8 davvero tale solo se ricomprende, al suo interno, sia la teoria \"variamente detta competitiva, pluralista o schumpeteriana\", sia la teoria classica o partecipativa o rousseauviana: \"ci\u00f2 che la democrazia \u00e8 non pu\u00f2 essere disgiunto da ci\u00f2 che la democrazia dovrebbe essere\". Nel suo \"Democrazia e definizioni\" (pubblicato originariamente dal Mulino nel 1957) \"Sartori riprende e rinnova una tradizione di studi che risale a Max Weber e a Joseph Schumpeter: propone una teoria del funzionamento della democrazia pluralista che tiene insieme il realismo (descrive la democrazia come essa \u00e8 effettivamente, inevitabilmente controllata e influenzata da \u00e9lite in competizione fra loro) e la considerazione \u2014 un elemento che era stato sottovalutato da Weber e da Schumpeter \u2014 di quella che Sartori chiama la \u00abpressione assiologica\u00bb, il peso che sugli attori esercitano i valori democratici\"."}
{"id": "276738", "revid": "1463849", "url": "https://it.wikipedia.org/wiki?curid=276738", "title": "Semiramide (disambigua)", "text": ""}
{"id": "276739", "revid": "228587", "url": "https://it.wikipedia.org/wiki?curid=276739", "title": "Antonio Falconio", "text": "Biografia.\nNato nel 1938 a Navelli, consegu\u00ec la laurea in scienze politiche. Divenuto giornalista professionista nel 1966, \u00e8 entrato alla Rai dopo aver scritto per diversi quotidiani. \u00c8 stato inoltre direttore responsabile del settimanale \"La Discussione\".\nConiugato, ebbe un figlio e una figlia e risiedette dapprima all'Aquila e poi a Roma. Qui \u00e8 morto il 22 dicembre 2021, all'et\u00e0 di 83 anni.\nAttivit\u00e0 politica.\nEntrato in politica tra le file della Democrazia Cristiana, fu membro del Consiglio provinciale della provincia dell'Aquila, del Consiglio comunale del capoluogo abruzzese e del Consiglio regionale, essendo capogruppo in tutte e tre le assemblee. Fu poi vicesindaco del comune dell'Aquila.\nCandidatosi alle elezioni politiche del 1979 alla Camera dei deputati fu eletto nella circoscrizione L'Aquila-Pescara-Chieti-Teramo per l'VIII legislatura repubblicana, venendo proclamato il 15 giugno di quell'anno. Durante il mandato da deputato fu membro della 9\u00aa Commissione permanente (Lavori pubblici) dal 1979 al 1980 e della 2\u00aa Commissione permanente (Interni) dal 1980 al 1983. Fu inoltre membro della Commissione parlamentare per l'indirizzo generale e la vigilanza dei servizi radiotelevisivi dal 1982 al 1983. Ricandidatosi alle elezioni politiche del 1983, risult\u00f2 il primo dei non eletti nel proprio partito, situazione ripetutasi anche alle elezioni del 1987.\nCon il dissolvimento della Democrazia Cristiana nel 1994, ader\u00ec al nuovo Partito Popolare Italiano, di cui divent\u00f2 segretario regionale.\nSi candid\u00f2 quindi alle elezioni regionali del 1995 per la carica di presidente dell'Abruzzo a capo di una coalizione di centro-sinistra, risultando il primo presidente abruzzese eletto a suffragio diretto. Ricandidatosi per un secondo mandato alle elezioni regionali del 2000, venne sconfitto con esiguo margine da Giovanni Pace del centro-destra, diventando comunque consigliere regionale di opposizione, carica che ricopr\u00ec fino al 2005.\nDissoltosi nel 2002 anche il Partito Popolare, ader\u00ec all'Unione dei Democratici Cristiani e di Centro (poi Unione di Centro).\n\u00c8 stato inoltre presidente dell'Istituto di Servizi per il Mercato Agricolo Alimentare (ISMEA) e consigliere dell'Ente Fiera di Verona."}
{"id": "276743", "revid": "118215023", "url": "https://it.wikipedia.org/wiki?curid=276743", "title": "Tolomeo (nome)", "text": "Origine e diffusione.\nDeriva dall'antico nome greco \u03a0\u03c4\u03bf\u03bb\u03b5\u03bc\u03b1\u1fd6\u03bf\u03c2 (\"Ptolemaios\"), latinizzato in \"Ptolomaeus\" e giunto in italiano come \"Tolomeo\", con caduta della \"P\" iniziale per semplicit\u00e0 di pronuncia; etimologicamente, viene ricondotto al termine \u03c0\u03c4\u03cc\u03bb\u03b5\u03bc\u03bf\u03c2 (\"pt\u00f3lemos\"), una forma omerica di \u03c0\u03cc\u03bb\u03b5\u03bc\u03bf\u03c2 (\"p\u00f3lemos\", \"guerra\", \"battaglia\"), avendo quindi il significato di \"guerriero\", \"della guerra\" o \"aggressivo\", \"battagliero\", \"bellicoso\".\nIn Italia \u00e8 diffuso per oltre met\u00e0 dei casi nel Lazio, ma si tratta di un utilizzo piuttosto scarso; a sostenerlo, oltre al culto di san Tolomeo, vescovo di Nepi, contribuisce anche il prestigio di Claudio Tolomeo, il celebre astronomo greco, e dei numerosi faraoni cos\u00ec chiamati che governarono sull'Egitto nel periodo tolemaico. Il nome appare anche nell'Antico Testamento, dove \u00e8 portato, fra gli altri, da Tolomeo di Gerico, avversario dei Maccabei.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "276745", "revid": "22475", "url": "https://it.wikipedia.org/wiki?curid=276745", "title": "KDiff3", "text": ""}
{"id": "276748", "revid": "1652635", "url": "https://it.wikipedia.org/wiki?curid=276748", "title": "Trojka (danza)", "text": "La Trojka \u00e8 una delle danze tradizionali delle regioni appartenenti alla Federazione Russa.\nTrojka.\nIl significato letterale della parola \"trojka\" \u00e8 \"in tre\". Simboleggia i tre cavalli che, tradizionalmente, tiravano i barrocci delle famiglie nobili.\nLa danza viene eseguita da gruppi di tre persone (un cavaliere tra due dame) disposti lungo un cerchio a \"cortege\".\nPrevede l'alternarsi di una passeggiata in senso antiorario e di un ballo secondo uno schema predefinito: i ballerini tenendosi per mano alzano le braccia, le ballerine a turno si infilano nel varco cos\u00ec creato tra il ballerino e la sua compagna e, passando dietro la schiena del ballerino, ritornano nella posizione di partenza. Al ripetersi di ogni sequenza, il cavaliere corre avanti lungo il cerchio e riprende la passeggiata e il ballo con la coppia di dame che lo precede."}
{"id": "276750", "revid": "200568", "url": "https://it.wikipedia.org/wiki?curid=276750", "title": "Lied", "text": "Lied (pronuncia: , al plurale \"Lieder\" ) \u00e8 una parola tedesca, che significa letteralmente \"canzone\" (o romanza). Tipicamente, i \"Lieder\" sono composizioni per voce solista e pianoforte. Talvolta, pi\u00f9 Lieder sono uniti in \"Liederkreise\", o \"cicli\", ossia una serie di canzoni (generalmente tre o pi\u00f9) legate da un singolo tema narrativo. Il compositore pi\u00f9 strettamente associato a questo genere musicale \u00e8 Franz Schubert, che ne compose oltre 600.\nStoria.\nI Lieder pi\u00f9 antichi risalgono all'et\u00e0 carolingia e seguono il modello del canto gregoriano. Nel tardo Medioevo si afferm\u00f2 il \"Lied\" con accompagnamento strumentale e, in seguito, il Lied polifonico, a tre o quattro voci, basato su melodie popolari o di corte.\nNel Seicento si impose la forma \"monodica\", accompagnata dal basso continuo, in stile sillabico e a frasi simmetriche. La fortuna del Lied si appann\u00f2 a causa dell'affermarsi, nei paesi di lingua tedesca, dell'opera italiana, nella prima parte del XVIII secolo. Alcuni Lieder furono tuttavia inseriti nelle partiture operistiche, con funzione di arie.\nDopo il 1750, l'interesse per il Lied rinacque progressivamente. L'accompagnamento pass\u00f2 man mano dal basso continuo al pianoforte. La forma del Lied fu accolta anche nel genere operistico tedesco del \"Singspiel\".\nNel periodo Romantico si afferm\u00f2 una tipologia popolaresca (il \"volkst\u00fcmliches Lied\"), che sar\u00e0 coltivata anche dai massimi autori di Lieder dell'Ottocento, a partire da Franz Schubert; essi tuttavia approfondiranno anche il lato espressivo, affidandosi spesso a testi letterari di grande prestigio, quali quelli di Goethe, Schiller e Heine. Nella seconda met\u00e0 del secolo, l'accompagnamento sar\u00e0 talvolta affidato all'orchestra."}
{"id": "276751", "revid": "767487", "url": "https://it.wikipedia.org/wiki?curid=276751", "title": "Spartaco (nome)", "text": "Origine e diffusione.\nContinua il nome latino \"Spartacus\", a sua volta dal greco \u03a3\u03c0\u03ac\u03c1\u03c4\u03b1\u03ba\u03bf\u03c2 (\"Spartakos\"); secondo alcune fonti, sarebbe tratto dal termine \u03c3\u03c0\u03ac\u03c1\u03c4\u03bf\u03bd (\"sp\u00e1rton\", \"corda\", \"gomena\", \"fune di sparto\"), col possibile significato di \"cordaio\", \"fabbricante di corde\". Altre fonti interpretano direttamente il latino \"spartacus\" come un etnonimo, col significato di \"proveniente da Sparta\".\nIl nome \u00e8 assai noto per essere stato portato da Spartaco, il gladiatore di origine tracia che diede il via ad un'insurrezione a Roma nel I secolo, alla cui storia s'ispirano diverse opere. La sua diffusione in Italia \u00e8 dovuta proprio a questa figura: si tratta in primo luogo di una ripresa recente, di stampo rivoluzionario, libertario e socialista, di chi vedeva in Spartaco un simbolo della lotta all'oppressione; in secondo luogo, il suo uso \u00e8 anche di matrice letteraria (si pensi allo \"Spartaco\" di Giovagnoli del 1874 e all'omonima tragedia di Nievo, esordita nel 1919) e cinematografica, specie dalla fine degli anni 1960 grazie al film di Stanley Kubrick \"Spartacus\"; \u00e8 attestato per met\u00e0 dei casi tra la Toscana e il Lazio, e per il resto sparso su tutto il territorio nazionale.\nOnomastico.\n\u00c8 un nome adespota, in quanto non \u00e8 portato da alcun santo; l'onomastico pu\u00f2 essere festeggiato il 1\u00ba novembre, in occasione di Ognissanti."}
{"id": "276753", "revid": "290948", "url": "https://it.wikipedia.org/wiki?curid=276753", "title": "Greggio (petrolio)", "text": ""}
{"id": "276754", "revid": "124998211", "url": "https://it.wikipedia.org/wiki?curid=276754", "title": "Feliciano di Foligno", "text": "\u00c8 venerato santo da tutte le Chiese che ammettono il culto dei santi, \u00e8 patrono di Foligno.\nBiografia.\nGiovinezza.\nNato nella romana \"Forum Flaminii\" (ora San Giovanni Profiamma, frazione di Foligno) intorno al 160, da famiglia nobile e cristiana, fu istruito a Roma sotto papa Eleuterio. Tornato nell'area di origine (che la Passio denomina erroneamente Tuscia), fu eletto vescovo e ordinato a Roma da papa Vittore I.\nPredicazioni.\nPredic\u00f2 per tutta l'Umbria, tanto da meritarsi il titolo di \"apostolo dell'Umbria\"; avendo il privilegio del Pallio pot\u00e9 consacrare vescovo, tra gli altri, san Valentino di Terni.\nMartirio.\nDopo 56 anni di episcopato, alla veneranda et\u00e0 di 89 anni, sub\u00ec il martirio il 24 gennaio di un anno tra il 249 e il 251, sotto l'imperatore Decio, in localit\u00e0 Monte Rotondo, poco distante dal centro di Foligno: secondo la leggenda, dopo essere stato a lungo torturato, Feliciano venne incatenato ad una biga e trascinato dai cavalli al galoppo, finch\u00e9 sopraggiunse la morte. \nFu sepolto a Foligno, presso il Ponte di Cesare sul fiume Topino, nel luogo ove in seguito venne eretta la Cattedrale a lui intitolata. Del suo corpo, per\u00f2 non se ne conosce la sorte, dato che in seguito venne riesumato e traslato in vari luoghi d'Europa.\nAl suo \u00e8 legato il martirio di santa Messalina avvenuto il giorno prima.\nMentre Baronio e i Bollandisti difendono il suo episcopato folignate, Lanzoni e Burchi ammettono solo il suo episcopato a Forum Flaminii. \u00abSecondo la \"Passio\", da cui non \u00e8 lecito prescindere, il santo nacque e fu eletto a \"Forum Flaminii\"; mor\u00ec, \u00e8 vero, e fu sepolto a Foligno, dove \u00e8 venerato come patrono, ma queste circostanze non possono trasformarlo in vescovo della citt\u00e0\u00bb.\nCulto.\nLa memoria del santo viene celebrata il 24 gennaio. In questa data a Foligno si svolge una solenne processione con la partecipazione delle diverse associazioni artigiane locali.\nNella Cattedrale di Foligno sono conservate due statue del santo: una realizzata interamente in argento e bronzo, ad opera dello scultore Giovanni Battista Maini, un'altra realizzata in cartapesta (a cui risulta essere legata un'indulgenza) e visibile durante tutto l'anno in Cattedrale, ad eccezione del periodo di gennaio quando la statua argentea del Maini viene esposta alla venerazione dei fedeli in occasione della ricorrenza."}
{"id": "276755", "revid": "1543377", "url": "https://it.wikipedia.org/wiki?curid=276755", "title": "Danza serba", "text": "Danze tradizionali della repubblica serba\n\u0160etnja.\n\u0160etnja letteralmente significa \u201cpasseggiata\u201d.\nVeniva suonata in occasione di diverse festivit\u00e0.\nLa danza aveva inizio qualora un ballerino pagasse uno dei diversi gruppi di musicisti zingari. Gli amici si legavano uno ad uno alla sinistra del primo ballerino, dando vita ad una danza di catena. La \u0160etnja cominciava a serpeggiare per tutta l'area di ballo riunendo sempre pi\u00f9 persone e quando il cerchio aperto era abbastanza grande, i musicisti suonavano pi\u00f9 velocemente e il ballo terminava.\nLa \u0160etnja \u00e8 ballata tutt'oggi anche nel sud Italia e questo schema di ballo viene riprodotto fedelmente."}
{"id": "276757", "revid": "834", "url": "https://it.wikipedia.org/wiki?curid=276757", "title": "Greggio", "text": ""}
{"id": "276759", "revid": "2184720", "url": "https://it.wikipedia.org/wiki?curid=276759", "title": "Enciclopedia Treccani", "text": "L'Enciclopedia Italiana di scienze, lettere ed arti (abbreviata in Enciclopedia Italiana), comunemente nota come La Treccani, \u00e8 la pi\u00f9 famosa enciclopedia in lingua italiana, edita a cura dell'Istituto dell'Enciclopedia Italiana, fondato a Roma il 18 febbraio 1925 da Giovanni Treccani e Giovanni Gentile. La prima edizione fu pubblicata in trentacinque volumi, pi\u00f9 uno di indici, dal 1929 al 1937, cui sono seguite nel corso degli anni nove appendici.\nLa Treccani \u00e8 considerata come probabilmente la massima impresa editoriale italiana in ambito culturale, nonch\u00e9 una delle pi\u00f9 importanti enciclopedie del XX secolo, insieme all'XI edizione dell\"Encyclop\u00e6dia Britannica\" e all\"Enciclopedia universal ilustrada europeo-americana.\"\nStoria.\nLa prima edizione.\nIn precedenza l'Italia non aveva avuto una grande enciclopedia universale, se non per rifacimenti e adattamenti di opere straniere. Nel 1924 l'imprenditore tessile Giovanni Treccani (1877-1961) \u00abvenne avvicinato dagli amici Ferdinando Martini e Bonaldo Stringher che, conoscendo il suo mecenatismo, (...) gli proposero la pubblicazione di una grande enciclopedia italiana\u00bb.\nTreccani ne fu fortemente interessato e pens\u00f2 l'iniziativa ancora pi\u00f9 in grande. L'istituto, che doveva provvedere all'immenso lavoro di organizzazione e di pubblicazione dell'opera, venne fondato a Roma il 18 febbraio 1925, dapprima con il nome di \"Istituto Giovanni Treccani\" e dal 1933 con quello attuale di \"Istituto dell'Enciclopedia Italiana\". Oltre al fondatore, che ne era anche il presidente, ne facevano parte il filosofo Giovanni Gentile in qualit\u00e0 di direttore scientifico, l'editore Calogero Tumminelli quale direttore editoriale, Gian Alberto Blanc, Pietro Bonfante, il maresciallo Luigi Cadorna, il ministro Alberto De Stefani, lo storiografo Gaetano De Sanctis, l'economista Luigi Einaudi, il pittore Vittorio Grassi, il medico Ettore Marchiafava, il giurista Silvio Longhi, il gi\u00e0 citato Ferdinando Martini, il giornalista Ugo Ojetti, lo storiografo Francesco Salata, il politico Vittorio Scialoja, l'economista Angelo Sraffa, l'ammiraglio Paolo Thaon di Revel e il presidente del Senato Tommaso Tittoni. A redattore capo dell'opera fu chiamato il filosofo del linguaggio Antonino Pagliaro. Gran parte di loro nel 1925 ader\u00ec al manifesto degli intellettuali fascisti.\nIl filosofo Giovanni Gentile, suo primo direttore scientifico, fu l'animatore della prima edizione dell'Enciclopedia Italiana dal 1925, e a lui si devono in gran parte il livello culturale e l'ampiezza della visione dell'opera. Invit\u00f2 infatti \u00aba collaborare alla nuova impresa 3.266 studiosi, di diverso orientamento\u00bb, poich\u00e9 \u00abnell'opera si doveva coinvolgere tutta la migliore cultura nazionale, compresi molti studiosi ebrei o notoriamente antifascisti, che ebbero spesso da tale lavoro il loro unico sostentamento\u00bb.\nGiovanni Gentile riusc\u00ec inoltre a mantenere una sostanziale autonomia, nella redazione dell'opera, dalle interferenze del regime fascista.\nDal 1925 al 1928 si ebbe la fase preparatoria che vide la formazione del comitato tecnico (composto dai direttori di 48 sezioni) e la redazione di un lemmario. Gli argomenti trattati diedero origine a 60.000 voci principali e 240.000 secondarie. L'importante ruolo di redattore capo, dopo i contrasti tra Antonino Pagliaro e Gentile, fu dal 1929 preso da Bruno Migliorini e infine da Umberto Bosco.\nLa prima edizione, costituita da trentacinque volumi di testo e uno di indici, venne pubblicata dal 1929 al 1937; ogni volume contava circa un migliaio di pagine, ed ebbe ottimo successo.\nIl livello era ottimo: nelle voci risultanti, si pu\u00f2 infatti trovare \u00abun buono, e spesso ottimo avviamento a qualunque indagine (...), sia in quelle su argomenti di carattere generale, sia in quelle dedicate a singoli autori. Affidate a specialisti, contengono in genere una trattazione chiara e precisa degli argomenti (...), con una bibliografia essenziale. Alcune di queste voci (per esempio Romanticismo, Rinascimento, Dante) sono dei modelli di precisione e compiutezza e hanno un valore scientifico che va al di l\u00e0 di quello puramente informativo\u00bb.\nLe appendici.\nDal 1935 al 1943 furono pubblicate anche varie voci dell'enciclopedia in fascicoli separati; il primo di questi riguarda la voce \"Fascismo\", firmata da Benito Mussolini (ma redatta in realt\u00e0 dallo stesso Giovanni Gentile) e Gioacchino Volpe.\nSuccessivamente si pose, e continua a porsi, il problema degli aggiornamenti.\nNel 1938 fu pubblicato il volume della prima appendice e altre otto seguirono dopo la guerra. Le successive videro un progressivo dilatarsi dei volumi e dell'arco temporale di riferimento: la seconda \u00e8 in due volumi per dieci anni, la terza in due volumi per dodici anni, la quarta in tre volumi per diciotto anni, la quinta in cinque volumi per quattordici anni.\nLa \"Quinta appendice\" (1979-1992) fu redatta in senso tradizionale, con l'aggiornamento di alcune voci o con l'introduzione di nuove.\nSuccessivamente, in concomitanza con la nascita e lo sviluppo di internet e la crisi delle grandi opere enciclopediche, gli aggiornamenti, peraltro pubblicati inevitabilmente sempre diversi anni dopo il periodo a cui si riferivano, persero in buona parte il loro carattere peculiare per comprendere pubblicazioni di carattere eterogeneo. Sembrava che la casa editrice non sapesse bene cosa fare, divisa tra l'idea di concludere l'opera e cristallizzarla in senso storico, non potendo sostenere il passo e la capacit\u00e0 di aggiornare e collegare le informazioni delle nuove tecnologie, o di continuare a pubblicare altri volumi cercando nuovi sviluppi.\nNon vi fu pi\u00f9, infatti, una \"Sesta appendice\" ma l'\"Appendice 2000\", pubblicata nel 2000, che si componeva di due volumi di aggiornamento vero e proprio di lemmi, pi\u00f9 due volumi di indici di tutta l'opera fino ad allora, due volumi di saggi diversi e due volumi di fotografie, intitolati \"Eredit\u00e0 del Novecento\".\nLa \"Settima appendice\", pubblicata negli anni 2006 e 2009, era intitolata \"XXI secolo\" ed era formata da due volumi contenenti estratti da altre opere della casa editrice, pubblicati anche come terzo supplemento del vecchio \"Dizionario enciclopedico italiano\", tre volumi di aggiornamento pubblicati per ultimi, e di un DVD.\nL'\"ottava appendice\", pubblicata negli anni 2012 e 2013, consta, infine, di due volumi di aggiornamenti e sei volumi, intitolati \"Il contributo italiano alla storia del pensiero\", dedicati a Diritto, Economia, Filosofia, Scienze, Storia e politica, Tecnica.\nLa \"Nona appendice\" si compone di quattro volumi: i primi due volumi sono di aggiornamento e sono stati pubblicati con la data 2015. Gli altri due volumi, pubblicati nel 2018 completano \"Il contributo italiano alla storia del pensiero\" e sono dedicati rispettivamente alla Letteratura e alla Musica.\nComplessivamente, dunque, l'Enciclopedia si compone per adesso di ben settantaquattro volumi, per un totale di diverse decine di migliaia di pagine. Le voci dell'opera sono generalmente firmate con le iniziali degli autori.\nCritica.\nL'Enciclopedia Italiana avrebbe rappresentato, durante il ventennio fascista, un esempio emblematico del compromesso fra il regime e l'\u00e9lite culturale italiana dell'epoca.\nVersione online.\nNel 1996 nasce il sito Treccani.it, che diventa progressivamente una vera enciclopedia online consultabile gratuitamente. A partire dal 2014 il portale supera cento milioni di visite.\n\"Il Tascabile\" \u00e8 una webzine italiana, rivista online di approfondimento culturale, edita nel 2016.\nUso nella scuola.\nIl 30 maggio 2009 \u00e8 stato ufficializzato un accordo raggiunto tra il Ministro per la pubblica amministrazione e l'innovazione Renato Brunetta e l'Istituto della Enciclopedia Italiana. L'accordo prevede la presenza in due siti del Ministero di alcuni materiali disponibili con licenza Creative Commons. Inoltre, \u00e8 previsto un collegamento tra il portale Scuola della Treccani con il portale InnovaScuola del Ministero, mentre quest'ultimo ospiter\u00e0 un motore di ricerca dal quale accedere al vocabolario e ai lemmi enciclopedici presenti sul sito della Treccani.\nCollaboratori dell'Enciclopedia.\nAll'opera hanno contribuito, anche nel secondo dopoguerra, molti personaggi di rilievo nel panorama scientifico e culturale italiano e non.\nTra questi vi sono i seguenti (si riporta di seguito al nome la parte dell'Enciclopedia dove sono presenti voci dell'autore):"}
{"id": "276761", "revid": "2149966", "url": "https://it.wikipedia.org/wiki?curid=276761", "title": "Horcynus Orca", "text": "Horcynus Orca \u00e8 un romanzo dello scrittore italiano Stefano D'Arrigo pubblicato nel 1975, che narra il ritorno a casa del protagonista, 'Ndrja Cambr\u00eca, ossia Andrea Cambria, un marinaio della Regia Marina Italiana che percorre a piedi le devastate coste calabre durante l'autunno del 1943, quando l'Italia fin\u00ec investita dalla guerra, invasa dagli eserciti Alleati e della Germania nazista. L'odissea del giovane siciliano, reduce dalla partecipazione alla guerra mondiale, che deve affrontare un viaggio da Napoli a Cariddi, attraverso il Mare dello Stretto, per rivedere la propria isola \u00e8 irta di difficolt\u00e0 e sofferenza. Quel tempo e quel mondo devastato, reso irriconoscibile dalla guerra, si rivela un'occasione per la sua maturazione alla vita, ma anche un'iniziazione alla morte: agli avvenimenti e alla lotta per sopravvivere di 'Ndrja si accompagnano visioni e sogni, dominati dalla presenza delle \"fere\", famelici delfini, e dall'apparizione dell'Orcaferone - l'Horcynus orca del titolo - creatura mostruosa e, assieme, visione simbolica dell'immensa rovina.\nGenesi del romanzo.\nL'opera, di vasto respiro epico e lirico, \u00e8 l'esito di un lavoro di riscrittura di pi\u00f9 di vent'anni, iniziato intorno al 1950. Nel primo decennio di scrittura, la notizia del romanzo gira nei circoli letterari italiani attirandone l'attenzione, tanto che nel 1959 viene attribuito a D'Arrigo il premio della Fondazione Cino del Duca, la cui giuria \u00e8 composta, tra gli altri, da Eugenio Montale, Elio Vittorini e Cesare Zavattini. Nel 1960, esce sulla rivista \"Il Menab\u00f2\" un lungo lacerto dell'opera, di oltre cento pagine, il cui titolo provvisorio \u00e8 \"I giorni della fera\". La prima redazione \u00e8 conclusa gi\u00e0 allora nella sua struttura narrativa, ma l'autore affronta una profonda revisione linguistica, che protrae per altri anni, anche grazie al sostegno dell'editore Arnoldo Mondadori. Nel 1975, il romanzo esce col titolo definitivo di \"Horcynus Orca\": \u00e8 la terza redazione di D'Arrigo che viene, finalmente, pubblicata, grande esempio di postmoderno italiano. Ma l'accoglienza fu controversa: opera letteraria di grandi ambizioni, fu incompresa dai critici e ottenne un generale rifiuto del pubblico, facendone ancor oggi dopo 45 anni un capolavoro sconosciuto al pubblico italiano.\nTra quelli che lo hanno apprezzato, sono Giuseppe Pontiggia, Primo Levi e il critico George Steiner, secondo cui \u00ab\u00e8 la sola risposta europea a Moby Dick: D'Arrigo compete con Melville e ne \u00e8 all'altezza\u00bb.\nNell'autunno 2000, fu data alle stampe anche la prima versione dell'opera, col titolo iniziale \"I fatti della fera\".\nTrama.\nIl romanzo, lungo 1264 pagine nell'edizione a stampa, non \u00e8 diviso in capitoli. Talvolta una linea bianca separa la fine di una frase dall'inizio del periodo successivo. Tuttavia, \u00e8 possibile dividere l'opera in tre parti che corrispondono a due stacchi tipografici seguiti da un cambio di pagina, prima di pag. 344 e prima di pag. 617.\nLa narrazione copre un arco temporale di soli cinque giorni, dal 4 all'8 ottobre 1943, ma numerose digressioni sotto forma di flashback raccontano episodi anche precedenti.\nParte prima.\nNelle settimane successive all'armistizio dell'8 settembre 1943, l'esercito italiano si sbanda; pi\u00f9 di met\u00e0 dei militari in servizio nella penisola gettano le armi e cercano di tornare a casa. Tra di loro c'\u00e8 anche il marinaio Andrea (\u2018Ndrja) Cambria, che discende la costa calabra con l'intenzione di tornare dalla base navale di Napoli alla Sicilia. Nei pressi di Praia a mare incontra le \"Femminote\", donne che contrabbandano sale; una di queste, Jacoma, propone a \u2018Ndrja Cambr\u00eca di appartarsi con la pi\u00f9 giovane fra loro, la bellissima Cata. Il marinaio sospettoso indaga presso le altre donne e viene a sapere che Cata \u00e8 sotto incantesimo. La suocera Jacoma vuole che a togliere le voglie sessuali della nuora sia un marinaio, come il figlio che l'ha abbandonata ancora vergine (\"la fessicella, a passarci il dito di sotto, si sente ancora la panna e il velo di come usc\u00ec di ventre a sua madre\") dopo tre giorni per partire in guerra. Le \"femminote\" si portano appresso una testa di gesso da un busto di Mussolini, decollato dopo la caduta del fascismo, perch\u00e9 Cata \u00e8 abituata a urinarci dentro.\nLe \"femminote\" raccontano che \u00e8 impossibile trovare un passaggio per la Sicilia perch\u00e9 gli angloamericani hanno affondato tutte le imbarcazioni, tutti i ferrib\u00f2 (\"ferry boat\") in servizio da e per la costa calabra; si lamentano che su quelle imbarcazioni loro hanno passato la vita, hanno viaggiato, contrabbandato, partorito, e qualcuna afferma anche di essere stata posseduta sessualmente dalla nave. Quattro soldati sbandati che cercano a loro volta di tornare a casa si avvicinano, preoccupati dall'affondamento dei ferrib\u00f2 e turbati dalla bellezza di Cata; il capo dei quattro, il mutilato Boccadopa, decide che siccome \u2018Ndrja Cambr\u00eca \u00e8 un marinaio, \u00e8 il pi\u00f9 adatto a trovare il modo di attraversare lo stretto di Messina.\nProseguendo lungo la costa, \u2018Ndrja incontra due donne che fanno il bucato in riva al mare, madre e figlia che vengono da Amantea. Sono di ritorno da Cannitello, dove hanno cercato di persuadere il figlio e fratello Sas\u00e0 Liconti a tornare a casa. Il giovane sembra uscito di senno, dopo anni di seminario ha lasciato tutto e tenta a ogni costo di convincere gli inglesi a traghettarlo in Sicilia, mostrando a tutti una misteriosa fotografia il cui contenuto la madre non vuole rivelare a Ndrja; il marinaio promette comunque di tentare di far rinsavire Sas\u00e0. Poco oltre il reduce incontra un pescatore che ha dovuto darsi al commercio, dal momento che la sua barca \u00e8 stata requisita dai tedeschi per caricarvi i soldati italiani vittime di un combattimento dopo l'8 settembre. L'uomo trasporta a dorso di cavallo carne di delfino decapitato, vendendola per tonno agli abitanti dell'interno. Anche \u2018Ndrja trova delfini morti spiaggiati lungo le coste del Golfo d'Aria, e uno \"spiaggiatore\" vestito con resti delle divise di tutti gli eserciti in guerra, che ne raccoglie le carcasse. L'uomo racconta degli scontri per il possesso dello Stretto tra alleati, italiani e tedeschi. Sia i ferrib\u00f2 che la flotta da pesca sono stati affondati, ma lo \"spiaggiatore\" \u00e8 sicuro che le \"femminote\" sapranno indicargli come ottenere un passaggio. Avrebbero infatti smontato e nascosto sotto i letti le barche, e \u2018Ndrja potrebbe sedurle perch\u00e9 \u00e8 giovane e prestante e farsi cos\u00ec trasportare dall'altra parte.\n\u2018Ndrja e i soldati arrivano nel paese delle Femmine e scoprono che in ogni casa si cucina la pestilenziale \"fera\", il delfino che i mariti pescano nello Stretto. C'\u00e8 un intero ossario di carcasse spolpate sulla spiaggia, un cimitero di fere. Un professore di Messina dedic\u00f2 la sua vita e la sua scienza da queste parti per scoprire il mistero della riproduzione delle anguille, nessuno dei pescatori aveva mai visto uova d'anguilla; un mistero come quello delle fere \"trentenarie\", le pi\u00f9 anziane, che scompaiono dalla circolazione per andare a morire altrove, ma dove? In un sogno a occhi aperti, \u2018Ndrja Cambr\u00eca vede le fere trentenarie che perseguono una morte volontaria nel ventre dell'isola di Vulcano, dove il fuoco consuma istantaneamente la carne lasciando la carcassa di ossa bianche.\nLa vista dei delfini porta alla memoria di \u2018Ndrja Cambr\u00eca due episodi del proprio passato; il primo avvenne quando da ragazzo aiutava il padre e gli altri pescatori; un giorno avevano catturato la fera che distruggeva le reti e terrorizzava i pescatori, ma era intervenuta una nave in transito dallo Stretto verso l'Abissinia. Il caporione fascista a bordo aveva diffidato i pescatori (nel romanzo definiti \u201cpellisquadre\u201d perch\u00e9 hanno la pelle indurita dal mare e dal sole, come quella del pescecane) dal far del male al delfino, poi inspiegabilmente in un'esibizione di virilit\u00e0 davanti ai proprio uomini aveva scaricato addosso all'animale morente l'intero caricatore del moschetto. Il secondo ricordo risale a quando \u2018Ndrja era in Marina, e il guardiamarina signor Monanin non credeva alla ferocia dell'animale che i pescatori siciliani chiamavano fera: a lui il delfino ispirava sentimenti di bont\u00e0. L'ufficiale racconta anche due aneddoti sul cuore del delfino che ricordano a \u2018Ndrja quando accaduto al padre da bambino: divenuto amico di un giovane delfino femmina, da lui battezzato Mezzogiornara, aveva molto sofferto quando tre cacciatori l'avevano uccisa senza motivo a colpi di moschetto. Per guarirlo, la madre aveva dovuto fargli ingerire la cenere d'osso della Mezzogiornara impastata con miele.\nQuesti sono i pensieri di \u2018Ndrja mentre si aggira sulla spiaggia alla ricerca di un passaggio per mare. Dopo avere trovato sotto la sabbia un cimitero di teschi di fere divorate, il marinaio incappa in una femminota che lo invita a aiutarla a varare un'imbarcazione nascosta in casa, in cambio del trasbordo oltre lo Stretto.\nLa femminota \u00e8 Ciccina Circ\u00e8, che per la traversata si fa aiutare dalla fere: le incanta con il suono di una campanella che tiene a bordo, gli animali che saltano intorno alla barca tengono lontani gli spiriti dei molti soldati morti in quel tratto di mare. Durante il tragitto Ciccina Circ\u00e8 tenta di sedurre \u2018Ndrja, poi gli racconta del proprio innamoramento per il siciliano Baffettuzzi, del quale ha perso le tracce durante la guerra. La barca si ferma in mezzo alla corrente quando le fere si stancano, poi approda alla costa siciliana. \u2018Ndrja ha capito che Ciccina Circ\u00e8 ha messo la barca in mare solo per lui, senza nulla da trasportare indietro di contrabbando, e che in cambio vuole essere posseduta da lui sulla spiaggia. Il marinaio acconsente, poi lei rimette l'imbarcazione in mare.\nParte seconda.\n\u2018Ndrja si rende conto di essere sbarcato proprio a Cariddi, il suo paese. Per prolungare il piacere del ritorno cammina fra le case, osservando i compaesani. Vede il padre Caitanello Cambr\u00eca tirare fuori dall'armadio i vestiti della moglie deceduta anni prima di parto, e ricorda il periodo difficile che pass\u00f2 dopo la disgrazia, quando non sapeva rassegnarsi alla perdita. La notte, in sonno, continuava a chiamarla con i nomignoli che le dava in vita, e che \u2018Ndrja origliava dal proprio letto.\nBussa alla porta del padre, che per l'emozione, o forse perch\u00e9 offeso dalla sua troppa lontananza, finge di non riconoscerlo; \u2018Ndrja deve rievocare episodi della propria fanciullezza per sciogliere le sue resistenze. Poco prima del suo ritorno Caitanello ha avuto un incidente scontro con una fera, denominata Manuncularais, che ha ferito con un coltellino durante una solitaria uscita in mare. I pellisquadre e i paesani temono che questo possa incattivire le fere, e Caitanello per rappresaglia decide di chiudersi in casa e rifiuta di stringere la mano ai compaesani che vorrebbero scusarsi con lui. Perci\u00f2 il ritorno del figlio arriva a proposito.\nCon il rimpatrio di \u2018Ndrja la trama del romanzo si fa meno precisa, le digressioni si moltiplicano. Il giovane marinaio tornato borghese rievoca un episodio della insurrezione contro gli occupanti, le quattro giornate di Napoli, e poi le prime esperienze con femmine, da adolescente. Lui e i suoi coetanei erano influenzati dai racconti del vecchio Ferdinando Curr\u00f2 sulle sirene, sulla genealogia femminile che vede le mitiche donne-pesce antenate delle fere, e queste a loro volta delle femminote. Le prime esperienze erotiche dei giovani pescatori furono con una bionda straniera che li attir\u00f2 sul proprio yacht mentre il marito era fuori, e poi con una trapanese che sosteneva di essere stata rapita da due africani, morti nel frattempo di una malattia esantematica.\nParte terza.\nIl ritorno di \u2018Ndrja dall'odissea della guerra avviene poco tempo dopo il quarto risveglio dal fondale marino dell'Orca, mito assassino dei pellisquadre, straziatore delle popolazioni marine, mostro che sparge intorno a s\u00e9 il fetore della propria carne guasta a causa di una orribile ferita suppurante sul fianco sinistro. Sul libro illustrato delle specie marine del sig. Cama, il Delegato di Spiaggia, \u00e8 catalogato con il nome di Orca, ma per i pescatori \u00e8 la fera pi\u00f9 grande, l'Orcaferone. Diverso anni fa Ferdinando Curr\u00f2 da giovane riusc\u00ec a arpionarlo e fu trascinato con il suo equipaggio fino a Malta, dove dovette rinunciare alla preda e tagli\u00f2 le gomena.\nAlla ricomparsa del mostro i pescatori sono preoccupati, ma la bestia si limita a terrorizzare le fere. Anzi, il suo nuoto sul fondo del mare provoca l'affioramento della \"cicirella\", i filamenti di uova di anguilla che le donne abbrustoliscono alla fiamma e della quale si riempiono la pancia bambini, vecchi e pellisquadre. Per questo nella discussione tra don Luigi Orioles, che teme l'insediamento dell'orcaferone nello stretto, e il Delegato di Spiaggia, che prevede una sua emigrazione, gli abitanti di Cariddi vedono come un buon segno la presenza dell'animale. Tutto ci\u00f2 accade nel periodo in cui Caitanello Cambr\u00eca vive da recluso in casa.\nImprovvisamente, quando gi\u00e0 tra le donne di Cariddi si diffonde un sentimento di gratitudine per l'animale, nel quale vedono addirittura una rassomiglianza con il recentemente scomparso Ferdinando Curr\u00f2, l'orca con una decisione improvvisa abbandona lo Stretto trascinando con s\u00e9 tutte le fere, tranne quelle \"habitu\u00e9\", che vivono nei mari intorno.\nForse la pi\u00f9 contenta per il ritorno a casa sano e salvo di \u2018Ndrja \u00e8 Marosa Orioles, la figlia di don Luigi, la ragazza pi\u00f9 simile a una \"zita\" (fidanzata) che lui abbia a Cariddi. L'ha lasciata ancora acerba, la ritrova rotonda e matura. Don Luigi per\u00f2 ha un incarico per lui: una lunga camminata sul litorale fino a Messina per vedere che i pescatori degli altri villaggi riescano a uscire a mare, se vi siano ancora mastri d'ascia all'opera dopo la devastazione della guerra. Lungo la strada per\u00f2 il giovane incappa nel maltese Mani\u00e0ci, alla ricerca di rematori da reclutare per una regata a tre che le truppe di occupazione vogliono organizzare fra inglesi, americani e messinesi. Quando vede \u2018Ndrja gli offre 1000 lire invece delle 500 che offre agli altri, perch\u00e9 ha riconosciuto in lui un marinaio e un pescatore. Il giovane tuttavia teme che si tratti di una trappola, e che lo mandino come prigioniero di guerra oltre oceano. Approfittando della distrazione del maltese, che contratta i favori sessuali di alcune femminote, \u2018Ndrja si allontana.\nIl mattino del 7 ottobre un dramma va in scena nello stretto. Le fere si mettono d'accordo per attaccare contemporaneamente l'orca, a turno si scagliano sulla sua coda e alternandosi finiscono per amputargliela. Il gigante rimane mutilato e impotente, e dato che la sua natura \u00e8 essere immortale, in balia degli eventi. Un branco di sarde lo attacca, nutrendosi della carne esposta del gigante impotente. Tra i pellisquadre nasce un dibattito sul destino del mostro immobilizzato in agonia: c'\u00e8 chi teme che la sua carcassa possa impestare tutto il mare, chi vorrebbe invece approfittarne, tagliarla a pezzi e rivenderla spacciandola per tonno.\nTra i pescatori continua il dibattito se il ferone sia davvero immortale o se non stia piuttosto per morire una volta per tutte: questa sarebbe ai loro occhi la morte della Morte. Sopraggiunge una nave militare inglese, a bordo c'\u00e8 il maltese Mani\u00e0ci venuto a cercare \u2018Ndrja. Il giovane cerca di resistere all'offerta di mille lire, poi a don Luigi viene in mente che gli inglesi pur di assicurarsi le braccia dell'ex marinaio potrebbero anche arpionare il ferone e arenarlo davanti a Cariddi, cos\u00ec che gli abitanti possano approfittarne. \u2018Ndrja \u00e8 per\u00f2 cos\u00ec infastidito dai modi dell'intermediario, Sanciolo, da cacciarlo malamente e richiedere che sia il Maltese in persona a sbarcare per reclutarlo; poi, davanti all'insistenza dell'uomo che addirittura fa sorgere negli altri pellisquadre il sospetto che l'interesse del Maltese sia morboso e \u201cparticolare\u201d, il giovane caccia in malo modo Sanciolo.\nI pellisquadre temono che a questo punto gli inglesi rinuncino a ingaggiare \u2018Ndrja che perder\u00e0 cos\u00ec le mille lire promesse, che servirebbero come anticipo per il mastro d'ascia al quale vogliono ordinare una nuova palamitara, una barca da pesca in sostituzione di quelle distrutte durante i combattimenti. Ma \u2018Ndrja prende l'iniziativa, incoraggiato anche dall'atteggiamento di don Luigi che oramai lo tratta come un adulto. Parla con Mani\u00e0ci, gli inglesi aiutano a arenare la carcassa dell'orcaferone, appena morto, e tutti gli abitanti di Cariddi si aggrappano alle corde per trascinarla a riva.\n\u2018Ndrja parte per Messina con Masino, il suo fratello di latte. Mani\u00e0ci vorrebbe che \u2018Ndrja riconoscesse dai calli delle mani quanti nella squadra ingaggiata siano realmente pescatori e quanti sbarbatelli, ma lui si rifiuta perch\u00e9 sa che verrebbero lasciati a casa. La notte vengono ospitati nell'ex Casa del Fascio di Messina, ma assistono alla morte di un contrabbandiere colpito dalla ronda e gli sbarbatelli fuggono tutti.\nIl mattino dell'8 ottobre 1943, \u2018Ndrja e Masino si recano a Galati Mamertino a trovare il maestro d'ascia don Armandino Raciti, per commissionargli la barca, ma qui scoprono che l'uomo non lavora pi\u00f9: colpito da un ictus che lo ha lasciato senza parola, in pratica ha abbandonato l'opera alla moglie che cerca di portarla avanti secondo le sue indicazioni. La signora li sollecita a portarle il legno, e lei taglier\u00e0 una palamitara come da loro desiderio. \u2018Ndrja per\u00f2 se ne va senza impegnarla.\nTornati a Messina trovano il Maltese che ha rinunciato all'idea di mettere in acqua una squadra di messinesi per sfidare inglesi e americani. \u00c8 disposto comunque a dare a \u2018Ndrja le mille lire, ma lui vuole guadagnarsele. Incarica Masino di radunare gli sbarbatelli impressionati dal fatto di sangue, rifugiatisi nella sede di un'organizzazione indipendentista siciliana. Vuole scendere immediatamente in mare a provare.\nCon l'aiuto di Masino riesce a insegnare ai neofiti il ritmo del remo e della volga, e continuano a allenarsi sotto gli occhi del Maltese fino a notte. Nell'oscurit\u00e0, ancora remano con entusiasmo e fiducia, non per vincere ma per fare bella figura; la lancia si avvicina a una portaerei, la sentinella fa partire nel buio un colpo d'avvertimento che prende \u2018Ndrja Cambr\u00eca in mezzo agli occhi, uccidendolo sul colpo.\nLingue e stile.\nOltre alla lunghezza, la caratteristica pregnante di \"Horcynus Orca\" \u00e8 l'invenzione linguistica, l'originale creazione di un vocabolario sovraccarico di significati in cui si intrecciano, inestricabili, almeno tre livelli: l'italiano colto e letterario, la parlata popolare dei pescatori siciliani, infine una gran quantit\u00e0 di termini originali, ideati dall'autore. L'assenza voluta di un qualunque glossario o di note a pi\u00e8 di pagina fanno della lettura di \"Horcynus Orca\" un'impresa ardua, per nulla facilitata dall'incessante tendenza dell'autore alla digressione e al flusso di coscienza.\nCi sono inoltre numerosi richiami e i paralleli con altre opere letterarie: l'epica greca (in particolare l\"Odissea\"), l'opera verghiana, il \"Moby Dick\" di Melville e l\"Ulisse\" di Joyce.\nCuriosit\u00e0.\nIl giornalista Piero Melati sull'inserto culturale \"Robinson\" de \"La Repubblica\" richiama le numerose influenze sul testo di H\u00f6lderlin, cui D'Arrigo dedic\u00f2 la propria tesi di laurea, della filosofia di Nietzsche e Heidegger, senza dimenticare la teoria degli opposti di Eraclito, \u00abfino a risalire ad una visione (letteraria) della conoscenza, annidata nel romanzo ed espressa nelle sibilline formule del 'sentito dire, visto con gli occhi e visto con gli occhi della mente'"}
{"id": "276768", "revid": "976949", "url": "https://it.wikipedia.org/wiki?curid=276768", "title": "Olinto Marinelli", "text": "Biografia.\nFiglio di Giovanni Marinelli, \u00e8 stato considerato un \"maestro di coetanei\", dai suoi contemporanei, e \"animatore di uomini e istituti pronti a offrire il loro concorso\" da Biasutti (geografo); subentr\u00f2 al padre, a soli 26 anni, alla cattedra di geografia di Firenze, che tenne dal 1902 al 1926.\nAvviato dal padre agli studi naturalistici e alla geografia secondo un \"programma di metodica esplorazione locale\", egli prosegu\u00ec il lavoro del genitore e svilupp\u00f2 il suo pensiero attorno alle \"cause attuali\", cio\u00e8 l'idea che le trasformazioni del mondo non sono diverse dalle trasformazioni del territorio in una relazione di causa-effetto; traghett\u00f2 quindi la geografia da una dimensione storico-letteraria, quale allora era, a una dimensione propriamente scientifica. Sostenne \"l'unit\u00e0 organica della geografia come scienza e metodo\", affermando la necessit\u00e0 dell'esplorazione e del diretto contatto con le cose; elev\u00f2 inoltre la cartografia a strumento essenziale della disciplina e introdusse il ratzelismo in Italia.\nNel 1917-1918 collabor\u00f2 alla \"Rivista di geografia didattica\" fondata da Sebastiano Crin\u00f2 contribuendo a rendere l'insegnamento della geografia materia di studio scientifico. Dal 1901 al 1926 subentr\u00f2 al padre Giovanni alla presidenza della Societ\u00e0 Alpina Friulana, dove partecip\u00f2 alla stesura della \"Guida delle Prealpi Giulie\"1912.\n\u00c8 noto per essere stato l'autore dell'\"Atlante dei tipi geografici\" pubblicato dall'Istituto Geografico Militare nel 1922, nel quale si evidenzia l'importanza della cartografia, che avvicinerebbe al suolo le discipline economiche e storiche, e si analizza il concetto di \"tipo\" e \"tipo ideale\", sulla base di esempi concreti vicini e lontani. \u00c8 stato il direttore della Rivista Geografica Italiana, ma anche collaboratore di riviste scolastiche come \"La geografia per tutti\", pubblicazioni indirizzate a un pubblico non specialistico. \nIl suo pensiero, nell'ambiente geografico, viene ancora considerato valido e attuale.\nA lui \u00e8 dedicata la sede della Scuola Primaria dell'Istituto Comprensivo di Tarcento e, assieme al padre, il Rifugio Giovanni e Olinto Marinelli."}
{"id": "276770", "revid": "117851104", "url": "https://it.wikipedia.org/wiki?curid=276770", "title": "Danza rumena", "text": "Questa voce elenca le principali danze tradizionali romene.\nCiuleandra.\nLa \"Ciuleandra\" \u00e8 una danza, (molto simile al sirtaki), ballata nella Romania. \u00c8 conosciuta anche in Macedonia e in Grecia e fu introdotta in America da Mihai David nel 1972.\nNella regione dell'Oltenia il suolo \u00e8 molto fertile nei periodi piovosi; in periodo di siccit\u00e0, per\u00f2, il vento trasporta polline di erbe dannose (\"ciulini\") una sorta di cardo selvatico con grossi semi ricoperti da un involucro spinoso, che oltre a rimanere sui vestiti si attacca alla lana delle pecore. Questa danza veniva ballata per scongiurare questo evento nefasto: il nome significa infatti \"Danza delle erbe maligne\".\nIl canto che accompagna la danza \u00e8 di Maria T\u0103nase che ha ispirato Liviu Rebreanu per la scrittura di un romanzo nel 1930 pubblicato poi nel 1985.\nTraduzione.\n\u00ab Foaie verde siminoc,\nTineti Ciuleandra pe loc,\nS-inc-odata mai baieti,\nHop s-asa s-asa.\nTineti-o flacai asa,\nPan-o ajunge Puica,\nS-inc-odata mai baieti,\nHop s-asa s-asa.\nIntariti-o nitelus\nCa ajunge acus-acus\nS-inc-odata mai baieti,\nHop s-asa s-asa.\nMai intariti-o de-un pas,\nC-a ajuns si n-a ramas,\nS-inc-odata mai baieti,\nHop s-asa s-asa.\nDoua fire, doua paie,\nLuati Ciuleandra la bataie,\nS-inc-odata mai baieti,\nHop s-asa s-asa.\nTot asa, ca nu ma las,\nCa sunt cu Puica pe-un pas,\nS-inc-odata mai baieti,\nHop s-asa s-asa.\nDoua fire, doua paie,\nIa Ciuleandra la bataie,\nS-inc-odata mai baieti,\nHop s-asa s-asa.\nS-inc-odata mai baieti,\nHop s-asa s-asa !. \u00bb\nAlunelul.\nL'alunelu (o alunelul) \u00e8 anch'essa originaria dell'Oltenia, ma viene ballata anche in altre regioni. L'etimologia del nome della danza e della sua origine \u00e8 incerta: secondo alcuni essa era danzata dai bambini romeni che gli avrebbero dato il nome di un frutto, \"piccola nocciola\" \"aluna\" appunto. Secondo Theodor Vasilescu, \"alunelu\" potrebbe essere anche riconducibile a \"A lui Nelu\"; secondo questa interpretazione Nelu \u00e8 il diminutivo del nome proprio \"Ion - Ionel - Nelu\", il titolo vorrebbe allora dire \"(Il ballo) di Nelu\".\nTraduzione.\nAlunelu', Alunelu', andiamo a ballare\nper essere fortunati,\nchi con noi in cerchio baller\u00e0\ngrande grande diventer\u00e0\nchi con noi non baller\u00e0\npiccolo rimarr\u00e0.\nCoasa.\nLetteralmente \"la falce\" e simile ad una tarantella, non ha un testo ben preciso, \u00e8 danzata in pochissime localit\u00e0 della Moldavia Rumena ed in Repubblica Moldova\nSarba.\n\"(C\u044b\u0440\u0431\u0430)\" in cirillico, \u00e8 una danza tipica rumena e di tutta l'area dei balcani. Si danza in cerchio tenendosi per mano, con passi intercalanti, andando prima da sinistra a destra, poi in direzione opposta. Dalla parola \"Sarba\" deriva \"Sarbatoare \" festa in rumeno."}
{"id": "276772", "revid": "300067", "url": "https://it.wikipedia.org/wiki?curid=276772", "title": "David Hawkins", "text": "Carriera.\nGiocatore dotato di mezzi fisici molto importanti, predilige in modo particolare le penetrazioni, bench\u00e9 talvolta non disdegni il tiro da tre punti.\nAl college ha giocato fino al 2004 con la Temple University, dove, grazie alle sue importanti doti fisiche viaggiava alla notevole media di oltre 20 punti a partita.\nFinito il college ha disputato la pre-season con gli Houston Rockets dopodich\u00e9 a partire dal 2004 si \u00e8 accasato in Italia, alla Nuova Sebastiani Basket Rieti con 25 punti di media in sei mesi in Legadue.\nNell'aprile 2005 viene ingaggiato dalla Virtus Roma, con cui arriva alla semifinale scudetto, persa contro la Fortitudo Bologna, dopo aver fornito ottime prestazioni in tutte le gare dei play-off.\nNel 2006 vince il titolo di MVP della finale di Coppa Italia nonostante la sconfitta della propria squadra contro la Carpisa Napoli.\nDopo un inizio di stagione decisamente sotto tono, nel quale si \u00e8 rivelato incostante, offrendo a volte prestazioni di altissimo valore, a volte gare pi\u00f9 deludenti forse attirato dalle sirene NBA. Probabilmente il vero Hawkins \u00e8 stato quello della stagione precedente dove ha avuto statistiche di altissimo valore.\nDopo la gara-3 della semifinale contro la Montepaschi Siena giocata il 5 giugno 2007, dopo un controllo effettuato \u00e8 stato trovato positivo alla cannabis, ricevendo una squalifica che lo ha tenuto fuori per tre mesi. Rientrato in campionato alla quarta giornata della stagione 2007-08 e in Eurolega, \"il falco\", dopo alcune prestazioni incolori, ritorna lentamente sugli antichi livelli, dimostrando ci\u00f2 che pu\u00f2 realmente fare. A febbraio, dalle pagine del Corriere dello Sport, annuncia il suo addio a Roma a fine stagione.\nHa trascinato in finale scudetto Roma contro la Montepaschi Siena. La finale Roma la perde 4-1, per\u00f2 Hawkins si distingue quale autentico trascinatore durante tutta la stagione, disputando una seconda parte di campionato ad altissimi livelli e con grande impegno.\nHa chiuso la sua stagione con 12,5 punti, 4 rimbalzi, 2,3 assist e 2,7 palle recuperate in 29,5 minuti di media, ritornando finalmente a giocare ai suoi livelli fino ad essere il giocatore pi\u00f9 importante di Roma per la stagione 2007-08, insieme ad Erazem Lorbek.\nNella stagione 2008-09 firma per l'Olimpia Milano, in cui funge da prima opzione offensiva nella maggior parte dei casi.\nNon esercita l'opzione sul secondo anno con Milano, cos\u00ec il 24 luglio 2009 viene ufficializzato alla Montepaschi Siena, con cui vince scudetto e coppa Italia con un contratto annuale con l'opzione sul secondo.\nNell'estate 2010 torna all'Olimpia Milano con cui viene eliminato 3-1 nella semifinale play-off scudetto dalla Pallacanestro Cant\u00f9.\nCon l'arrivo del nuovo allenatore dell'Olimpia Sergio Scariolo, non rientra pi\u00f9 nei piani tecnici nonostante il suo forte, e pi\u00f9 volte dichiarato, attaccamento alla maglia e alla citt\u00e0. Dal 2004 al giugno 2011, nei vari campionati disputati in Italia, ha giocato 275 partite segnando 4.183 punti per una media di 15,21 punti/partita.\nNel luglio del 2011 si accasa in Turchia, al Be\u015fikta\u015f.\nIl 16 agosto 2012 il Galatasaray paga un buyout di 500.000 dollari al Be\u015fikta\u015f e fa firmare al giocatore un biennale con opzione per la terza stagione.\nNel gennaio 2013 non passa un test antidoping. Dopo essere risultato positivo alla cocaina anche nelle controanalisi, viene squalificato per 4 anni dalla TBF.\nIl 21 febbraio 2017 viene annunciato il suo ritorno in Italia con la A.D. Basket Sustinente, squadra del mantovano militante in Serie C Silver. All'esordio nella sua prima ed ultima partita mette a referto 17 punti, con 3/7 da due e 1/4 da tre.\nIl giorno 17 gennaio 2018 \u00e8 stata annunciata la sua firma per la nuova avventura in Italia con la squadra della Fortitudo Roma militante nel campionato di C Silver"}
{"id": "276775", "revid": "287204", "url": "https://it.wikipedia.org/wiki?curid=276775", "title": "Passo Redebus", "text": "Il passo Redebus (\"Sont Bisn\" in mocheno) \u00e8 un valico alpino a quota 1.455\u00a0m, situato nel Trentino sud-orientale. Collega la val dei Mocheni con l'altopiano di Pin\u00e9, pi\u00f9 precisamente, col comune di Bedollo.\nIl passo si trova fra il Dosso di Costalta (1955 m) e il Monte Lemperpech (2008 m), che fa parte del massiccio del Monte Croce.\nVicino al livello di massima quota, verso nord, si tova l'area archeologica Acqua Fredda un sito protostorico con i resti di un'officina per la lavorazione di minerali cupriferi.\nSport.\nGiro d'Italia.\nIl passo \u00e8 stato affrontato durante la 18\u00aa tappa del Giro d'Italia 2014 dal versante di Bedollo ed ha visto transitare primo in vetta il colombiano Juli\u00e1n Arredondo in maglia azzurra di miglior scalatore."}
{"id": "276776", "revid": "7336", "url": "https://it.wikipedia.org/wiki?curid=276776", "title": "Giallo chinolina", "text": ""}
{"id": "276778", "revid": "6282", "url": "https://it.wikipedia.org/wiki?curid=276778", "title": "E104", "text": ""}
{"id": "276785", "revid": "767487", "url": "https://it.wikipedia.org/wiki?curid=276785", "title": "J.R. Bremer", "text": "Caratteristiche tecniche.\nGiocatore solido, \u00e8 in grado di ricoprire sia il ruolo di playmaker che la posizione di guardia, \u00e8 dotato di un ottimo tiro dalla media e dalla lunga distanza, ed ha anche ottime doti di leadership.\nCarriera.\nUscito nel 2002 dalla St. Bonaventure University, non venne scelto da alcuna squadra nel corso del draft NBA.\nDopo il draft, i Boston Celtics lo tesserarono come \"free agent\" il 17 giugno; Bremer parte titolare in 41 incontri e gioca in media 23,5 minuti. Al termine dell'annata fu incluso ufficialmente dalla NBA nel secondo miglior quintetto di debuttanti.\nL'anno successivo fece capolino nelle file dei Cleveland Cavaliers, poi a marzo pass\u00f2 ai Golden State Warriors e successivamente agli Charlotte Bobcats. Dopo una discreta annata in Spagna, all'Unicaja M\u00e1laga, \u00e8 passato alla squadra italiana della Pallacanestro Biella: complici alcuni infortuni perse lo status di titolare durante la stagione, e le sue medie finali parlano di 7,6 punti realizzati nei 21,2 minuti a disposizione.\nNella stagione 2006-07 ha giocato con i greci del PAOK, poi \u00e8 andato in Bosnia ed Erzegovina dove ha anche ottenuto il locale passaporto, mentre dal 2007 ha giocato in Russia.\nNel gennaio 2012 viene tesserato dall'Olimpia Milano, dove ritrova Sergio Scariolo gi\u00e0 suo allenatore ai tempi di Malaga.\nNella stagione 2012-13 passa al Fenerbah\u00e7e Basketbol Erkek Tak\u0131m\u0131 di Istanbul dove trova ad allenarlo Simone Pianigiani.\nIl 18 dicembre 2012 torna all'Olimpia Milano, che ha appena messo fuori squadra Omar Cook."}
{"id": "276819", "revid": "144796", "url": "https://it.wikipedia.org/wiki?curid=276819", "title": "David Cameron", "text": "\u00c8 stato leader del Partito Conservatore dal 6 dicembre 2005 all'11 luglio 2016; il partito da lui guidato ha ottenuto il 36,1% dei voti alle elezioni generali del 2010, non riuscendo a conquistare la maggioranza assoluta dei seggi e formando, pertanto, un \"hung Parliament\", cio\u00e8 un parlamento senza maggioranza assoluta. Nonostante questo, egli \u00e8 riuscito a siglare un accordo con i Liberal Democratici di Nick Clegg per costituire un governo di coalizione. \u00c8 stato membro del Parlamento per Witney dal 2001 al 2016. Esprime posizioni di ambito conservatore (conservatorismo uninazionale) e la sua visione politica presenta aspetti liberali sia in campo economico sia in campo sociale. \nLa sua premiership \u00e8 stata contrassegnata dagli effetti della crisi finanziaria degli ultimi anni 2000, che hanno comportato un forte deficit nelle finanze pubbliche che il suo governo ha cercato di ridurre attraverso le misure di austerit\u00e0; durante il suo governo si sono tenuti il referendum sulla riforma elettorale, il referendum sull'indipendenza scozzese e il referendum sulla permanenza del Regno Unito nell'UE, in seguito all'esito del quale Cameron si \u00e8 dimesso. Gli \u00e8 cos\u00ec succeduta Theresa May. A livello internazionale, il governo Cameron ha partecipato all'intervento militare in Libia del 2011 e in seguito ha autorizzato il bombardamento dello Stato islamico dell'Iraq e del Levante.\nCameron \u00e8 stato elogiato per la modernizzazione del partito conservatore e per la riduzione del deficit nazionale del Regno Unito. Al contempo, \u00e8 stato criticato da figure sia di sinistra sia di destra, ed \u00e8 stato accusato di opportunismo politico ed elitarismo.\nBiografia.\nFamiglia e origini.\nDavid Cameron \u00e8 il figlio minore di Ian Donald Cameron (1932 - 2010), stockbroker nella City, e di sua moglie, Mary Fleur Mount (giudice di pace, figlia di Sir William Mount). Nato a Londra, \u00e8 cresciuto a Peasemore nel Berkshire con il fratello maggiore Alexander, di tre anni pi\u00f9 grande, e due sorelle, Tania e Clare. La famiglia paterna, membro dell'antico clan scozzese dei Cameron che ha sede a Inverness, nelle Highlands, aveva fatto fortuna col commercio del grano a Chicago: il bisnonno di Cameron torn\u00f2 in Scozia sul finire dell'Ottocento.\nParentela con la famiglia reale.\nCameron \u00e8, inoltre, diretto discendente del re Guglielmo IV d'Inghilterra e della sua amante Dorothea Jordan (e per questo \u00e8 anche lontano parente della regina Elisabetta II). Come discendente illegittimo di un re, Cameron non \u00e8 pretendente alla successione del trono inglese. Guglielmo IV e l'amante Dorothy Jordan ebbero tra gli altri una figlia, Elizabeth FitzClarence, la quale spos\u00f2 William George Hay XVIII, conte di Erroll. Una delle figlie di quest'ultimo, Agnes, spos\u00f2 James Duff V, conte di Fife e i due ebbero, a loro volta, una figlia di nome Agnes, la quale, successivamente, spos\u00f2 Sir Alfred Cooper. Da quest'ultima coppia nacque Stephanie Agnes Cooper che spos\u00f2 Arthur Francis Levita, avendo poi una figlia Edith Agnes Maud Levita la quale spos\u00f2 Ewen Donald Cameron. La coppia ebbe un figlio, Ian Donald Cameron, il padre di David, \nLa nonna materna di suo padre, Stephanie Levita, era, inoltre, sorella di Duff Cooper, I visconte Norwich, autore e uomo rappresentativo del partito conservatore inglese, marito di Lady Diana Cooper (figlia dell'VIII duca di Rutland) attrice e celebrit\u00e0 della sua epoca. Sua nonna paterna, Enid Levita, era figlia del I barone Manton ed era nipote di Sir Cecil Levita, membro del consiglio della contea di Londra nel 1928. Attraverso la parentela con i Manton, Cameron ha anche legami familiari con il barone Hesketh, rappresentante del partito conservatore alla Camera dei Lords dal 1991 al 1993 e tesoriere del partito stesso dal 2003 in poi. Il nonno materno di Cameron era Sir William Mount, ufficiale d'esercito e alto sceriffo del Berkshire, mentre il suo bisnonno era Sir William Mount, parlamentare conservatore per l'area di Newbury dal 1918 al 1922.\nEducazione e ingresso in politica.\nNegli anni universitari Cameron ha fatto parte dell'esclusivo club Bullingdon, noto alla cronaca per gli episodi di devastazione di ristoranti e negozi. Per tali atti Cameron fu anche arrestato assieme all'ex sindaco londinese Johnson. Educato nella prestigiosa scuola privata di Eton e conseguita la laurea a Oxford nel 1988 in filosofia, politica ed economia (PPE), David Cameron \u00e8 stato eletto \"leader\" dando voce al bisogno di un ricambio generazionale tra i Conservatori pi\u00f9 per il suo stile personale ottimista e informale che per la sua provenienza sociale. In seguito a tre sconfitte elettorali consecutive (1997, 2001, 2005) subite a opera del Partito Laburista di Tony Blair, il \"Partito Conservatore\" si \u00e8 trovato sotto crescenti richieste di rinnovamento interno.\nDavid Cameron ha voluto immediatamente mostrare il volto del ricambio generazionale di un Partito sempre pi\u00f9 considerato espressione di idee sociali superate. Senza contare il suo stile carismatico, la sua dichiarata passione per i \"Radiohead\" e \"The Smiths\" e un linguaggio giovanile e affabile, Cameron ha - non senza polemiche - adottato molte idee finora associate a una Gran Bretagna pi\u00f9 moderna e Tony Blair. Ad esempio, il totale abbandono di riferimenti discriminatori verso minoranze sessuali nel programma dei nuovi Conservatori; politiche ambientali pi\u00f9 responsabili e sostenibili; la possibilit\u00e0 di legalizzare le droghe leggere e la difesa della sanit\u00e0 pubblica.\nI suoi critici da sinistra parlano di una metamorfosi improvvisa dovuta a calcoli elettoralistici piuttosto che a convinzioni vere. Da destra, invece, le critiche riguardano l'opportunit\u00e0 di adottare uno stile \"blairiano\" proprio nel momento in cui la reputazione politica di Tony Blair nel Regno Unito \u00e8 in netto ribasso.\nCarriera politica.\nDipartimento di Ricerca Conservatore.\nDopo la laurea, Cameron lavor\u00f2 per il Dipartimento di Ricerca Conservatore, tra il 1988 e il 1993. Un articolo su di lui nel \"Mail on Sunday\" del 18 marzo 2007 affermava che nel giorno in cui doveva effettuare un colloquio presso l'Ufficio Centrale dei conservatori, fu ricevuta una telefonata da Buckingham Palace. Dall'altro capo del telefono un uomo disse: \"Capisco che deve vedere David Cameron. Ho cercato in tutti i modi di dissuaderlo dallo sprecare tempo nella politica, ma ho fallito. Sto chiamando per dirle che sta incontrando un uomo davvero notevole.\"\nNel 1991 Cameron fu a Downing Street per lavorare con John Major per le allora bisettimanali domande al Primo Ministro. Un giornale riconobbe a Cameron di aver messo in evidenza a favore di Major \"un terribile discorso fuorviante\" di Tony Blair, l'allora portavoce per l'Occupazione del Partito Laburista, riguardo all'effetto di un salario minimo nazionale. Cameron divenne capo della sezione politica del Dipartimento di Ricerca dei Conservatori e nell'agosto 1991 fu scelto per succedere a Judith Chaplin come Segretario Politico del Primo Ministro.\nDavid Cameron perse tuttavia contro Jonathan Hill, che fu nominato a quella carica nel marzo 1992. Cameron divent\u00f2 tuttavia consigliere di John Major per le conferenze stampa durante le elezioni generali del 1992. Durante la campagna, Cameron fu una delle persone che lavorarono tra le 12 e le 20 ore al giorno, dormendo nella casa di Sir Alan Duncan Gayfere Street, a Westminster, che era stato il quartier generale di Major durante la campagna per la leadership dei conservatori. Cameron diresse la sezione economica: fu mentre lavorava a questa campagna che Cameron inizi\u00f2 a lavorare insieme a Steve Hilton, che divenne poi Direttore di Strategia durante la sua leadership di partito. Si dice che il sacrificio di alzarsi alle 4:45 del mattino tutti i giorni abbia spinto Cameron ad abbandonare la politica in favore del giornalismo.\nConsigliere speciale.\nIl successo insperato dei conservatori alle elezioni del 1992 port\u00f2 Cameron a scontrarsi con i membri del partito pi\u00f9 anziani che l'avevano criticato, insieme ai suoi colleghi. Fu riportata sui giornali una sua frase il giorno dopo le elezioni: \"Qualunque cosa la gente dica di noi, abbiamo condotto bene la campagna\"; aggiunse anche che avevano ascoltato i lavoratori sul campo, e non sui giornali. Egli rivel\u00f2 che aveva portato altri membri della sua squadra a irridere i laburisti nella loro vecchia sede, in Smith Square presso la Transport House. Cameron fu ricompensato con una promozione a Consigliere Speciale al Cancelliere dello Scacchiere Norman Lamont.\nCameron stava lavorando con Lamont al momento del mercoled\u00ec nero, cio\u00e8 quando la pressione degli speculatori sulla valuta spinse la sterlina inglese fuori dagli accordi europei di cambio. Cameron, che all'epoca era sconosciuto al pubblico, \u00e8 visibile di fianco a Lamont quando fu ripreso durante l'annuncio del ritiro della valuta britannica dall'accordo di cambio. Alla conferenza del Partito Conservatore nell'ottobre 1992, Cameron dovette lavorare pesantemente per organizzare il dibattito sull'economia. Alla fine del mese, David Cameron si un\u00ec a una delegazione di Consiglieri Speciali che visitarono la Germania per migliorare le relazioni con l'Unione Cristiano Democratica; si rivel\u00f2 brillante riguardo al contributo della Bundesbank alla crisi economica.\nIl capo di Cameron, Norman Lamont, divenne impopolare insieme a John Major dopo il mercoled\u00ec Nero. Le tasse dovettero essere alzate nel 1993; l'impopolarit\u00e0 di Lamont non tocc\u00f2 per\u00f2 Cameron, che fu considerato un potenziale candidato \"kamikaze\" per le elezioni suppletive a Newbury (circoscrizione che comprendeva l'area in cui era cresciuto) nel 1993. Cameron, tuttavia, decise di non candidarsi.\nDurante le elezioni suppletive, Lamont diede la risposta \"Je ne regrette rien\" a una domanda riguardo al fatto se gli dispiacesse di aver sostenuto di vedere \"i colpi verdi di ripresa\" oppure se volesse ammettere di \"aver felicemente cantato in bagno\" al momento dell'abbandono dell'ERM. Cameron fu identificato con uno dei giornalisti che ispirarono questa gaffe. Vi furono speculazioni riguardo al fatto che la pesante sconfitta conservatrice a Newbury sia costata a Cameron la possibilit\u00e0 di divenire Cancelliere dello Scacchiere (anche se poi, non essendo membro del Parlamento, non avrebbe effettivamente potuto). Lamont lasci\u00f2 il posto alla fine del maggio 1993, e decise di non scrivere la tradizionale lettera di dimissioni; a Cameron fu data la responsabilit\u00e0 di fornire alla stampa una dichiarazione di auto-giustificazione.\nMinistero degli Interni.\nDopo l'abbandono di Lemont, Cameron rimase al Tesoro per meno di un mese, prima di essere assunto dal Ministro degli Interni Michael Howard. Fu riportato in seguito che molti, al Tesoro, avrebbero preferito che Cameron continuasse l\u00ec la propria carriera. All'inizio del settembre 1993, Cameron si candid\u00f2 parlamentare all'Ufficio Centrale dei Conservatori.\nLeader dei Conservatori.\nIl 6 dicembre 2005 David Cameron \u00e8 stato eletto come nuovo leader dei Tory a seguito delle dimissioni del suo predecessore Michael Howard.\nElezioni generali del 2010.\nAlle elezioni generali nel Regno Unito del 2010 del 6 maggio, David Cameron ha guidato i conservatori al loro miglior risultato dalle elezioni del 1992 (l'ultima volta che i conservatori avevano vinto), ottenendo la maggioranza relativa con 306 seggi, ma 20 seggi al di sotto della maggioranza assoluta. Per tale motivo, si \u00e8 formato il primo cosiddetto \"hung Parliament\" (ovvero senza maggioranza assoluta) dalle elezioni generali del febbraio 1974. David Cameron ha quindi intrapreso un'azione di trattativa con il partito dei Liberal Democratici guidato da Nick Clegg, che ha portato agli accordi per una coalizione conservatrice e liberal-democratica alla guida del Regno Unito dopo 13 anni di guida laburista.\nElezioni generali del 2015.\nIl 7 maggio 2015 si svolsero le elezioni generali in Gran Bretagna. Nonostante i sondaggi e molti opinionisti prevedessero un secondo hung parliament,il Partito Conservatore ottenne la maggioranza assoluta con 331 seggi alla Camera dei Comuni. Cameron pot\u00e9 dunque formare un secondo governo Cameron monocolore conservatore. Con questa vittoria Cameron \u00e8 divenuto il primo premier a essere rieletto con un numero di voti maggiore che nella precedente elezione dal 1900 e il solo primo ministro con Margaret Thatcher a ottenere, dopo aver governato per un'intera legislatura, un numero di seggi maggiore che nella precedente elezione. Il secondo governo Cameron \u00e8 inoltre il primo governo monocolore conservatore dal 1997.\nPrimo ministro.\nL'11 maggio 2010, a seguito delle dimissioni di Gordon Brown, la Regina Elisabetta II incaric\u00f2 Cameron di formare un governo. All'et\u00e0 di 43 anni, Cameron \u00e8 divenuto il pi\u00f9 giovane Primo ministro del Regno Unito dai tempi di Lord Liverpool, nominato nel 1812. Nel suo primo discorso fuori da 10 Downing Street, ha annunciato la sua intenzione di formare un governo di coalizione, il primo dopo la seconda guerra mondiale, con i Liberal-Democratici. Cameron ha spiegato come intendeva \"mettere da parte le differenze tra i due partiti e lavorare duramente per il bene comune e per l'interesse nazionale\". Una delle prime mosse di Cameron \u00e8 stata la nomina di Nick Clegg, leader dei Liberal Democratici, a Vice Primo Ministro l'11 maggio 2010. Insieme, i due partiti (conservatore e lib-dem) hanno 363 seggi alla Camera dei Comuni, con una maggioranza di 76 seggi.\nIl 7 maggio 2015, dopo la straordinaria vittoria dei Conservatori, la Regina Elisabetta II conferma Cameron alla carica di Primo Ministro che former\u00e0 stavolta un Governo monocolore a maggioranza conservatore con 331 voti su 650 alla Camera dei Comuni (meno dei 363 del 2010 quando per\u00f2 fu essenziale l'appoggio dei LD per formare un Governo di coalizione). \u00c8 il secondo leader conservatore, dopo Margaret Thatcher a essere riconfermato Primo Ministro consecutivamente dopo un mandato completo di 5 anni e ottenendo il pi\u00f9 grande risultato in termini elettorali di voti, percentuali e seggi dalle elezioni del 1990 per i Tory. \nTra le priorit\u00e0 assolute del nuovo Governo vi \u00e8 la rinegoziazione dei rapporti con l'Unione europea che porta al referendum sulla permanenza del Regno Unito nell'UE nel giugno 2016.\nIl 24 giugno 2016, a seguito dei risultati del referendum sull'appartenenza del Regno Unito all'Unione Europea, il primo ministro ha annunciato la possibilit\u00e0 delle sue dimissioni, dichiarando: \"Serve una nuova leadership al Paese\". L'11 luglio 2016 lascia la leadership del Partito Conservatore e il 13 luglio viene sostituito come Primo Ministro dalla conservatrice Theresa May, a seguito di elezioni primarie.\nPosizioni politiche.\nPer aumentare la popolarit\u00e0 del Partito Conservatore, inizialmente Cameron mise in evidenza questioni relative alla protezione dell'ambiente, piuttosto atipico per i conservatori. Nelle questioni sociopolitiche, Cameron \u00e8 considerato pi\u00f9 liberale dei suoi predecessori, specialmente per quanto riguarda l'omosessualit\u00e0. Cameron ha sostenuto la \"Civil Partnership Act\" in un voto parlamentare del 2004 (l'uguaglianza legale delle partnership tra persone dello stesso sesso - guardare Diritti LGBT nel Regno Unito). Cameron fa riferimento alla famosa frase di Margaret Thatcher, che afferm\u00f2 che la societ\u00e0 non esisterebbe (\u201cthere is no such thing as society\u201d) e pi\u00f9 volte ha sottolineato che quella societ\u00e0 non debba coincidere con lo stato (There is such a thing as society. It\u2019s just not the same thing as the state.\u201d).\nCameron si impegna inoltre ad ampliare l'assicurazione sanitaria pubblica, a ricostruire il National Health Service e ad adottare una politica di immigrazione flessibile.\nNel luglio 2005, in un Discorso al centro di ricerca del \"Centro per la giustizia sociale\", ha affermato che la sfida pi\u00f9 grande per il Regno Unito non era affrontare questioni economiche ma sociali. Cameron ha descritto il suo concetto come una grande societ\u00e0. Per ricostruire la \"societ\u00e0 malata\" della Gran Bretagna, vuole promuovere valori tradizionali, lavoro di volontariato e istituzioni sociali. L'obiettivo \u00e8 quello di combattere i problemi che colpiscono cos\u00ec tante comunit\u00e0, come strutture pubbliche fatiscenti, abitazioni carenti, famiglie distrutte, abuso di droghe e alti tassi di criminalit\u00e0. In precedenza, ha detto che i conservatori dovrebbero sostenere corsi per genitori che non supportano adeguatamente i propri figli. Questi dovrebbero preferibilmente essere offerti da volontari.\nIl successo di Cameron nelle elezioni del Partito Conservatore pu\u00f2 essere attribuito alla sua capacit\u00e0 di portare nuova aria al partito, come Tony Blair (Primo Ministro 1997-2007) aveva fatto nel Partito Laburista a quel tempo. Non solo per la sua giovinezza e per la sua inesperienza, Cameron \u00e8 stato ripetutamente paragonato al giovane Tony Blair; Le sue abilit\u00e0 retoriche, la presentazione dei contenuti e il suo autoritratto come politico non convenzionale di una nuova generazione rivelano anche dei paralleli con Blair. Entrambi hanno negato la comunanza sottolineando le differenze nelle loro convinzioni politiche, per esempio riguardo alla politica europea o alla politica fiscale.\nUnione europea.\nDurante la crisi economica che colp\u00ec la Grecia, Cameron dichiar\u00f2 che il Regno Unito (UK) non era obbligato a fornire il supporto economico alla Grecia (tranne che per quanto riguardava i fondi stanziati dal FMI), poich\u00e9 il Regno Unito non aveva aderito all'euro.\nIn un discorso del 23 gennaio 2013, critic\u00f2 l'elevato livello del debito, la \"mancanza di competitivit\u00e0\", il \"controllo del pensiero\" e la \"perdita di fiducia della gente nelle istituzioni di Bruxelles\" annunciando una rinegoziazione dei trattati britannici UE e un successivo referendum relativo alla permanenza del Regno Unito nell'UE. Nel Regno Unito, il discorso fu accolto dai sostenitori del Partito conservatore e dai rappresentanti del Partito per l'Indipendenza del Regno Unito (UKIP), mentre i liberaldemocratici il cui presidente e ministro Nick Clegg nel \"Governo Cameron I\" sono stati fortemente criticati, e il leader politico laburista come Peter Mandelson \u00e8 stato chiaramente criticato.\nLo storico Dominik Geppert considera la ricezione negativa delle proposte di Cameron al di fuori del suo stesso paese come un segno dell'alto contenuto emotivo dell'UE in altri stati e afferma: \"In Germania, molte persone hanno alienato il Primo Ministro, perch\u00e9 Cameron ha esplicitamente affermato che l'Ue era un affare pratico e non emotivo per gli inglesi. L'Unione \u00e8 un mezzo per raggiungere maggiore prosperit\u00e0, stabilit\u00e0, libert\u00e0 e democrazia in Europa, ma non \u00e8 fine a se stessa. Qualsiasi sacralizzazione dell'unificazione europea \u00e8 estranea agli inglesi.\"\nMulticulturalismo.\nIn un discorso alla \"Conferenza sulla sicurezza di Monaco\" il 5 febbraio 2011 Cameron ha dichiarato che il \"multiculturalismo di stato\" \u00e8 un fallimento che ha portato alla segregazione, al separatismo, all'estremismo islamico, e al terrorismo. Ha invocato una \"identit\u00e0 nazionale comune\". Ha chiesto \"un liberalismo attivo e forte\" e ha annunciato che avrebbe intrapreso pi\u00f9 azioni contro \"organizzazioni islamiste e di base\". Cameron aveva gi\u00e0 dichiarato nel febbraio 2006 una chiara critica all'idea che \"All'interno della Gran Bretagna, si dovrebbe rispettare le diverse culture in misura tale da consentirle - e anche di incoraggiare - di vivere l'uno dall'altro, separati e, a parte la corrente principale\" questa idea \u00e8 chiamata \"multiculturalismo di stato\". In particolare, ha criticato la spinta di Rowan Williams, l'Arcivescovo di Canterbury, che sostiene un'estensione della shari'a all'interno del sistema legale britannico, e ha affermato che questo \"multiculturalismo di stato\" ha portato alla scomparsa delle studentesse di Bradford e al loro matrimonio forzato. Il \"multiculturalismo di stato\" ha portato a donazioni finanziarie per progetti artistici e altri sulla base di background etnici, dove ci sono diversi gruppi che fingono di rappresentare alcune minoranze, mentre competono per soldi. \"Il multiculturalismo di stato\" porta le persone a tollerare vari comportamenti basati sulla cultura, anche se sono incompatibili con i diritti umani.\nAbbandono del seggio parlamentare.\nCameron rappresentava un collegio elettorale dell'Oxfordshire, Witney: il 13 settembre 2016 ha deciso di rinunciare al mandato parlamentare. La stampa ha messo in relazione la decisione con il rapporto, licenziato dalla commissione esteri della Camera dei comuni, che lo ha giudicato responsabile per \"il fallimento nello sviluppo di una coerente strategia sulla Libia\".\nVita privata.\nFamiglia.\nCameron ha sposato Samantha Gwendoline Sheffield, figlia di Sir Reginald Adrian Berkeley Sheffield, VIII baronetto, e di Annabel Lucy Veronica Jones, il 1\u00ba giugno 1996 al Ginge Manor nell'Oxfordshire. David Cameron e sua moglie hanno avuto quattro figli. Il primo, Ivan Reginald Ian, era nato l'8 aprile 2002 a Londra con una rara combinazione di paralisi cerebrale e una grave forma di epilessia chiamata sindrome di Ohtahara. Ivan \u00e8 morto a Paddington il 25 febbraio 2009 all'et\u00e0 di 6 anni, occasione nella quale Cameron ricevette le condoglianze da parte di molti politici. Dopo Ivan nacque Nancy Gwen (19 gennaio 2004 a Westminster, Londra), e il terzo figlio, Arthur Elwen (14 febbraio 2006 a Westminster). Il 24 agosto 2010, prematura di tre settimane, \u00e8 nata in Cornovaglia la sua quarta figlia, Florence Rose Endellion.\nPoco dopo l'elezione ha dichiarato che il suo modello politico \u00e8 Winston Churchill.\nNell'ottobre 2015 \u00e8 programmata l'uscita della sua biografia non autorizzata dal titolo \"Call me Dave\" scritta da Lord Michael Ashcroft e dalla giornalista Isabel Oakeshott.\nEredit\u00e0 e ricchezza familiare.\nNell'ottobre 2010, David Cameron ha ereditato 300.000 sterline dalla propriet\u00e0 di suo padre, Ian Cameron, che aveva lavorato come agente di cambio nella City di Londra. Ian Cameron ha utilizzato fondi di investimento multimiliardari basati su paradisi fiscali offshore, come Jersey, Panama e Ginevra, per aumentare la ricchezza della famiglia. Nel 1982, Ian Cameron cre\u00f2 il panamense Blairmore Holdings Inc., un fondo di investimento offshore del valore di circa $ 20 milioni nel 1988, \"non soggetto a tassazione sul reddito o sulle plusvalenze\", che utilizz\u00f2 azioni al portatore fino al 2006.\nNell'aprile 2016, in seguito alla fuga di documenti finanziari da Panama Papers, David Cameron ha dovuto affrontare le dimissioni dopo aver rivelato che lui e sua moglie Samantha avevano investito nel fondo offshore di Ian Cameron. Possedeva \u00a3 31.500 di azioni del fondo e le vendette per un profitto di \u00a3 19.000 poco prima di diventare Primo Ministro nel 2010, a cui pag\u00f2 l'intera imposta britannica. David Cameron ha affermato che il fondo \u00e8 stato creato a Panama in modo che le persone che volevano investire in azioni e societ\u00e0 denominate in dollari potessero farlo, e poich\u00e9 la piena imposta britannica \u00e8 stata pagata su tutti i profitti da lui effettuati non vi \u00e8 stata alcuna scorrettezza. Migliaia di manifestanti hanno tenuto due marce a Londra nell'aprile 2016 per chiedere le dimissioni di Cameron.\nUna stima del suo valore \u00e8 di \u00a3 3,2 milioni, e Cameron dovrebbe ereditare sostanziali ricchezze da entrambi i lati della sua famiglia.\nTempo libero.\nPrima di diventare primo ministro, Cameron usava regolarmente la bicicletta per andare al lavoro. All'inizio del 2006, \u00e8 stato fotografato in bicicletta al lavoro, seguito dal suo autista in una macchina che trasportava le sue cose. Il portavoce del suo partito conservatore in seguito disse che questo era un accordo regolare per Cameron in quel momento. Cameron \u00e8 un jogger occasionale e nel 2009 ha raccolto fondi per beneficenza partecipando alla Oxford 5K e alla \"Great Brook Run\".\nCameron tifa Aston Villa. \u00c8 anche un appassionato fan del cricket ed \u00e8 apparso su \"Test Match Special\".\nFede.\nDurante una sessione di domande e risposte nell'agosto 2013, Cameron si \u00e8 descritto come un cristiano praticante e un membro attivo della Chiesa d'Inghilterra. Sulla fede religiosa in generale ha detto: \"Penso che la religione organizzata possa sbagliare le cose, ma la Chiesa d'Inghilterra e le altre chiese svolgono un ruolo molto importante nella societ\u00e0\". Dice che considera la Bibbia \" una sorta di guida pratica \"sulla moralit\u00e0. Egli considera la Gran Bretagna un \"Paese cristiano\" e punta a rimettere la fede in politica.\nNella cultura popolare.\nCameron appare nel video musicale della canzone dei One Direction \"One Way or Another\", mentre i membri del gruppo cantano e ballano fuori 10 Downing Street a Londra.\nOnorificenze.\nAltre.\nPremio \"uomo di Stato dell'anno\" 2015: \"Onora i leader che sostengono la pace e la libert\u00e0, attraverso la promozione della tolleranza, della dignit\u00e0 umana e dei diritti umani\". Premio assegnato dalla Fondazione Appeal of Conscience."}
{"id": "276826", "revid": "181699", "url": "https://it.wikipedia.org/wiki?curid=276826", "title": "Lom\u00e9", "text": "Lom\u00e9 \u00e8 la capitale del Togo e il capoluogo della regione Marittima. Con abitanti \u00e8 la citt\u00e0 pi\u00f9 popolosa dello Stato. Affacciata sul Golfo di Guinea, vicino al confine con il Ghana, \u00e8 il principale centro industriale ed amministrativo del Togo, oltre che il suo porto pi\u00f9 grande.\nGeografia fisica.\nTerritorio.\nIn origine il comune di Lom\u00e9 era delimitato dalla laguna a nord, l'oceano Atlantico a sud, il villaggio di B\u00e8 a est e la frontiera di Aflao a ovest. A seguito della sua grande espansione \u00e8 attualmente delimitato dal Groupement Togolais d'Assurances (GTA) a nord, l'oceano Atlantico a sud, la raffineria di petrolio a est e il confine con il Ghana a ovest. La citt\u00e0 si sviluppa su una superficie di 333\u00a0km\u00b2, di cui 33 nella zona lagunare.\nClima.\nCome nella maggior parte dei climi equatoriali, la citt\u00e0 ha due stagioni delle piogge, la principale va da aprile a luglio e una seconda di minore importanza da settembre a novembre.\nLa temperatura massima media all'ombra \u00e8 di 30\u00a0\u00b0C nelle ore pomeridiane e la minima \u00e8 di 23\u00a0\u00b0C al mattino. All'inizio dell'anno soffia talvolta l'harmattan, un vento secco proveniente dal Sahara che pu\u00f2 far scendere la temperatura a 19\u00a0\u00b0C durante il mattino.\nIl clima di Lom\u00e9 \u00e8 inoltre fortemente influenzato dal mare, che lo mitiga. Il caldo \u00e8 stabile, senza picchi eccessivi, e il vento proveniente dal mare lo rende pi\u00f9 piacevole.\nLa piovosit\u00e0 \u00e8, nel contesto di un clima equatoriale, moderata; Lom\u00e9 gode infatti di un microclima che le consente di avere una piovosit\u00e0 relativamente bassa (800 millimetri annui).\nStoria.\nIl toponimo Lom\u00e9 viene da \"Alotim\u00e9\", che in lingua ewe significa \"in mezzo alle piante d'Alo\". L'Alo \u00e8 un albero che dominava il sito storico di Lom\u00e9 al tempo della sua fondazione.\nLom\u00e9 venne fondata dagli Ewe nel XVIII secolo. Nel 1897 divenne capitale della allora colonia tedesca chiamata Togoland; inizi\u00f2 cos\u00ec il suo sviluppo urbanistico. Durante la prima guerra mondiale fu occupata dalla Francia e dalla Gran Bretagna, per poi essere controllata solamente dalla Francia a partire dal 1922. La citt\u00e0 fu capitale della colonia francese fino al 1960, quando dopo l'indipendenza divenne la capitale del Togo. La popolazione cittadina crebbe a ritmi spaventosi dopo l'indipendenza, basti pensare che se nel 1950 risiedevano a Lom\u00e9 circa persone, venti anni dopo, nel 1970, gli abitanti erano circa . Ma se la popolazione cresceva, altrettanto non si poteva dire delle vie di comunicazione o dei servizi; questa situazione port\u00f2 gravi problemi ma non arrest\u00f2 la crescita. Lom\u00e9 \u00e8 una delle citt\u00e0 pi\u00f9 grandi del golfo di Guinea e la sua espansione l'ha portata a conurbarsi con la vicina cittadina ghanese di Aflao.\nMonumenti e luoghi d'interesse.\nLuoghi d'interesse nella citt\u00e0 sono il Lom\u00e9 Grand Market, il Museo Nazionale del Togo nel Palais de Congr\u00e9s, il mercato dei feticci (legati alla religione vud\u00f9), la cattedrale e le spiagge.\nLom\u00e9 \u00e8 una tipica citt\u00e0 africana nel senso che molti degli stili, delle influenze e delle tradizioni sono mescolati. La citt\u00e0 ha grandi viali e piazze, giardini e edifici colorati. Sono presenti diversi residui dell'architettura coloniale della fine del secolo, quali i portici, le gallerie e la cattedrale del Sacro Cuore in stile gotico tedesco. Diversi sono inoltre gli edifici moderni. \nVicino al centro della citt\u00e0 c'\u00e8 il mercato Akodessewa, che vende fra le altre cose feticci e gris-gris (amuleti vud\u00f9).\nNella zona ovest un quartiere residenziale si affaccia sul mare. Questa zona ospita le sedi del governo, ad eccezione del Palazzo di Giustizia. Pi\u00f9 a nord, vicino al Monumento dell'Indipendenza, c'\u00e8 la sede del Rassemblement du Peuple Togolais, un importante centro congressi all'interno del quale si trova il Museo Nazionale del Togo. Il museo ospita collezioni, gioielli, strumenti musicali, bambole, ceramiche, armi e molti altri oggetti dell'arte e della tradizione togolese.\nSociet\u00e0.\nLingue e dialetti.\nLom\u00e9 \u00e8 una citt\u00e0 cosmopolita nella quale sono parlate numerose lingue e dialetti. Tuttavia esiste una lingua franca, il gen.\nEconomia.\nSituata a 200\u00a0km da Accra e 150\u00a0km da Cotonou, Lom\u00e9 ha un importante porto che include un'area di libero scambio aperta nel 1968. Vengono esportati fosfati, caff\u00e8, cacao, cotone e olio di palma. Una gran parte del traffico \u00e8 effettuata per conto dei paesi vicini come il Ghana, il Mali, il Niger e il Burkina Faso. Il porto ha inoltre una raffineria di petrolio. In citt\u00e0 vengono prodotti anche materiali da costruzione, tra cui il cemento del gruppo tedesco Heidelberg Cement.\nL'Universit\u00e0 di Lom\u00e9 \u00e8 molto conosciuta nell'Africa occidentale. L'edificio pi\u00f9 alto della citt\u00e0 e del Togo \u00e8 l'Hotel Corinthia (36 piani e 102 metri), albergo a 5 stelle molto moderno. La citt\u00e0 ha un grande potenziale perch\u00e9 il turismo \u00e8 in crescita nel paese. Tuttavia, l'instabilit\u00e0 politica degli ultimi anni ha gravemente colpito il settore turistico. Nel 2003 il Togo ha ricevuto visitatori, con un incremento dell'1% rispetto al 2002. Il 22% dei turisti provengono dalla Francia, il 10% dal Burkina Faso e il 9% dal Benin.\nInfrastrutture e trasporti.\nLa citt\u00e0 \u00e8 servita dal vicino Aeroporto Internazionale di Lom\u00e9-Gnassingb\u00e9 Eyad\u00e9ma situato nel quartiere Tokoin, raggiungibile tramite la vecchia ferrovia che univa la capitale a Blitta, ora interrotta allo scalo aeroportuale.\nSuddivisione amministrativa.\nDal punto di vista amministrativo Lom\u00e9 \u00e8 un comune (in francese \"commune\"), l'unico dello Stato e costituisce una suddivisione amministrativa di secondo livello al pari delle prefetture. \u00c8 composto da 5 \"arrondissement\" che hanno la seguente popolazione (dato censimento 2010):\nAmministrazione.\nGemellaggi.\nLom\u00e9 \u00e8 gemellata con:"}
{"id": "276830", "revid": "767487", "url": "https://it.wikipedia.org/wiki?curid=276830", "title": "First Impressions of Earth", "text": "First Impressions of Earth \u00e8 il terzo album del gruppo indie rock statunitense The Strokes, pubblicato il 2 gennaio 2006.\nDescrizione.\nIl primo singolo estratto dall'album \u00e8 \"Juicebox\", pubblicato il 13 dicembre 2005. Il secondo \u00e8 \"Heart in a Cage\". Il 24 luglio esce il terzo singolo \"You Only Live Once\", tutti i tre video sono diretti da Samuel Bayer.\nQuesto album ha segnato una svolta nella musica degli Strokes, che hanno realizzato un album pi\u00f9 pulito e curato rispetto ai precedenti \"Is This It?\" del 2001 e \"Room on Fire\" del 2003. Questa svolta non \u00e8 stata ben accolta da una parte dei critici musicali e infatti l'album ha avuto recensioni con pareri discordanti, al contrario dei due album precedenti che erano stati acclamati dalla critica musicale.\nQuesto \u00e8 stato il primo album dei The Strokes ad avere una Parental Advisory negli Stati Uniti."}
{"id": "276834", "revid": "827882", "url": "https://it.wikipedia.org/wiki?curid=276834", "title": "What's the story Morning Glory", "text": ""}
{"id": "276835", "revid": "226458", "url": "https://it.wikipedia.org/wiki?curid=276835", "title": "Quartiero", "text": "Origine e diffusione.\n\u00c8 un nome ideologico derivato da Quarto, ora Quarto dei Mille, il quartiere di Genova da dove salp\u00f2 per la Sicilia la spedizione dei Mille di Giuseppe Garibaldi la notte del 5 maggio 1860.\n\u00c8 ormai raro, accentrato in Emilia, Romagna e Toscana.\nOnomastico.\nNon avendo santi che gli corrispondano, il nome \u00e8 adespoto. L'onomastico pu\u00f2 essere festeggiato eventualmente il 1\u00ba novembre, in occasione di Ognissanti."}
{"id": "276837", "revid": "228587", "url": "https://it.wikipedia.org/wiki?curid=276837", "title": "Quadrio", "text": ""}
{"id": "276852", "revid": "125157170", "url": "https://it.wikipedia.org/wiki?curid=276852", "title": "Arman", "text": "L'artista era solito inserire nelle sue tele strumenti musicali infranti. Una parte del suo lavoro fu poi basata sulle accumulazioni di oggetti come scarpe, monete, orologi, pennelli, tubetti di colore e altro. Si \u00e8 dedicato anche a opere scultoree, in genere bronzee, che rappresentavano gli stessi soggetti delle tele.\nBiografia.\nStudi\u00f2 all'\u00c9cole des Arts D\u00e9coratifs a Nizza, dove incontr\u00f2 Yves Klein, e poi all'\u00c9cole du Louvre.\nFu un membro del gruppo Nouveau R\u00e9alisme.\n\u00c8 sepolto al cimitero di P\u00e8re-Lachaise a Parigi. Sulla sua tomba fece scrivere la beffarda epigrafe \"Enfin seul!\" (finalmente solo).\nCarriera artistica.\nLe prime tele di Arman furono realizzate fino ai primi anni cinquanta come pittore tradizionale, il distacco vero e proprio dalla pittura tradizionale avvenne subito dopo questo periodo, infatti furono realizzate opere con \"timbri\" su carta replicati quasi ossessivamente, passando in un secondo momento alle tracce e alle impronte, le \"Allures\".\nNei primi anni sessanta lo stile artistico di Arman subisce un nuovo cambiamento, \u00e8 in questo periodo infatti che nelle sue opere il pittore francese inserisce oggetti distrutti. Tra i massimi esponenti del \"nouveau r\u00e9alisme\", corrente artistica vuole raccontare l'uomo attraverso oggetti di uso quotidiano (scarpe, orologi, monete, ecc...). Per via delle molteplici tecniche usate, Arman \u00e8 considerato uno scultore-pittore. Lui stesso si definir\u00e0 perfettamente presentandosi come \u201cun peintre qui fait de la sculpture\u201d."}
{"id": "276853", "revid": "1942768", "url": "https://it.wikipedia.org/wiki?curid=276853", "title": "Tassonomia di Flynn", "text": "La tassonomia di Flynn \u00e8 un sistema di classificazione delle architetture dei calcolatori. Nel 1966 Michael J. Flynn classifica i sistemi di calcolo a seconda della molteplicit\u00e0 del flusso di istruzioni e del flusso dei dati che possono gestire; in seguito questa classificazione \u00e8 stata estesa con una sottoclassificazione per considerare anche il tipo di architettura della memoria.\nCategorie.\nIn base a questa classificazione ogni sistema di calcolo rientra in una di queste categorie:\nNel 2003 la DEC ha sviluppato un nuovo tipo di CPU, detta asincrona, che elabora i dati sequenzialmente, ma senza clock. Essendo auto-controllate, un eventuale parallelismo di questi processori sarebbe al di fuori della classificazione. Questa logica di sviluppo ha comunque acceso un grosso dibattito tra gli ingegneri (vedi questo articolo in inglese).\nSISD.\nNessun parallelismo: le operazioni vengono eseguite sequenzialmente, su un dato alla volta. \u00c8 la classica architettura di von Neumann: i PC monoprocessore, ovvero i PC venduti nel periodo prima del 2010, sono basati su questa filosofia.\nSIMD.\nAlla classe SIMD appartengono le architetture composte da molte unit\u00e0 di elaborazione che eseguono contemporaneamente la stessa istruzione ma lavorano su insiemi di dati diversi. Generalmente, il modo di implementare le architetture SIMD \u00e8 quello di avere un processore principale che invia le istruzioni da eseguire contemporaneamente ad un insieme di elementi di elaborazione che provvedono ad eseguirle. Il processore principale spesso \u00e8 ospitato all'interno di un calcolatore convenzionale che provvede a supportare anche l'ambiente di sviluppo. I sistemi SIMD sono utilizzati principalmente per supportare computazioni specializzate in parallelo. Esempi pi\u00f9 famosi di macchine SIMD: i supercomputer vettoriali, usati per particolari applicazioni (dove soprattutto si lavora su grandi matrici).\nProcessori vettoriali.\nQuesto tipo di processori, oltre ai normali registri e istruzioni scalari, contiene degli speciali tipi di registri (registri vettoriali) che possono contenere N valori contemporaneamente, ed ogni operazione che coinvolga uno di questi registri viene eseguita su tutti i valori in esso memorizzati. Affinch\u00e9 questo meccanismo sia efficiente \u00e8 necessario che il collegamento da e verso la memoria sia molto veloce, cio\u00e8 abbia una banda passante molto elevata: in questo tipo di macchine anche la memoria \u00e8 organizzata in modo vettoriale, vale a dire strutturata in modo che sia possibile leggere o scrivere esattamente N valori contemporaneamente. Inoltre in genere \u00e8 possibile specificare un altro registro vettoriale come destinazione dell'operazione vettoriale corrente, dove il risultato verr\u00e0 ulteriormente manipolato.\nQueste macchine sono programmabili con facilit\u00e0 (il parallelismo \u00e8 gestito in maniera del tutto trasparente al programmatore), ma danno buone prestazioni solo nel caso di algoritmi con molte istruzioni vettoriali: sono particolarmente adatte per applicazioni di calcolo scientifico. Sono anche dette macchine a \"parallelismo temporale\"\nArray processor.\nUn array processor invece non ha affatto istruzioni scalari, ma solo vettoriali; \u00e8 costituito da una unit\u00e0 di controllo (UC) che gestisce un array di processori (PE, Processor Element): i collegamenti fra PE e PE, e fra PE e memoria, sono di tipo matriciale, vale a dire che ogni PE comunica con i suoi quattro vicini, con la UC e con la memoria. \nLa UC legge le istruzioni, se sono scalari le esegue lei stessa, se sono vettoriali le invia a ogni PE che si occupa di un singolo dato dell'array, in parallelo: quando tutti i PE hanno terminato la UC passa all'istruzione successiva. Per questo un array processor viene considerato una macchina a \"parallelismo spaziale\".\nLe prestazioni di un array processor sono ancora pi\u00f9 legate al tipo di operazione: \u00e8 molto veloce solo quando opera su array e vettori.\nUna evoluzione dell'array processor \u00e8 la Connection Machine, che al posto dei normali PE introduce delle \"celle\" costituite da un PE e una memoria locale, connesse con una topologia ipercubica.\nArray sistolici.\nGli array sistolici sono delle architetture che elaborano un flusso di dati che si muove in modo prevedibile e ritmico lungo uno specifico percorso durante la sua elaborazione. Sono utilizzati spesso nell'elaborazione dei segnali dato che i dati sono campionati con delle frequenze conosciute e devono subire delle elaborazioni predefinite che interessano tutti i dati. In questi array ogni elemento esegue una specifica elaborazione che dipende solamente dai dati di ingresso e dal suo stato interno. I dati elaborati sono posti in uscita dove un altro elemento provveder\u00e0 a riceverli ed elaborarli. Le operazioni sono sincronizzate tramite un clock globale. Gli algoritmi eseguiti su questi array sono detti sistolici in analogia con il flusso sanguigno che provvede ad \"impulsi\" tramite percorsi predefiniti.\nMISD.\nLa classe MISD, in cui pi\u00f9 flussi di istruzioni (processi) lavorano contemporaneamente su un unico flusso di dati, non \u00e8 stata finora utilizzata praticamente. \u00c8 da notare che, mentre nella classe SIMD la granularit\u00e0, ovvero la dimensione delle attivit\u00e0 eseguibili in parallelo, \u00e8 quella delle istruzioni, nella classe MISD e in quella MIMD la granularit\u00e0 \u00e8 quella dei processi, programmi composti da pi\u00f9 istruzioni.\nMIMD.\nPi\u00f9 istruzioni vengono eseguite contemporaneamente su pi\u00f9 dati diversi. Sotto questa classificazione ricadono i cluster di computer, che negli ultimi anni stanno avendo una notevole diffusione.\nSistemi a memoria distribuita.\nIn questa categoria ricadono le macchine che assegnano ad ogni nucleo di calcolo (nodo) una propria memoria riservata. Se un nodo deve accedere ai dati memorizzati in altro nodo deve farne richiesta attraverso uno scambio di messaggi tra i nodi o tecniche analoghe.\nMassively Parallel Processing.\nLe macchine MPP sono composte da centinaia di processori (che possono diventare anche centinaia di migliaia in alcune macchine) collegati da una rete di comunicazione. Le macchine pi\u00f9 veloci del pianeta sono basate su queste architetture.\nCluster Of Workstations.\nLe architetture COW sono sistemi di elaborazione basati su classici computer collegati da reti di comunicazione. I cluster di calcolo ricadono in questa classificazione.\nSistemi a memoria condivisa.\nIn questa categoria ricadono le macchine dove pi\u00f9 unit\u00e0 di calcolo pur eseguendo programmi differenti accedono alla stessa memoria. I sistemi SMP ricadono in questa categoria\nUniform Memory Access.\nQuesti sistemi di elaborazione sono dotati di una memoria centralizzata che i processori utilizzano tramite un sistema a bus usualmente. La caratteristica fondamentale di questo sistema \u00e8 il tempo di accesso alla memoria che \u00e8 costante per ogni processore e per qualsiasi zona di memoria. Questo sistema \u00e8 relativamente semplice da implementare ma non \u00e8 molto scalabile. Questi sistemi al massimo gestiscono una dozzina di processori.\nNonUniform Memory Access.\nQuesti sistemi di elaborazione suddividono la memoria in una zona ad alta velocit\u00e0 assegnata singolarmente ad ogni processore ed una eventuale zona comune per lo scambio dei dati. Questi sistemi sono molto scalabili ma pi\u00f9 complessi da sviluppare.\nSi dividono in due categorie:\nNORMA.\nNO-Remote Memory Access (NORMA) model\nLa memoria \u00e8 distribuita fisicamente tra i processori (local memory). \nTutte le memorie locali sono private e pu\u00f2 accedervi solo il processore locale.\nLa comunicazione tra i processori avviene tramite un protocollo di comunicazione per scambio di messaggi (message passing).\nCache Only Memory Access.\nQuesta tipologia di elaboratori sono dotati solamente di memorie cache. Analizzando le architetture NUMA si \u00e8 notato che queste mantenevano delle copie locali dei dati nelle cache e che questi dati erano memorizzati come doppioni anche nella memoria principale. Questa architettura elimina i doppioni mantenendo solo le memorie cache.\nMacchine dataflow.\nLe macchine a dataflow utilizzano un approccio innovativo nella programmazione. Il programma non \u00e8 composto da una serie di istruzioni da eseguire sequenzialmente ma da un approccio data-driven. In sostanza le operazioni vengono eseguite solamente quando i dati per le elaborazioni sono disponibili. Non esiste un program counter che tiene traccia dello stato del programma.\nMacchine a riduzione.\nLe macchine a riduzione utilizzano un approccio simile a quello delle macchine dataflow ma utilizzano un punto di vista diverso. Invece di utilizzare un approccio data-driven utilizzano un approccio demand-driven. Questo approccio prevede che le computazioni vengano eseguite solamente quando vi \u00e8 una richiesta dei risultati da elaborare. Anche in questa tipologia di macchina non vi \u00e8 un program counter."}
