{"id": "320847", "revid": "228446", "url": "https://it.wikipedia.org/wiki?curid=320847", "title": "Guerra russo-turca (1877-1878)", "text": "La guerra russo-turca fu combattuta dall'aprile 1877 al marzo 1878 dall'Impero Russo e i suoi alleati da un lato e dall'Impero ottomano dall'altro. Ebbe origine dalle sollevazioni del 1875 degli slavi cristiani dei territori dell'Impero ottomano in Europa. Tali rivolte furono appoggiate dalla Russia che in questi eventi vide una possibilit\u00e0 di estendere la sua influenza fino al Mediterraneo.\nIn difesa degli slavi e dopo una preparazione diplomatica con le altre potenze, nell'aprile 1877 lo zar Alessandro II inizi\u00f2 la guerra contro la Turchia facendo entrare il suo esercito nel Principato di Romania. Sebbene formalmente sottoposto ai turchi, il principe Carlo I di Romania, allo scopo di ottenere l'indipendenza del suo Paese, dichiar\u00f2 guerra al sultano turco Abdul Hamid II.\nPassato il Danubio, le forze russe e rumene entrarono nella Bulgaria turca, dove gi\u00e0 l'anno prima le popolazioni si erano ribellate nella rivolta d'aprile.\nDopo una serie di battaglie e il lungo assedio di Pleven, i russi ebbero ragione dell'esercito turco, arrivando all'inizio del 1878 alle porte della capitale ottomana Costantinopoli (oggi Istanbul).\nLa Gran Bretagna intanto, antagonista della Russia in Asia, aveva mandato come avvertimento la sua flotta nel mar di Marmara. Lo Zar si decise quindi alla pace e nel marzo del 1878 concluse il vantaggioso trattato di Santo Stefano rettificato poi dal congresso di Berlino.\nDalla guerra di Crimea alla crisi nei Balcani.\nNella guerra di Crimea del 1853-1856 la Russia era stata sconfitta da una coalizione di Stati formata da Impero Ottomano, Francia, Gran Bretagna e Regno di Sardegna. Le gravose clausole del Congresso di Parigi imposero a San Pietroburgo alcune perdite territoriali e la smobilitazione della flotta del Mar Nero. La Francia divenne allora la prima potenza europea.\nLa politica di Napoleone III di Francia ottenne nuovi successi militari con la Campagna d\u2019Italia del 1859, durante la quale francesi e piemontesi sconfissero l'Austria, che fu ancora battuta dalla Prussia e dall'Italia nel 1866 nella guerra austro-prussiana.\nQuest'ultimo evento fece crescere in Europa la potenza della Germania, la quale nel 1870 si scontr\u00f2 con la Francia che fu catastroficamente sconfitta: con la guerra franco-prussiana e il crollo del Secondo Impero francese la prima potenza europea divenne l'Impero tedesco. A questo punto la Russia, liberatasi del suo pi\u00f9 importante nemico, la Francia, pot\u00e9 valutare la possibilit\u00e0 di una rivincita sui turchi.\nIl contesto internazionale.\nNel 1875, alla vigilia delle rivolte nei Balcani che portarono alla crisi e poi alla guerra, gli interessi delle potenze erano in contrasto. La Russia si sentiva ancora umiliata per la sconfitta della guerra di Crimea e per le sue conseguenze. L'Austria considerava il Danubio la principale via di comunicazione economica dell'Impero e percepiva la Russia come un pericolo. Allo stesso modo la Gran Bretagna aveva bisogno dell'Impero ottomano per salvaguardare contro i russi le rotte commerciali del Mediterraneo orientale. Tali rotte erano infatti fondamentali per i collegamenti della Gran Bretagna con l'India dopo l'apertura del canale di Suez. La Francia, inoltre, era ancora la principale finanziatrice della Turchia, seguita dalla Gran Bretagna.\nTuttavia la Russia non appariva completamente isolata poich\u00e9 nel 1873 era stata stipulata fra l'impero zarista, la Germania e l'Austria la Lega dei tre imperatori. L'intesa, che mirava a preservare i tre imperi conservatori dal pericolo rivoluzionario, costituiva infatti anche una base per eventuali accordi di politica estera. La Lega avvicinava soprattutto l'Austria alla Russia e poneva la Germania, la maggiore potenza dell'Europa continentale, in uno stato di neutralit\u00e0 e di arbitraggio nei confronti dei Balcani.\nLe rivolte nei Balcani e la politica europea (1875-1877).\nNella prima met\u00e0 degli anni '70 dell'Ottocento l'Impero ottomano, bench\u00e9 debole e diviso, si estendeva in Europa fino alla Moldavia e alla Valacchia (cio\u00e8 il Principato di Romania oggi parte della Romania); comprendeva l'attuale Bulgaria, buona parte dell'attuale Grecia nord-orientale, l'Albania, la Macedonia, il Kosovo, la Serbia, la Bosnia ed Erzegovina e il Montenegro.\nAlcuni di questi possedimenti erano solo formalmente vassalli del sultano. Fra questi vi erano la Serbia e il Montenegro e il Principato di Romania.\nLa scintilla della rivolta contro gli ottomani non fu per\u00f2 innescata dalla Russia, ma dall'Austria, che non seppe poi controllare gli eventi. Nel maggio del 1875, infatti, l'imperatore austriaco Francesco Giuseppe, su suggerimento dei militari, intraprese un viaggio nei suoi possedimenti in Dalmazia, dove si propose quale protettore dei popoli slavi della Turchia europea.\nIncoraggiati dall'Austria e fiduciosi in un aiuto della Russia, nel luglio del 1875 i contadini slavi dell'Erzegovina si ribellarono alle autorit\u00e0 turche, seguiti presto da quelli della Bosnia.\nLe proposte della Russia e il rifiuto della Gran Bretagna.\nAlle prime iniziative diplomatiche dell'Austria, che non ebbero successo, la Russia chiese sempre il coinvolgimento della Francia. Ci\u00f2 sia per poterla eventualmente contrapporre alla Germania, sia per evitare un fronte anti-russo come quello della guerra di Crimea.\nPreoccupato dell'avvicinamento della Russia alla Francia, il cancelliere tedesco Otto von Bismarck l'11 maggio 1876 accolse a Berlino le compagini diplomatiche della Lega dei tre imperatori per un accordo preventivo. Oltre al Cancelliere e al ministro degli esteri austriaco Gyula Andr\u00e1ssy partecip\u00f2 al convegno anche il ministro degli esteri russo Aleksandr Michajlovi\u010d Gor\u010dakov. Costui, nella speranza di creare degli Stati autonomi filo-russi nei Balcani senza implicazioni belliche per la Russia, present\u00f2 un piano in base al quale le sei grandi potenze sarebbero dovute intervenire per imporre alla Turchia delle serie riforme.\nQuesto memorandum, che prevedeva \u201cmisure efficaci\u201d nel caso le riforme non fossero state applicate, fu limato secondo le esigenze della Lega e inoltrato alle altre tre potenze, Gran Bretagna, Francia e Italia il 13 maggio. Solo la Gran Bretagna lo respinse e, nella convinzione che si trattasse di un complotto che mirasse alla \u201cdisintegrazione della Turchia\u201d, il primo ministro britannico Benjamin Disraeli invi\u00f2 la flotta alle porte dello stretto dei Dardanelli, la stessa mossa che aveva dato inizio alla guerra di Crimea. Fu chiaro che qualsiasi accordo del consesso europeo sulla questione era ormai improbabile. In Turchia, intanto, per il perdurare della crisi politica ed economica, il sultano Abdul Aziz fu deposto da un gruppo di ufficiali (sar\u00e0 trovato morto qualche giorno dopo), mentre la rivolta slava, da aprile, si estendeva alla Bulgaria.\nLa rivolta d'aprile in Bulgaria.\nForte dei documenti che le fornivano indizi, se non prove, dell'appoggio della Russia ai movimenti rivoluzionari, il governo di Costantinopoli allo scoppio dei moti in Bulgaria consider\u00f2 la situazione molto grave e diede mano libera ai circassi che vivevano nella regione di sopprimere la rivolta.\nFin dal gennaio 1876 i bulgari avevano presentato invano delle rimostranze al primo ministro turco, il gran visir Mahmud Nedim Pasci\u00e0 (1818-1883). Ad aprile erano scoppiate le prime rivolte che erano sfociate in atti di violenza contro le autorit\u00e0 turche. Anche i serbi si lasciarono andare a gravi eccessi contro i musulmani cos\u00ec che il fanatismo di questi ultimi non ebbe pi\u00f9 argini. Le crudelt\u00e0 perpetrate dai circassi e dai \"basci-buzuk\" (le milizie irregolari dell'esercito ottomano) sui bulgari produssero nella stampa europea la pi\u00f9 profonda indignazione.\nIl 2 luglio 1876 la Serbia e il Montenegro dichiararono guerra all'Impero Ottomano. Iniziava la guerra serbo-turca che terminer\u00e0 all'inizio del 1877 con la sconfitta della Serbia e riprender\u00e0 nel dicembre dello stesso anno confluendo negli eventi della guerra russo-turca.\nLa Russia verso l'intervento e la questione della Bosnia.\nPer ottemperare agli obblighi della Lega dei tre imperatori che prevedevano di risolvere amichevolmente i contrasti, lo zar Alessandro II e il suo ministro degli Esteri Gor\u010dakov incontrarono a Reichstadt (oggi Z\u00e1kupy, in Boemia) l'8 luglio 1876 l'imperatore d'Austria Francesco Giuseppe e il ministro Andr\u00e1ssy. Nell'accordo le due nazioni decisero di non intervenire, ma se la Turchia avesse avuto la meglio sui nemici non le sarebbe stato permesso di beneficiare della vittoria. Se invece fosse stata sconfitta, la Russia avrebbe ripreso la parte della Bessarabia che aveva perso dopo la guerra di Crimea, mentre l'Austria si sarebbe annessa la Bosnia (senza alcuna specifica se si trattasse dell'intera provincia o se fosse compresa anche l'Erzegovina).\nMa in autunno le cose cambiarono: la Serbia era stata sconfitta dai turchi e Alessandro II non era pi\u00f9 disposto a sopportare l'\u201dumiliazione\u201d del malgoverno turco sugli slavi cristiani. Egli era in Crimea, circondato da un entourage di personaggi panslavisti, convinto (giustamente) che le atrocit\u00e0 commesse dai turchi in Bulgaria avrebbero impedito alla Gran Bretagna di intervenire in loro aiuto.\nA settembre intanto erano ripresi i colloqui diplomatici e militari fra Russia e Austria. Lo Zar aveva infatti la necessit\u00e0, in caso di entrata in guerra contro la Turchia, di non ritrovarsi nella stessa situazione strategica della guerra di Crimea, con buona parte dell'esercito schierato contro l'Austria nel timore di un suo attacco.\nAndr\u00e1ssy chiese (in caso di sconfitta della Turchia) l'annessione della Bosnia ed Erzegovina, in base a un'interpretazione a suo favore dell'accordo di Reichstadt. In cambio l'Austria prometteva la sua benevola neutralit\u00e0. A novembre le modalit\u00e0 militari dell'intesa giunsero a una forma conclusiva e soddisfacente per entrambe le parti. Tuttavia il trattato relativo venne firmato a Budapest solo il 15 gennaio 1877 e la convenzione politica dalla quale dipendeva il 17 marzo (ma retrodatata al 15 gennaio).\nCos\u00ec, l'11 novembre 1876, nel suo viaggio di ritorno a San Pietroburgo, Alessandro II tenne a Mosca un sorprendente discorso che si concluse con le parole: \u00abPossa il Signore aiutarci ad adempiere la nostra sacra missione\u00bb.\nLa conferenza di Costantinopoli.\nL'ultimo tentativo utile di risolvere la questione pacificamente fu fatto dalla Gran Bretagna che nel novembre 1876 propose una conferenza europea a Costantinopoli. Il delegato britannico Robert Salisbury, contrariamente al primo ministro Disraeli, riteneva che la rovina della Turchia fosse imminente e auspicabile. Egli lavor\u00f2 quindi in accordo con il delegato russo Nicolaj Pavlovi\u010d Ignat'ev (1832-1908). La conferenza, che si era riunita a dicembre, propose riforme radicali, fra cui l'autonomia della Bulgaria.\nI turchi respinsero le proposte ricorrendo all'espediente di proclamare una Costituzione imperiale e sostenendo che ogni innovazione dovesse passare per un'assemblea costituente che in effetti non si riun\u00ec mai. I turchi facevano in buona sostanza assegnamento sull'appoggio inglese, ma l'eco delle repressioni in Bulgaria impedivano a Disraeli di proseguire la sua politica filo-turca: l'Impero Ottomano era ormai completamente isolato.\nLa dichiarazione di guerra di Russia e Romania.\nIl 13 aprile 1877 fu riunito a San Pietroburgo il gran consiglio di guerra, nel quale venne deliberata la mobilitazione di tutto l'esercito russo. Il 24 aprile, sebbene il governo del nuovo sultano Abdul Hamid II avesse ancora invocato la mediazione delle potenze, lo zar Alessandro II eman\u00f2 da Ki\u0161in\u00ebv (oggi Chi\u0219in\u0103u) la dichiarazione di guerra contro la Turchia.\nIl giorno dopo, il 25 aprile, la Francia dichiar\u00f2 la sua incondizionata neutralit\u00e0, il 29 fece lo stesso l'Italia; la segu\u00ec la Gran Bretagna il 30 e l'Austria il 4 maggio, con cui si sottintese quello della Germania data la Lega dei tre imperatori. Ma il 6, il ministro degli esteri del governo Disraeli, Edward di Derby, annunci\u00f2 un dispaccio a San Pietroburgo nel quale si precisava che la Gran Bretagna sarebbe rimasta neutrale se fossero rimasti in gioco solo gli interessi della Turchia. Viceversa, sarebbe intervenuta a difesa delle comunicazioni fra l'Europa e l'Oriente (che passavano per il canale di Suez) o a difesa dei suoi interessi a Costantinopoli se quest'ultima fosse stata attaccata.\nA fronte di questa situazione diplomatica relativamente favorevole, la Russia non poteva contare su un'altrettanto benevola situazione strategico-militare. La marina del Mar Nero era pressoch\u00e9 inesistente cos\u00ec che i rinforzi e gli approvvigionamenti sarebbero dovuti viaggiare via terra. Al contrario la Turchia disponeva di una flotta adatta a difendere il basso Danubio e Costantinopoli. Inoltre, la riforma dell'esercito russo, iniziata nel 1863, nel 1877 non era ancora giunta a compimento. Per queste ragioni risultava decisiva la posizione politica del Principato di Romania, lo stato vassallo dell'Impero ottomano che faceva da cuscinetto fra la Russia e la Turchia europea vera e propria (che a nord iniziava all'attuale confine rumeno-bulgaro).\nIl Principato di Romania era retto dal 1866 da Carlo I, nato in Baviera e di origini tedesche. La sua politica rispetto alla guerra fra Serbia e Turchia fu di neutralit\u00e0 ma si evolse in modo da mirare alla completa indipendenza dall'Impero ottomano. Il 16 aprile 1877 i rumeni vennero cos\u00ec ad un accordo con i russi, il quale prevedeva \u00abche il governo rumeno assicurava alle forze russe il libero transito, e un trattamento quale ad esercito amico; che pertanto alla Romania, per effetto di codesto passaggio, non doveva derivarne inconveniente alcuno o pericolo [\u2026]\u00bb.\nIn seguito all'accordo, il 24 aprile (giorno della dichiarazione di guerra della Russia) l'esercito russo cominci\u00f2 a passare pacificamente il confine settentrionale della Romania. L'8 maggio, per rappresaglia, la citt\u00e0 al confine meridionale rumeno di Calafat fu bombardata dai turchi: i rumeni risposero al fuoco e il 13 dichiararono guerra all'Impero ottomano.\nLe forze in campo sul fronte europeo.\nLa mobilitazione russa del 1876 fu di gran lunga pi\u00f9 rapida delle precedenti. I vari contingenti si trovarono, in media, ai loro posti di concentramento gi\u00e0 al decimo giorno. L'armamento di una gran parte dell'esercito dello Zar con il fucile Berdan (di costruzione russa) pot\u00e9 parimenti considerarsi un progresso considerevole.\nLa Russia aveva preparato gi\u00e0 da molto tempo il suo attacco contro l'Impero ottomano. Dal lato europeo gi\u00e0 dal 13 novembre 1876 aveva concentrato nei suoi distretti meridionali 6 Corpi d'armata: dal 7\u00b0 al 12\u00b0. Di questi l'8\u00b0, comandato da F\u00ebdor F\u00ebdorovi\u010d Radeckij (1820-1890), il 9\u00b0 da Nikolaj Pavlovi\u010d Kridener (1811-1891), l'11\u00b0 da Aleksej Ivanovi\u010d \u0160achovskoj (1821-1900) e il 12\u00b0 da P\u00ebtr Sem\u00ebnovi\u010d Vannovskij (1822-1904) dovevano costituire l'esercito di manovra vero e proprio. Con ulteriori rinforzi, nel giugno del 1877, l'esercito russo accampato ai confini della Turchia europea ammontava a circa 300.000 uomini. Il comandante in capo di queste truppe era il granduca Nicola Romanov, fratello minore dello Zar.\nIn Romania, invece, la mobilitazione fu ordinata l'8 aprile (un mese prima del bombardamento di Calafat) e il principe Carlo assunse il comando dell'esercito forte di 50.000 uomini e diviso in due Corpi. Tale contingente in caso di bisogno poteva aumentare fino a 100.000 uomini.\nSull'altro fronte, il capo delle forze turche in Europa era l'anziano Abd\u00fclkerim Nadir Pasci\u00e0 (1807-1883) che disponeva di una quantit\u00e0 di piccole unit\u00e0 sparse nei Balcani. La sua armata, al momento del passaggio delle forze russe del Danubio (ovvero ai primi di giugno), ammontava approssimativamente a 210.000 uomini. Tali truppe risultarono subito insufficienti e Abd\u00fclkerim inizi\u00f2 a tempestare il suo governo con richieste di rinforzi.\nL'avanzata russa in Romania fino al Danubio (aprile-giugno 1877).\n \nBench\u00e9 alcune unit\u00e0 leggere russe fossero penetrate in Romania il giorno prima, secondo i rapporti ufficiali il passaggio del confine inizi\u00f2 il 24 aprile 1877. L'esercito avanzante verso sud si dispose in quattro colonne: la destra (cio\u00e8 quella pi\u00f9 a ovest) si diresse verso i dintorni di Bucarest; stesso obiettivo, ma con un altro percorso, per quella di centro, comandata da Vannovskij; quella di sinistra, comandata da Radeckij, procedette parte verso Giurgiu (a sud di Bucarest, a pochi chilometri dal Danubio), parte dietro alla colonna di Radeckij e parte verso Silistra (sul Danubio, in Bulgaria). Infine, il Corpo assegnato al basso Danubio (ancora pi\u00f9 a est, ma a nord, dove il fiume devia alla fine del suo percorso) comandato da \u0160achovskoj, punt\u00f2 su Gala\u021bi, Br\u0103ila e Izma\u00efl.\nPer l'avanzata delle grosse unit\u00e0 russe fino alla parte centrale del confine fra Romania e l'attuale Bulgaria erano necessarie diverse settimane, e in alcuni casi, mesi, nonostante la Romania rispettasse gli accordi che prevedevano piena assistenza all'esercito dello Zar. Il governo rumeno concedeva infatti all'alleato l'uso delle linee di comunicazione, comprese le ferrovie, delle poste e di tutte le risorse per le necessit\u00e0 dell'approvvigionamento e dei trasporti.\nLa zona del Danubio pi\u00f9 vicina alla Russia, e cio\u00e8 quella presso la foce, fu interessata dai primi combattimenti sul fiume. Dopo varie azioni delle avanguardie, gi\u00e0 alla fine di maggio le unit\u00e0 russe avrebbero potuto attraversare il basso corso del Danubio su un ponte di 1.200 metri costruito a Br\u0103ila. Il livello dell'acqua era per\u00f2 troppo alto da consentire il passaggio delle truppe. Due reggimenti dello Zar si imbarcarono quindi pi\u00f9 a sud, di fronte a Bugeac (oggi Ostrov) e dopo un vivo combattimento riuscirono ad impadronirsi dell'altra riva. I turchi si ritirarono e i russi occuparono a nord M\u0103cin, Tulcea (nella zona del delta del Danubio) e H\u00e2r\u0219ova. Trattenutisi al Vallo di Traiano, i russi conquistarono poi tutta la Dobrugia che, data la deviazione a nord del Danubio, era la zona pi\u00f9 difficile da difendere del fronte.\nIl passaggio del Danubio a Zimnicea.\nI preparativi per il passaggio del Danubio nella zona centrale del confine rumeno furono di gran lunga pi\u00f9 difficili. Mentre si bonificava l'area fluviale dagli ordigni e dalle imbarcazioni della Marina turca che ne impedivano il passaggio, il granduca Nicola decise che il punto pi\u00f9 adatto all'attraversamento fosse di fronte alla citt\u00e0 bulgara di Svi\u0161tov. Base logistica per il passaggio fu la citt\u00e0 rumena di Zimnicea verso cui fu inviata la 14\u00aa Divisione dell'8\u00ba Corpo d'armata comandata da Michail Ivanovi\u010d Dragomirov (1830-1905). Il passaggio delle avanguardie della divisione russa ebbe inizio a bordo di varie imbarcazioni il 27 giugno 1877 alle 2 del mattino. Presi alla sprovvista, gli uomini del Sultano non riuscirono ad evitare lo sbarco e l'avanzata russa verso Svi\u0161tov. Dopo un breve combattimento i turchi si ritirarono e i bulgari che abitavano la citt\u00e0 la consegnarono ai russi. Nei giorni successivi la testa di ponte fu consolidata tanto da consentire allo zar Alessandro II di passare il fiume e assistere a un Tedeum nella chiesa di Svi\u0161tov.\nLa prima fase della guerra in Asia (aprile-giugno 1877).\nIn Asia, intanto, un altro fratello minore dello Zar, il granduca Michele, ricopriva l'incarico di governatore di Tbilisi e come tale era anche capo della milizia locale, ma il comando dell'armata russa ivi dislocata spettava al generale Michail Tarielovi\u010d Loris-Melikov. Costui allo scoppio della guerra comandava un contingente di 120.000 uomini, schierati di fronte a un numero poco inferiore di turchi. Qui i russi si trovavano in maggiori difficolt\u00e0 che in Europa, poich\u00e9 il teatro nella regione caucasica, per la natura del suolo fortemente accidentato e per le particolari condizioni climatiche, offriva ad un esercito attaccante pesanti difficolt\u00e0 operative.\nIl 24 aprile 1877, all'apertura delle ostilit\u00e0, le forze russe entrarono in Turchia da est avendo come obiettivo principale la fortezza montana di Kars. Sfruttando una strada non conosciuta ai turchi, i russi riuscirono a occupare dapprima la fortezza di Do\u011fubeyaz\u0131t il 30 aprile e, con maggiore dispendio di energie e di uomini, quella di Ardahan il 17 maggio. Kars fu in questo modo isolata dai centri logistici turchi di Batumi (sul Mar Nero) e di Erzerum, consentendo agli attaccanti di preparare l'assedio della fortezza che si preannunciava per\u00f2 lungo e difficile.\nIl capo delle forze turche nella regione, inoltre, Ahmed Muhtar Pasci\u00e0, temendo di venire chiuso a Kars aveva pensato di ritirare a Erzerum parte delle sue truppe, le quali si erano trincerate in una posizione fortificata lungo il percorso. Costituendo un pericolo per gli assedianti di Kars, tali truppe vennero attaccate dai russi il 25 giugno nella battaglia di Kizil Tepe, che vide la pesante sconfitta degli assalitori. Per la prima volta dall'inizio della guerra i russi soffrirono perdite rilevanti (897 uomini fra morti e feriti), tali da rimandare la prosecuzione della campagna fino all'arrivo dei rinforzi.\nLe operazioni russe oltre il Danubio (luglio-novembre 1877).\nLa guerra sui monti Balcani.\nSecondo le pi\u00f9 moderne teorie militari vigenti negli ambienti dell'esercito russo era ormai superata la tesi secondo cui era necessario conquistare ogni fortezza e presidiarla. L'idea era ora quella di raggiungere il pi\u00f9 rapidamente possibile il Bosforo con 150.000 uomini, ma per farlo i russi avevano bisogno di attraversare i monti Balcani che percorrono da est verso ovest la Bulgaria.\nLa conquista russa del passo di \u0160ipka.\nIl granduca Nicola dispose che un'avanguardia particolarmente agguerrita, agli ordini del generale Iosif Vladimirovi\u010d Gurko, si assicurasse il passaggio dei monti Balcani con la conquista di T\u0103rnovo e Sevlievo, entrambe poco presidiate dai turchi. Il 7 luglio 1877, l'antica residenza degli zar bulgari, T\u0103rnovo, dopo un combattimento di scarsa importanza fu conquistata. Tale successo consent\u00ec agli uomini dello Zar di accedere alla strada che conduce al passo di \u0160ipka, di fondamentale importanza strategica per il controllo della Bulgaria.\nQuando Gurko seppe che il suddetto passo era anch'esso poco difeso e che i passi vicini erano sguarniti, decise di raggiungere questi ultimi, passarli, e assalire il passo di \u0160ipka alle spalle. Fra il 12 e il 17 luglio i russi conquistarono i passi secondari e, nonostante un mancato coordinamento con la forze che attaccarono il passo di \u0160ipka da nord, i russi poterono constatare il 19 che i turchi, abbandonata l'artiglieria, si erano ritirati. Il passo di \u0160ipka fu conquistato e immediatamente disposto alla migliore difesa. A seguito di quest'ultima sconfitta il comandante turco delle forze nei Balcani, Abd\u00fclkerim Nadir Pasci\u00e0, fu deposto e sostituito con Sulayman Pasci\u00e0.\nCon i russi che sembravano poter dilagare a sud dei Balcani, Sulayman riun\u00ec le forze e, al prezzo di 1.500 fra morti e feriti, riusc\u00ec il 30 luglio a battere i soldati di Gurko a Eski Zagra (oggi Stara Zagora). I russi e i volontari bulgari, persi oltre 1.900 uomini, dovettero ritirarsi a nord e poterono conservare solo il passo di \u0160ipka e gli altri minori vicini.\nLe difficolt\u00e0 dell'avanzata russa.\nMentre il centro dell'avanzata russa aveva superato il Danubio e si era spinto fino ai monti Balcani, l'ala sinistra e quella destra rimanevano presso il confine della Romania efficacemente contrastate dai turchi. L'ala sinistra doveva conquistare Rustciuk (oggi Ruse) ed era comandata dal principe ereditario, il granduca Alessandro, le cui truppe aggirarono la citt\u00e0 da ovest e da sud, ma non procedettero all'assedio perch\u00e9 l'artiglieria tardava ad arrivare. Di contro, le manovre offensive del generale turco Mehmet Ali Pasci\u00e0 (1827-1878) impegnarono i russi a sud di Rustciuk con alterne vicende fino a settembre inoltrato.\nLa prima e la seconda battaglia di Pleven.\nL'ala destra dell'avanzata russa, intanto, che aveva per obiettivo Nicopoli, sul Danubio, si trovava molto in ritardo. Le operazioni contro la fortezza turca procedevano con tanta difficolt\u00e0 che il granduca Nicola chiese l'aiuto della Romania. Quest'ultima aveva inizialmente offerto l'intervento del suo esercito ma lo stato maggiore russo lo aveva rifiutato. Il principe Carlo di Romania, che gi\u00e0 pensava ai compensi che avrebbe ottenuto al tavolo della pace, accett\u00f2 la richiesta e appoggi\u00f2 i russi che nella battaglia di Nicopoli del 16 luglio 1877 conquistarono la citt\u00e0. I turchi lamentarono 6.000 prigionieri oltre a una perdita di circa 1.000 uomini; perdite anche maggiori subirono i russi.\nIl generale turco Osman Nuri Pasci\u00e0 arriv\u00f2 troppo tardi con i rinforzi per Nicopoli e decise di ritirarsi a Pleven, una quarantina di chilometri a sud. Questa localit\u00e0 era in un'ottima posizione strategica, collocata com'era alla confluenza di due fiumi e circondata dalle colline. Pleven era inoltre un importante nodo stradale per Nicopoli, Rustciuk, Plovdiv (Filippopoli) e Sofia. L'attacco russo sulla citt\u00e0, comandato dal generale Nikolaj Pavlovi\u010d Kridener, inizi\u00f2 la mattina del 20 luglio, ma fu condotto senza un'adeguata preparazione, in modo scoordinato e con forze insufficienti. Cos\u00ec, nel timore di essere tagliati fuori da forze turche uscite da Pleven, i russi alle 11,30 si ritirarono perdendo oltre 2.800 uomini (1/3 delle forze coinvolte, quasi la met\u00e0 di quelle combattenti). Era iniziata la serie di battaglie che porta il nome di assedio di Pleven e che terminer\u00e0 nel dicembre del 1877.\nNei giorni successivi entrambi gli schieramenti cercarono di raccogliere truppe attorno e a difesa della citt\u00e0, cos\u00ec che i turchi alla fine di luglio, oltre ad averne rinforzato i capisaldi, contavano per la difesa di Pleven su 60.000 uomini. Dall'altro lato, nonostante avessero raccolto poco pi\u00f9 di 35.000 uomini, i russi il 30 luglio mossero all'attacco. Trincerati su pi\u00f9 linee difensive, armati di fucili inglesi Snider-Enfield e Martini-Henry, i turchi fecero strage degli assalitori che furono alla fine respinti. Anche nella seconda, come nella prima battaglia di Pleven, la sconfitta dei russi non si trasform\u00f2 in una catastrofe per l'esitazione turca a contrattaccare vigorosamente. Le perdite russe furono tuttavia ingenti: oltre 7.300 uomini fra morti, feriti e dispersi; mentre, nel timore di rappresaglie turche, una grande quantit\u00e0 di profughi bulgari invase le strade e pass\u00f2 faticosamente il Danubio verso nord a Svi\u0161tov.\nI rumeni e la terza battaglia di Pleven.\nSfumata la possibilit\u00e0 di una veloce campagna militare, gi\u00e0 il 23 luglio 1877, Alessandro II di Russia aveva ordinato la mobilitazione di altri 188.000 uomini delle riserve. Egli decise, inoltre, di chiedere un consistente aiuto ai rumeni e, nello stupore del proprio stato maggiore, di assegnare al principe Carlo il comando dell'esercito russo davanti a Pleven.\nI rinforzi della Romania arrivarono abbastanza rapidamente e il 4 settembre l'armata alleata occup\u00f2 nuove posizioni, contando ora su 65.000 uomini (di cui 35.000 rumeni). Il principe Carlo era dell'idea di porre un assedio regolare alla citt\u00e0, per il quale per\u00f2 egli prevedeva di utilizzare non meno di 100.000 uomini. Ma i russi erano impazienti di attaccare e si avvicinava la cattiva stagione. Carlo allora cedette, a patto che l'assalto sarebbe stato preceduto da un bombardamento delle artiglierie per indebolire le posizioni turche.\nA partire dalla mattina del 7 settembre i cannoni russi e rumeni cominciarono a bombardare regolarmente Pleven fino al 10. L'11 alle ore 15, bench\u00e9 fosse abbastanza chiaro che il bombardamento non aveva ottenuto l'esito sperato, russi e rumeni attaccarono. Gli alleati si trovarono di fronte a ostacoli naturali che non avevano previsto; inoltre la colonna russa che doveva appoggiare i rumeni si perse nella nebbia e attacc\u00f2 con ritardo. Solo di notte, in alcuni punti, gli alleati ebbero ragione della difesa nemica, ma alla fine furono ancora respinti e le loro perdite enormi: i russi contarono circa 16.000 uomini fuori combattimento e i rumeni 5.000; sull'altro fronte le perdite turche ammontarono a 8-10.000 uomini.\nIl 18 i rumeni attaccarono nuovamente un avamposto e furono ricacciati con gravi perdite. Il principe Carlo dispose allora l'armata in atteggiamento difensivo, mentre la scoperta che dalla strada per Sofia i turchi introducevano a Pleven qualsiasi tipo di rifornimento, convinse definitivamente il comandante che senza un accerchiamento completo sarebbe stato impossibile impadronirsi della citt\u00e0. Dello stesso avviso fu il generale russo \u0116duard Ivanovi\u010d Totleben, veterano dell'assedio di Sebastopoli della guerra di Crimea, che fu chiamato a far parte dello stato maggiore alleato. A ottobre infine arrivarono i rinforzi russi, con i quali tutta la macchina dell'assedio entr\u00f2 in una nuova fase operativa.\nLa difesa russa del passo di \u0160ipka.\nMentre a Costantinopoli, di fronte alle attuali difficolt\u00e0, si considerava l'ipotesi di lasciare ai russi il passo di \u0160ipka, il comandante turco dell'armata dei Balcani, Sulayman Pasci\u00e0, rest\u00f2 fermo nella convinzione che si dovesse attuare il congiungimento delle armate a nord dei monti Balcani. Ci\u00f2 lo port\u00f2 alla decisione che il passo di \u0160ipka dovesse essere riconquistato.\nQuando il 20 agosto 1877 i russi si accorsero delle intenzioni di Sulayman, il generale F\u00ebdor Radeckij invi\u00f2 da T\u0103rnovo tutte le sue truppe verso il punto minacciato, ma il percorso prevedeva due giorni di marcia e in questo lasso di tempo due soli reggimenti avrebbero retto l'urto delle forze turche. Gli uomini di Sulayman conquistarono subito delle cime vicine al passo di \u0160ipka e dal 21 per i nove giorni successivi resistettero ai russi, ma d'altro canto, nonostante tutti gli sforzi, i turchi non riuscirono a conquistare il passo. Le perdite di Sulayman ammontarono a oltre 6.700 uomini.\nUn altro tentativo di prendere di \u0160ipka fu fatto dai turchi il 16 settembre notte, quando gli assalitori furono in grado di impadronirsi del Monte San Nicola, vicino al passo; ma la mattina dopo i russi riconquistarono la posizione. L'attacco cost\u00f2 a Sulayman oltre 1.200 uomini fra morti e feriti.\nLa preoccupante situazione a Pleven convinse comunque l'alto comando turco a nominare Sulayman comandante dell'armata del Danubio, incarico assunto il 3 ottobre, e poi il 10 novembre \u201cgeneralissimo\u201d di tutta la Rumelia, nell'accezione turca, e cio\u00e8 di tutta l'attuale Bulgaria. Tuttavia Pleven era ormai completamente accerchiata dai russi, per cui gli ordini del nuovo comandante non sarebbero potuti pi\u00f9 giungere agli assediati. Sulayman telegraf\u00f2 quindi al gran visir \u0130brahim Edhem Pasci\u00e0 segnalandogli le grandi crudelt\u00e0 commesse da ambo le parti e, in prospettiva dell'inverno, la necessit\u00e0 di ricorrere alla cooperazione della Gran Bretagna per una tregua; ma la guerra prosegu\u00ec.\nLa seconda fase della guerra in Asia (luglio-novembre 1877).\nDopo la sconfitta subita nella battaglia di Kizil Tepe del 25 giugno 1877, i russi si predisposero sul confine caucasico in attesa di rinforzi. Riorganizzate le truppe, il granduca Michele che sin dal 25 agosto aveva preso il comando diretto dell'armata orientale, il 15 ottobre attacc\u00f2 e sconfisse una guarnigione turca che si opponeva all'assalto della fortezza di Kars.\nLa battaglia di Kars.\nAl generale russo Ivan Davydovi\u010d Lazarev venne affidato il compito di prendere la piazzaforte. Egli poteva disporre di circa 30.000 uomini, contro i 25.000 dei difensori. Nonostante l'esperienza di Pleven, Lazarev decise di attaccare subito, temendo il sopraggiungere del freddo e considerando che un assedio regolare avrebbe richiesto troppo tempo. Respinto il 5 novembre un attacco dei turchi, l'11 novembre i russi cominciarono un costante bombardamento della fortezza e nella notte di plenilunio fra il 17 e il 18 novembre attaccarono. Nonostante le precauzioni russe manc\u00f2 l'effetto sorpresa e i turchi si batterono fino alla mattina del giorno dopo, nei forti, sulla riva sinistra del fiume (che ha lo stesso nome della citt\u00e0) e nelle strade in una serie contemporanea di attacchi e contrattacchi notturni.\nLa mattina in mano dei difensori rimaneva solo la cittadella, ovvero il nucleo difensivo della fortezza, la quale avrebbe potuto resistere a lungo. I turchi invece decisero di raccogliere le loro truppe sulla riva sinistra del fiume e aprirsi una via per la strada di Erzerum. Qui per\u00f2 furono intercettati dalla cavalleria russa e costretti in gran parte alla resa. Il 18 novembre il granduca Michele fece il suo ingresso nella fortezza. La battaglia di Kars cost\u00f2 ai turchi la cattura di 300 cannoni, 17.000 prigionieri e circa 5.300 fra morti e feriti. I russi lamentarono circa 3.000 fra morti e feriti.\nI russi alle porte di Erzurum.\nAnche nelle vicinanze di Erzurum le cose avevano preso per i turchi una piega sfavorevole: il comandante delle forze in Anatolia, Ahmed Muhtar Pasci\u00e0, dopo la sconfitta di Alagia decise di ritirarsi fino alla forte posizione del passo di Deve Boyoun dove, il 4 novembre, i russi lo attaccarono. All'inizio i turchi combatterono valorosamente, ma poi la loro ala destra fu travolta da un attacco combinato della fanteria, della cavalleria e dell'artiglieria nemica.\nQuando i soldati turchi in fuga furono alle porte di Erzerum, quasi non poterono entrare per l'ostilit\u00e0 della popolazione locale che era composta da varie etnie; tanto che i russi avrebbero potuto penetrare in citt\u00e0 nella notte se solo non avessero avuto bisogno di riposo. Nonostante le gravi perdite, Muktar non si perse d'animo e allest\u00ec le difese di Erzerum grazie a nuove truppe arrivate da Trebisonda e dall'Asia Minore. Ma la popolazione gli chiese di consegnare la citt\u00e0 ai russi e questi ultimi gli intimarono a loro volta la resa. Muktar rifiut\u00f2 entrambe le richieste e, per non rimanere intrappolato a Erzerum, si ritir\u00f2 a Bayburt, verso Trebisonda, mentre il rigido inverno di quelle zone impediva ai russi di prendere l'iniziativa. Erzerum, con un debole presidio turco, fu infatti occupata solo in seguito all'armistizio: il 21 febbraio 1878.\nL'avanzata russa verso Sofia e Adrianopoli (inverno 1877-78).\nIsolata completamente Pleven, che il 19 ottobre 1877 aveva respinto un ulteriore attacco rumeno, e arrivati i rinforzi russi che facevano salire a non meno di 125.000 gli uomini nella zona dell'assedio, il generale Iosif Gurko ricevette l'ordine di avanzare nella direzione di Sofia, al fine di tagliare fuori il difensore di Pleven, Osman Pasci\u00e0, da ogni collegamento con la zona dei monti Balcani..\nLe forze di Gurko, consistenti in circa 30.000 uomini, furono aiutate nel loro tentativo dalle forze rumene del principe Carlo che distrassero i turchi con una diversione sulla riva destra del fiume Vit, presso Pleven. Ai rumeni tocc\u00f2 anche il compito di tagliare fuori Pleven da qualsiasi tentativo di rinforzi dalla parte orientale, e precisamente di impadronirsi della citt\u00e0 fortificata di Rahova (oggi Oryahovo), sul Danubio. Il 20 novembre, vistosi minacciato, il presidio turco della citt\u00e0 usc\u00ec dirigendosi a ovest per passare i fiumi Skit e Ogosta, affluenti di destra del Danubio. Ma un piccolo presidio rumeno riusc\u00ec a resistere sul ponte del primo fiume a 2.000 turchi che, inseguiti dal grosso delle forze rumene, furono costretti a passarlo a guado abbandonando i carri e morendo in gran numero. A mezzogiorno i soldati del principe Carlo entravano a Rahova, entusiasticamente accolti dalla popolazione bulgara.\nLa quarta e ultima battaglia di Pleven.\nIntanto a Pleven, la circonferenza della linea di accerchiamento russo-rumena si estendeva ormai per 75 chilometri. Il granduca Nicola intim\u00f2 la capitolazione a Osman Pasci\u00e0 che il 19 novembre rispose di essere disponibile solo a ritirarsi con i suoi uomini senza armi a Sofia o a Vidin, sul Danubio. Gli Alleati rifiutarono.\nIl 27 gli approvvigionamenti a Pleven stavano per esaurirsi, Osman Pasci\u00e0 decise allora di tentare di rompere l'assedio attaccando con tutte le sue forze il nemico. Il 10 dicembre, guidata dal generale turco in persona, una prima parte dell'armata assediata consistente in circa 20.000 uomini ebbe ragione della prima e la seconda linea russa. Ma della seconda parte dell'armata turca che doveva intervenire, di uguali dimensioni della prima, 8.000 uomini furono fatti prigionieri nei loro forti dai rumeni e altri abbandonarono le loro posizioni. Osman Pasci\u00e0 fu cos\u00ec costretto dopo mezzogiorno a tentare di ritirarsi oltre il fiume Vit.\nFatto segno dell'artiglieria russa e rumena, inseguito, uccisogli il cavallo, ferito egli stesso, Osman Pasci\u00e0 alla fine si arrese consegnando al generale russo Ivan Stepanovi\u010d Ganeckij (1810-1887) la spada d'onore donatagli dal sultano. Pi\u00f9 tardi, sulla strada che dal ponte sul Vit conduce a Pleven, il principe Carlo incontr\u00f2 la carrozza che conduceva Osman Pasci\u00e0 sconfitto. Il rumeno si avvicin\u00f2 e strinse la mano al turco, riconoscendo cos\u00ec pubblicamente il suo valore.\nL'11 dicembre, l'imperatore Alessandro II, il granduca Nicola e il principe Carlo fecero il loro ingresso solenne in citt\u00e0. A Osman Pasci\u00e0, Alessandro riconsegn\u00f2 personalmente la spada d'onore e al principe Carlo fu conferita la pi\u00f9 alta onorificenza russa, l'Ordine di Sant'Andrea. Con la presa di Pleven caddero prigionieri degli Alleati oltre 43.300 turchi. I russi lamentarono oltre 1.700 fra morti e feriti; meno gravi, in proporzione, le perdite rumene.\nDopo lo scioglimenti dell'armata d'assedio di Pleven, i rumeni concentrarono la loro attenzione sulla fortezza di Vidin, sul Danubio, nella quale si erano rifugiati 12.000 turchi con abbondanti mezzi di difesa. Nonostante pi\u00f9 volte fosse sul punto di cedere, la fortezza si arrender\u00e0 solo il 23 febbraio 1878.\nL'entrata in guerra della Serbia.\nIntanto, il 14 dicembre 1877, la Serbia, dichiar\u00f2 nuovamente guerra alla Turchia. Diversamente dal Montenegro, infatti, che formalmente combatteva ancora nella guerra serbo-turca dal 1876, la Serbia era stata sconfitta e aveva chiesto la pace. Dopo la caduta di Pleven, per\u00f2, il principe Milan Obrenovi\u0107 IV decise di intervenire per ottenere sul tavolo delle trattative la completa indipendenza dai turchi. La Serbia poteva disporre sulla carta di circa 70.000 uomini, ma si trattava, principalmente di milizie.\nCi\u00f2 nonostante, in pochi giorni i serbi, che avevano avuto il compito di proteggere l'ala destra dei russi, ottennero importanti vittorie. L'11 gennaio 1878 conquistarono la citt\u00e0 di Ni\u0161, strenuamente difesa dai turchi che la possedevano dal 1386. Il bottino fu straordinario: 267 cannoni, 13.000 fucili e 150.000 ocche (pari a oltre 190 tonnellate) di polvere da sparo. D'altro canto i serbi persero nel combattimento quasi 1.000 uomini. Colui che almeno nominalmente aveva diretto le operazioni, il principe Milan, fece il suo ingresso trionfale nella citt\u00e0 quasi esclusivamente abitata da cristiani serbi.\nAnche i montenegrini ripresero l'attivit\u00e0 bellica e, di fronte ad un esercito turco sempre pi\u00f9 debole, conquistarono il 10 gennaio Antivari e il 19 Dulcigno, ci\u00f2 che avrebbe permesso loro, oltre che a ottenere l'indipendenza, anche a conquistarsi il tanto agognato sbocco sul mare.\nLa quarta e ultima battaglia del passo di \u0160ipka.\nDopo la presa di Pleven alcuni comandanti dell'esercito russo erano dell'avviso, visti i rigori dell'inverno, di rimandare la campagna fino alla primavera successiva, ma il granduca Nicola decise che non si doveva dare alla Turchia il tempo di riprendersi. Fu quindi deciso di avanzare subito su Adrianopoli (oggi Edirne), conquistata la quale Costantinopoli sarebbe stata a portata di mano. Le direttrici dell'attacco erano due: una da nord a sud attraverso i monti Balcani e il passo di \u0160ipka; l'altra aggirante da ovest per incontrare i serbi, conquistare Etropole, Sofia, Filippopoli (Plovdiv) e infine raggiungere Adrianopoli.\nL'armata del generale Iosif Gurko ebbe il compito di seguire la seconda direttrice e nel freddo intenso e nel nevischio, dopo alcuni scontri vittoriosi, il 4 gennaio 1878 entr\u00f2 a Sofia, dove trov\u00f2 una considerevole quantit\u00e0 di provviste. Proseguendo sulla strada per Filippopoli, l'armata occup\u00f2 l'11 Ihtiman e il giorno 13 Pazard\u017eik.\nAlla notizia dell'entrata di Gurko a Sofia, il generale russo F\u00ebdor Radeckij ricevette l'ordine di prendere l'offensiva sulla strada del passo di \u0160ipka. Il suo Corpo d'armata raggiungeva i 60.000 uomini, alcuni dei quali furono impiegati in manovre diversive per ingannare il nemico sul vero obiettivo dell'attacco. Il 9 gennaio i turchi furono assaliti frontalmente sulla strada del Passo. L'azione cost\u00f2 ai russi circa 1.700 uomini, ma consent\u00ec a due delle loro colonne laterali di stringere pi\u00f9 da vicino i turchi. Cos\u00ec che il generale ottomano Veissel Pasci\u00e0, temendo di essere completamente circondato, alz\u00f2 bandiera bianca. I russi fecero 32.000 prigionieri, catturando 103 cannoni e un'ingente quantit\u00e0 di altro materiale. I turchi contarono inoltre 6.000 fra morti e feriti; mentre le due colonne laterali russe attaccanti, una delle quali era comandata dal famoso generale Michail Dmitrievi\u010d Skobelev, accusarono complessivamente la perdita di 3.400 uomini. La strada per la conquista di Adrianopoli era aperta.\nQuando la notizia della sconfitta definitiva al passo di \u0160ipka arriv\u00f2 a Costantinopoli, il sultano Abdul Hamil II incaric\u00f2 il Ministero della guerra di chiedere un armistizio. Ma ai russi la richiesta apparve prematura, avendo loro tutto l'interesse, prima di iniziare i negoziati di pace, a occupare la maggior parte possibile di territorio nemico e di avvicinarsi il pi\u00f9 possibile a Costantinopoli.\nLa fase finale della guerra (gennaio-marzo 1878).\nL'avanzata del Corpo d'armata di Iosif Gurko proseguiva intanto implacabile verso Filippopoli, presso la quale fra il 15 e il 17 gennaio 1878 i russi sconfissero ancora i turchi. La vittoria fu cos\u00ec schiacciante che i turchi si ritirarono al di l\u00e0 di Adrianopoli. Nella citt\u00e0 la forte guarnigione presente avrebbe potuto resistere per molto tempo, ma il governatore di Adrianopoli dopo aver fatto saltare il magazzino delle polveri avrebbe dato il segnale della fuga che il generale Mehmet Ali Pasci\u00e0 avrebbe seguito.\nOccupata Adrianopoli e sempre pi\u00f9 vicini alla capitale Costantinopoli, i russi spinsero il governo turco a inviare dei plenipotenziari che incontrarono il granduca Nicola il 20 gennaio. Le negoziazioni terminarono il 31 gennaio, giorno in cui fu firmato il primo accordo sulle condizioni sostanziali della pace: la Bulgaria doveva diventare autonoma (ma ancora formalmente dipendente dal sultano) e inaccessibile ai soldati turchi; a Montenegro, Serbia e Romania la Turchia doveva riconoscere l'indipendenza e alla Bosnia ed Erzegovina un'amministrazione autonoma; la Turchia doveva inoltre indennizzare la Russia delle spese di guerra. Accettati dai plenipotenziari questi preliminari, il giorno stesso fu firmata la convenzione di armistizio. I combattimenti cessarono.\nLa reazione della Gran Bretagna e la pace di Santo Stefano.\nNel giugno del 1877 sembrava che i russi potessero conquistare in poco tempo l'intera Turchia europea; ma poi si imbatterono in Pleven che non riuscirono a conquistare se non a dicembre, sbloccando cos\u00ec la campagna militare. In Gran Bretagna questi quattro mesi misero in secondo piano gli orrori perpetrati dai turchi sui bulgari, trasformando i turchi in eroi che resistevano coraggiosamente all'invasione.\nIn pi\u00f9 la Gran Bretagna vedeva seriamente minacciate le sue rotte del Mediterraneo orientale dalla potenza che pi\u00f9 riteneva pericolosa per il mantenimento del suo impero coloniale in Asia. Dopo la guerra franco-prussiana, inoltre, la Gran Bretagna non poteva pi\u00f9 contare sulla Francia e ci\u00f2 innervos\u00ec maggiormente gli inglesi.\nA Londra, l'8 febbraio 1878 la Camera dei comuni, dopo un dibattito di diversi giorni, concesse un credito di 6 milioni di sterline per alcune misure che si sarebbero potute rendere necessarie a seguito degli avvenimenti della guerra russo-turca. Il 22 la Camera dei lord segu\u00ec l'esempio della Camera bassa e non appena il primo ministro Benjamin Disraeli ebbe notizia del testo dell'armistizio del 31 gennaio, fu dato ordine all'ammiraglio Geoffrey Hornby (1825-1895) di entrare con la sua flotta nel Mar di Marmara. Il 13 febbraio le navi inglesi gettarono l'ancora dinanzi alle Isole dei Principi, mentre il ministro degli esteri russo Aleksandr Gor\u010dakov dichiarava che la Russia non era pi\u00f9 condizionata dalla promessa di non occupare Costantinopoli.\nFatto sta che, nonostante i successi militari, la Russia era stremata e non era in grado di riprendere la guerra contro la Turchia, tanto meno impegnarsi anche contro la Gran Bretagna. La mattina del 24 febbraio il granduca Nicola giunse in treno a Santo Stefano (oggi Ye\u015filk\u00f6y), a pochi chilometri da Costantinopoli, ricevuto dal ministro della guerra turco Mehmet Reuf Pasci\u00e0 per trattare la pace. Le trattative, basate comunque sull'accordo del 31 gennaio, si protrassero ancora per alcuni giorni e il 3 marzo 1878 venne finalmente firmato il trattato di pace.\nCon la pace di Santo Stefano la Russia ampliava la sua sfera d'influenza in Europa a tutti i Balcani. La Bulgaria, che le doveva l'indipendenza, secondo il trattato diveniva uno degli Stati pi\u00f9 grandi e potenti della regione. I suoi confini si estendevano dal Danubio al Mar Egeo, consentendo alla Russia, che avrebbe potuto contare anche sui porti montenegrini, di poter potenzialmente divenire una delle potenze navali del Mediterraneo. Le altre grandi nazioni europee protestarono (il Regno Unito denunci\u00f2 il Protocollo di Londra che aveva firmato con l'Impero Russo l'anno precedente), tanto pi\u00f9 che l'Austria, avendo assicurato la sua benevola neutralit\u00e0 nella guerra, contava sulla ricompensa della Bosnia ed Erzegovina. Il cancelliere tedesco Otto von Bismarck organizz\u00f2 allora un congresso delle grandi potenze a Berlino che avrebbe, fra il giugno e il luglio 1878, sostanzialmente ridimensionato i successi diplomatici della Russia."}
{"id": "320859", "revid": "29727", "url": "https://it.wikipedia.org/wiki?curid=320859", "title": "Varano di Komodo", "text": ""}
{"id": "320860", "revid": "29727", "url": "https://it.wikipedia.org/wiki?curid=320860", "title": "Drago di Komodo", "text": ""}
{"id": "320861", "revid": "228446", "url": "https://it.wikipedia.org/wiki?curid=320861", "title": "Trattato di Berlino (1878)", "text": "Il trattato di Berlino fu firmato il 13 luglio 1878 nella capitale tedesca da tutte le potenze europee. Fu il testo conclusivo delle decisioni prese dal Congresso di Berlino.\nRettific\u00f2 la destinazione dei territori turchi in Europa rispetto alla Pace di Santo Stefano che segu\u00ec la guerra russo-turca del 1877-1878.\nIl Congresso di Berlino.\nVinto l'Impero turco nella guerra del 1877-1878, la Russia concluse, il 3 marzo 1878, a Santo Stefano (oggi Z\u00e1kupy) una pace molto vantaggiosa. Una delle condizioni della Pace di Santo Stefano fu la formazione, dalle ceneri dei possedimenti ottomani in Europa, di una grande Bulgaria sotto il controllo militare della Russia. Questa circostanza, assieme alla promessa russa data e non mantenuta di cedere la provincia ottomana della Bosnia all'Austria, determin\u00f2 una grave tensione internazionale.\nSi riun\u00ec cos\u00ec a Berlino, mediatore il cancelliere tedesco Otto von Bismarck, la comunit\u00e0 delle potenze europee, i cui delegati dal 13 giugno al 13 luglio 1878 ristabilirono gli equilibri riducendo i vantaggi ottenuti dalla Russia con la Pace di Santo Stefano. Il risultato di quelle decisioni fu il trattato di Berlino.\nIl suo esito fra le grandi potenze fu un aumento di prestigio della Germania, una pi\u00f9 limitata influenza russa nei Balcani rispetto ai cospicui vantaggi della Pace di Santo Stefano e l'indebolimento in Europa dell'Impero ottomano.\nIl trattato.\nIl trattato si componeva di un prologo e 64 articoli.\nPrologo.\nS.M. il Re d'Italia, S.M. l'Imperatore di Germania, S.M. l'Imperatore d'Austria, il Presidente della Repubblica Francese, S.M. la Regina del Regno Unito di Gran Bretagna e Irlanda, S.M. l'Imperatore di tutte le Russie e S.M. l'Imperatore degli Ottomani, desiderando regolare in un pensiero d'ordine europeo, conformemente alle stipulazioni del trattato di Parigi del 30 marzo 1856, le questioni sollevate in Oriente dagli avvenimenti degli ultimi anni e dalla guerra di cui il trattato preliminare di Santo Stefano ha segnato il termine, sono stati d'avviso unanime che la riunione di un Congresso offrirebbe il miglior mezzo per facilitare la loro intesa.\nLe dette LL.MM. e il Presidente della Repubblica francese hanno, di conseguenza, nominato loro plenipotenziari:\nL'accordo essendosi felicemente raggiunto fra di loro, hanno convenuto le stipulazioni seguenti:\nConclusioni.\nIn fede di che, i plenipotenziari rispettivi lo hanno firmato e vi hanno apposto i loro sigilli.\nFatto a Berlino, il tredicesimo giorno del mese di luglio 1878.\n[Seguono le firme dei plenipotenziari:]"}
{"id": "320863", "revid": "1543377", "url": "https://it.wikipedia.org/wiki?curid=320863", "title": "Vettabbia", "text": "La Vettabbia, o Naviglio Vettabbia, \u00e8 un canale agricolo navigabile che nasce nel sottosuolo di Milano all'incrocio tra via Santa Croce e via Vettabbia dall'unione del canale Molino delle Armi, del canale della Vetra (che d\u00e0 il nome alla moderna piazza) e del Fugone del Magistrato. Sfocia poi nel Lambro a San Giuliano Milanese poco dopo aver raccolto le acque del Cavo Redefossi. Lungo le sue sponde si trovano il Parco della Vettabbia e il Mulino Vettabbia.\nEtimologia.\nL'origine del nome della Vettabbia si rif\u00e0 probabilmente al termine latino \"Vectabilis\" (capace di trasportare) in quanto navigabile fin dall'epoca dell'antica Roma.\nStoria.\nLa Vettabbia ricalca il tratto terminale dell'antico alveo naturale del Nirone prima della deviazione di quest'ultimo nel Merlata, che avviene a nord di Milano, a Baranzate. Il tratto del Nirone a valle della deviazione per\u00f2 non si prosciug\u00f2, ma rimase attivo come una roggia, alimentata dai numerosi fontanili e dal reticolo irriguo della zona, prendendo il nome di \"roggia civica\". Furono poi gli antichi Romani a canalizzare e rendere navigabile il tratto terminale dell'antico alveo naturale del Nirone a formare la Vettabbia. La Vettabbia venne creata con funzioni di trasporto di parte delle acque del Seveso deviato nel fossato delle mura romane di Milano, e delle acque del fontanile Mollia e di altri corsi d'acqua minori. \nUna delle ipotesi avanzate sulle ragioni della deviazione dell'Olona a Milano ci dice sia stata anche quella di aumentare la portata della Vettabbia. Il motivo principale della deviazione dell'Olona fu quello di portare acqua in citt\u00e0, con lo sbocco che venne individuato nel fossato delle mura romane di Milano, di cui la Vettabbia costituiva uno degli emissari. A quei tempi i due rami del fossato delle mura si riunivano nel canale della Vetra, nel luogo dove oggi esiste la piazza omonima, nei pressi della Basilica di San Lorenzo, che poi sfocia nella Vettabbia. \nLa Vettabbia trasporta anche le acque della Darsena, che riceve dal suo scolmatore Cavo Ticinello, e una porzione delle acque del depuratore di Nosedo.\nIl percorso.\nLa Vettabbia nasce nel sottosuolo di Milano nell'omonima via dall'unione del canale Molino delle Armi (che scorre sotto la moderna via Santa Croce), del Fugone del Magistrato (che scorre sotto la moderna via Vettabbia) e del canale della Vetra (che corre interrata sotto l'isolato formato dalle due vie citate tra i due canali menzionati). Fino agli anni venti del XX secolo una delle sue sorgenti era anche la Cerchia dei Navigli, che fu poi interrata tra il 1929 e il 1930, di cui rappresentava un canale scolmatore: la Cerchia dei Navigli scaricava infatti nella Vettabbia solo la sua portata in eccesso. \nIl canale della Vetra, a sua volta, nasce dall'unione del Grande Sevese e del Piccolo Sevese, che confluiscono in piazza Vetra, nei pressi della basilica di San Lorenzo. Il Grande Sevese e il Piccolo Sevese sono due canali che scorrono nel sottosuolo coperti dal manto stradale che corrispondono all'antico fossato delle mura romane di Milano. In particolare, il Grande Sevese costituiva il lato orientale del fossato, mentre il Piccolo Sevese ne formava il ramo occidentale. \nIl loro nome deriva dalla provenienza della loro acqua, che in origine derivava dal Seveso, deviato a Milano dagli antichi Romani verso Milano per soddisfare il bisogno di acqua della citt\u00e0. Il Grande Sevese e il Piccolo Sevese, che sono i canali pi\u00f9 antichi di Milano, sono ora alimentati dalle acque dal Naviglio della Martesana, che giungono a destinazione grazie a un piccolo canale sotterraneo che scorre sotto via San Marco e via Borgonuovo. \nDopo aver avuto origine nel sottosuolo dell'incrocio tra via Vettabbia e via Santa Croce, la Vettabbia percorre interrata via Calatafimi, via Col Moschin, via Castelbarco, via Bazzi (dove diventa a cielo aperto), i quartieri Morivione (dove si trova, lungo le sue sponde, tra via Rutilia e via Serio, l'omonimo mulino) e Vigentino per poi uscire da Milano passando da Vaiano Valle, una frazione agricola di Milano, sfiorare Nosedo, giungere a Chiaravalle Milanese e sfociare infine nel Lambro a San Giuliano Milanese poco dopo aver raccolto le acque del Cavo Redefossi. Il percorso nell'abitato cittadino \u00e8 ricco di anse, ma passata via dell'Assunta il canale si inoltra nella campagna rettilineo.\nSuperato il problema delle esondazioni, il Naviglio Vettabbia divenne il tranquillo canale irriguo che \u00e8 ancora oggi, anche se prima di iniziare a scorrere nelle campagne, attraversa a cielo aperto la citt\u00e0 per un lungo tratto, diventando il cos\u00ec il naviglio pi\u00f9 lungo di Milano dopo il Naviglio Grande e il Naviglio Pavese. Appare con acque limpide in via Carlo Bazzi a Morivione, nel parco ex OM, tra prati ben curati, percorsi pedonali e ciclabili, edifici moderni e piccole antiche case restaurate. Morivione era un antico borgo dove si festeggiava San Giorgio patrono dei lattai e delle latterie; alla fine dell'Ottocento vi avevano sede la pi\u00f9 grande riseria del Milanese e una grande antichissima fornace, che si approvvigionava d'argilla nei dintorni: un secolo dopo venne impiantata una grande fabbrica di veicoli industriali. \nUscendo dall'ambito comunale milanese, il Naviglio Vettabbia attraversa il territorio e il centro abitato di San Donato Milanese e di San Giuliano Milanese sul quale incontra l'Abbazia di Viboldone. La Vettabbia sfocia poi nel Lambro a San Giuliano Milanese all'interno dell'Oasi del Bosco di Montorfano.\nNegli ultimi decenni del XX secolo, il Naviglio Vettabbia offriva prati, marcite e risaie che vennero espiantati per diffondere il mais praticamente in forma di monocultura; ora, stanno tornando, in diversi casi, le coltivazioni tradizionali e quelle biologiche. Dopo i buoni risultati ottenuti, \u00e8 stata fatta la proposta, dalla Regione Lombardia, di un percorso, chiamato \"La via del verde\", che partendo dal Parco delle Basiliche a Milano possa raggiungere Melegnano attraversando l'intera valle, coinvolgendo anche le vicine aree del Canale Ticinello e del fiume Lambro Meridionale."}
{"id": "320865", "revid": "33888", "url": "https://it.wikipedia.org/wiki?curid=320865", "title": "Delio Cantimori", "text": "Biografia.\nDelio Cantim\u00f2ri fu il primogenito dei tre figli di Carlo e Silvia Sintini. Dal 1919 al 1922 frequent\u00f2 il ginnasio e il primo anno di Liceo classico a Ravenna e concluse il percorso liceale al Liceo ginnasio Giovan Battista Morgagni di Forl\u00ec, conseguendovi la maturit\u00e0 nel 1924. Nel novembre di quello stesso anno vinse il concorso per allievo interno alla Scuola Normale Superiore di Pisa, iscrivendosi alla facolt\u00e0 di lettere e filosofia. Cantimori vi stabil\u00ec duraturi rapporti di amicizia con molti normalisti e professori, tra i quali Aldo Capitini, Umberto Segre e il gentiliano Giuseppe Saitta, suo insegnante di storia della filosofia. All'amico, cattolico, Michele Maccarrone, conosciuto a Forl\u00ec, Cantimori consigli\u00f2 di tentare il concorso alla Normale: Maccarrone in effetti lo vinse. Il successivo rapporto tra i due, per\u00f2, non fu facile per divergenze di ideali.\nCantimori dal mazzinianesimo familiare, ader\u00ec in questi anni a un fascismo di impronta repubblicana e anticlericale, rappresentato dal mensile, fondato da Saitta e Leandro Arpinati, \u00abVita Nova\u00bb, al quale collabor\u00f2 dal 1927 al 1932. Il fascismo corporativista gli appariva la sintesi tra le due estreme esigenze del comunismo e della reazione, e lo Stato autoritario fascista, considerato rivoluzionario in quanto anti-capitalista, era visto essere il coronamento della vicenda risorgimentale italiana, secondo le tesi svolte da Gentile, da Volpe e dal Saitta.\nSi laure\u00f2 il 21 giugno 1928 discutendo col Saitta la tesi \"Ulrico di Hutten e le relazioni tra Rinascimento e Riforma\", che pubblic\u00f2 nel 1930 con qualche rimaneggiamento e con il titolo \"Ulrich von Hutten e i rapporti tra Rinascimento e Riforma\". Rappresentava il deciso virare degli interessi del Cantimori allo studio del Rinascimento, gi\u00e0 annunciato nel 1927 con \"Il caso Boscoli e la vita del Rinascimento\", pubblicato nel \u00abGiornale critico della filosofia italiana\u00bb, e alle ricerche sul movimento ereticale sviluppatosi nel Rinascimento italiano, espressione della complessit\u00e0 conflittuale del rapporto che univa nel Cinquecento la cultura alla societ\u00e0 civile. Nello stesso segno vanno le sue \"Osservazioni sui concetti di cultura e di storia della cultura\" (1928), il \"Bernardino Ochino, uomo del Rinascimento e riformatore\" (1929), e il saggio \"Sulla storia del concetto di Rinascimento\" (1932).\nNel 1929 vinse il concorso per la cattedra di storia e filosofia per i licei e divenne insegnante al liceo classico Dett\u00f2ri di Cagliari, dove ha, tra i suoi allievi, il futuro romanziere Giuseppe Dess\u00ec. Nel 1931 prese la seconda laurea in Letteratura tedesca presso l'Universit\u00e0 di Pisa e si trasfer\u00ec al liceo classico \"Ugo Foscolo\" di Pavia. Ottenuta una borsa di studio, si trasfer\u00ec a Basilea per studiare teologia all'Universit\u00e0, dove conobbe tra gli altri il teologo protestante Karl Barth. Torn\u00f2 in Italia nel luglio del 1932 e, grazie a un'altra borsa di studio, nel 1933 part\u00ec per un soggiorno di un anno in Svizzera, in Austria, in Germania, in Polonia e in Inghilterra, raccogliendo molto materiale documentario per il suo progetto di uno studio sugli eretici italiani del Cinquecento.\nNel 1934 Giovanni Gentile gli offr\u00ec il posto di assistente all'Istituto Italiano di Studi Germanici di Roma come redattore della rivista dell'Istituto e direttore della biblioteca. Nel 1936 pubblic\u00f2 per \"Sansoni\" una serie di scritti di Carl Schmitt, aperti da un suo saggio, titolandoli \"Principi politici del nazionalsocialismo\".\nNel 1939 vinse il concorso alla cattedra di Storia Moderna alla Facolt\u00e0 di Magistero dell'universit\u00e0 di Messina; nel 1940 infine torn\u00f2 alla Normale chiamato da Gentile.\nVerso la fine degli anni trenta si avvicina al Partito Comunista d'Italia, anche per l'influenza della moglie Emma Mezzomonti, militante comunista. Nel 1940 collabora con il \"Dizionario di politica\" del PNF.\nInterrotto l'insegnamento nel periodo della Repubblica di Sal\u00f2, riprende il suo posto alla Normale nel 1944, con la nomina di Luigi Russo a direttore della Scuola. Nel 1948 si iscrive al PCI, da cui esce nel 1956 in seguito ai fatti d'Ungheria. In questo periodo \u00e8 consulente editoriale per Einaudi, scrive sul \"Politecnico\" e su \"Societ\u00e0\". Tra il 1951 e il 1952 traduce con la moglie il primo libro del \"Capitale\" di Karl Marx. Dopo l'uscita dal PCI i suoi interessi si allontanano dall'attualit\u00e0 e si orientano di nuovo allo studio del Cinquecento.\nMuore cadendo accidentalmente dalle scale della sua biblioteca personale il 13 settembre 1966.\nBiblioteca ed archivio personale.\nL'archivio personale di Cantimori, comprendente il carteggio, atti e documenti personali, manoscritti, materiali preparatori, testi di conferenze, lezioni, discorsi, \u00e8 consultabile presso la Scuola Normale di Pisa nel Fondo Cantimori; la sua biblioteca, per la parte relativa ai libri antichi, rari e manoscritti \u00e8 consultabile presso il Palazzo del Capitano mentre il materiale moderno \u00e8 stato inglobato nella Biblioteca ed \u00e8 consultabile dal Catalogo online.\nIl dibattito storiografico sulla figura di Cantimori.\nNel contesto di una riflessione, sul passaggio di numerosi intellettuali italiani dal fascismo al comunismo dopo la caduta del regime, negli anni duemila alcuni storici, in particolare Eugenio Di Rienzo, Paolo Simoncelli e Nicola D'Elia si sono interessati alla figura di Cantimori, personaggio rilevante della cultura italiana del Novecento, e al tempo stesso personalit\u00e0 tormentata, complessa e sfuggente, al punto che nel 1935 Benedetto Croce, non capendo \u201cquale fosse la fede politica del Cantimori\u201d, ne sottolineava la \u201cconfusione e contraddizione degli atteggiamenti mentali e morali\u201d.\nAdriano Prosperi, allievo di Cantimori, ha sempre difeso con ostinazione l'antico maestro, rigettando risolutamente il \"nazionalbolscevismo\" attribuitogli, accusando diversi studiosi (Eugenio Di Rienzo, Ernesto Galli della Loggia, Giuseppe Bedeschi, Pietro Citati, Piero Craveri) di voler \"crocifiggere in lui gli \"errori\" dell'Italia novecentesca, equamente divisi tra due Moloch, fascismo e comunismo\" e farne \"un capro espiatorio di tutti i mali del passato italiano\".\nProsperi, inoltre, ha collegato la \"conversione democratica\" di Cantimori alle ricerche intraprese dall'inizio degli anni Trenta sugli eretici italiani del Cinquecento, diversamente dall'opinione di altri studiosi, come Roberto Pertici e Patricia Chiantera Stutte, che hanno criticato le interpretazioni di Di Rienzo, Simoncelli e D'Elia, - che ritengono che l'abbandono dell'ideologia fascista da parte di Cantimori sia stato molto pi\u00f9 tardivo. Prosperi ha accusato questi studiosi di ripercorrere le vicende \"con una curiosit\u00e0 spesso malignamente deformante e spesso paurosamente superficiale, pur nell'accumulo di inediti di ogni tipo\", sostenendo che gi\u00e0 la voce Cantimori redatta da Piero Craveri per il Dizionario Biografico degli Italiani (vol. 14, 1974) fosse \"assai discutibile\", e tacciando Pietro Citati (studente della Normale dal 1947 al 1951) di \"maramalda ferocia goliardica\" per aver fatto un ritratto sarcastico di Cantimori su \"La Repubblica\".\nPer la sua vivace difesa del maestro, Prosperi \u00e8 stato accusato da Di Rienzo di \"uso politico della storia\" e di volere aprioristicamente \"santificare\" Cantimori come un \"figurino liberal-democratico-progressista\". Il giornalista Dino Messina ha scritto sulle pagine del \"Corriere della Sera\": \"Quel che Prosperi vuol difendere \u00e8 il metodo scientifico di uno studioso, uno dei maggiori del Novecento, \u00abinstancabile e attentissimo nell'analizzare i veleni ideologici diffusi nella pratica storiografica\u00bb, e tanto onesto da essere capace di un'\u00abimpietosa autoanalisi\u00bb per denunciare i suoi stessi errori. Ma in tanta veemenza, ricerca della scienza e del vero metodo storico, Prosperi commette un errore che lui stesso definirebbe \u00abideologico\u00bb.\nIl filosofo Giuseppe Bedeschi ha dichiarato: \"Prosperi confonde il piano scientifico con quello politico\". Ed ancor pi\u00f9 duro \u00e8 stato lo storico Di Rienzo, che inserisce le sue accuse in un discorso legato ad una egemonia culturale da parte del PCI: \"La verit\u00e0 \u00e8 che Prosperi crea dei santuari della memoria: di alcuni si pu\u00f2 dire tutto e di altri nulla (...) Il rapporto tra Cantimori e il fascismo \u00e8 ancora poco indagato. Non \u00e8 stata mai pubblicata, ad esempio, la voce \"Onore\" scritta per il \"Dizionario di politica\" del Partito nazionale fascista, in cui lo storico sottolineava la valorizzazione di questo sentimento nel nazismo, conformemente all'antico diritto germanico. Una delle leggi razziste di Norimberga si chiamava \"legge per la difesa del sangue e dell'onore tedesco\". Mi sembra una scoperta di un certo peso. Come mai Gioacchino Volpe, che aveva criticato le leggi razziali, pag\u00f2 con l'epurazione dall'insegnamento la sua adesione al fascismo, Giovanni Gentile, che aveva impedito la pubblicazione di voci antisemite sull'Enciclopedia italiana, fu addirittura ucciso, mentre Cantimori se la cav\u00f2 senza una critica? Non vorrei pensare che in questo abbia pesato il suo avvicinamento al PCI. Cantimori non fu neppure sfiorato dai processi di epurazione cos\u00ec come non venne toccato Curzio Malaparte, protetto personalmente da Palmiro Togliatti (...) Qui si vuol difendere un'egemonia culturale a ogni costo. Prosperi parla delle carte di Cantimori custodite alla Normale: perch\u00e9 alcuni ricercatori non riescono a consultarle? Ci arrivano soltanto gli studiosi \"embedded\"\".\nSimilmente a Di Rienzo si \u00e8 espresso Paolo Simoncelli: \"fino agli inizi degli anni Novanta Cantimori era considerato una specie di santo della cultura di sinistra, da proteggere in una nicchia. E lo stesso Prosperi, allievo di Cantimori, rivela che esiste ancora un nervo scoperto. Non \u00e8 un segreto che a met\u00e0 degli anni Settanta il \"Dizionario biografico degli italiani\" censur\u00f2 la voce \"Cantimori\" scritta da Domenico Caccamo, che rivelava i trascorsi fascisti dello studioso, che non era soltanto un uomo del regime, ma un giovane intellettuale con forti simpatie per il nazionalsocialismo anticapitalista e uno dei pochi a partecipare all'avventura del nazionalbolscevismo, su cui si sa ancora poco (...) Quando De Felice fin\u00ec il primo volume della sua monumentale monografia, \"Mussolini il rivoluzionario\", consegn\u00f2 una copia del dattiloscritto al maestro Cantimori, che si emozion\u00f2 tanto da riempire quelle pagine di note a margine ricche di testimonianze personali. Nessuno pu\u00f2 accedere a quel dattiloscritto, perch\u00e9 la moglie di Cantimori pose un vincolo severissimo\"."}
{"id": "320866", "revid": "599013", "url": "https://it.wikipedia.org/wiki?curid=320866", "title": "Farfallino", "text": ""}
{"id": "320867", "revid": "1543377", "url": "https://it.wikipedia.org/wiki?curid=320867", "title": "Modello F23", "text": "Il Modello F23 \u00e8 un documento utilizzato per il pagamento di tasse, imposte, sanzioni pecuniarie e somme dovute nei seguenti casi:\nIl modello, a differenza del Modello F24, non prevede il meccanismo della compensazione.\nPer quanto riguarda i contratti di locazione, il modello F23 ha avuto validit\u00e0 fino al 31/12/2014, dopodich\u00e9 \u00e8 stato sostituito dal modello F24 Elide o dal modello RLI telematico.\nStruttura del modello.\nIl modello si divide in varie sezioni.\nIn alto troviamo le informazioni anagrafiche relative a due soggetti.\nA seconda del tipo di pagamento si riempie una o entrambe le anagrafiche. Ad esempio:\nSegue una sezione dove vanno indicati i seguenti dati identificativi: ufficio o ente responsabile, anno, numero, causale, ecc. Questi campi andranno riempiti secondo certe istruzioni.\nLa parte seguente, composta di righe e colonne, \u00e8 utilizzata per inserire il codice dell'importo da pagare e l'importo stesso. Deve essere utilizzata una riga per ogni tipo di imposta, tassa o contributo.\nIl modello F23, come l'F24, ha uno schema aperto: \u00e8 il pagatore che inserisce il codice del tributo. Il vantaggio \u00e8 che in caso di nuovo tributo non occorre avere un altro modello, basta creare un nuovo codice.\nModalit\u00e0 di versamento.\nIl pagamento pu\u00f2 essere effettuato presso gli sportelli di qualunque concessionario o banca convenzionata e presso gli uffici postali:\nSe l'assegno \u00e8 scoperto o non pagabile, il pagamento si considera omesso.\nIl modello si compone di tre copie. Una \u00e8 trattenuta dal soggetto che effettua il pagamento, banca, posta, concessionario, le altre due sono restituite."}
{"id": "320868", "revid": "6923", "url": "https://it.wikipedia.org/wiki?curid=320868", "title": "Combat mission", "text": ""}
{"id": "320870", "revid": "112271478", "url": "https://it.wikipedia.org/wiki?curid=320870", "title": "Santuario della Beata Vergine Maria", "text": "Santuario della Beata Vergine Maria"}
{"id": "320871", "revid": "43974", "url": "https://it.wikipedia.org/wiki?curid=320871", "title": "Tesi di Quine-Duhem", "text": ""}
{"id": "320873", "revid": "1005847", "url": "https://it.wikipedia.org/wiki?curid=320873", "title": "Rivoluzione dei garofani", "text": "La rivoluzione dei garofani () fu l'incruento colpo di Stato militare in Portogallo con cui nel 1974 si pose fine al regime dittatoriale noto come \"Estado Novo\" (\"Nuovo Stato\") instaurato da Ant\u00f3nio Salazar circa quarant'anni prima.\nIl rovesciamento di regime fu attuato dalla fazione progressista delle forze armate portoghesi che deposero il primo ministro Marcelo Caetano, successore di Salazar dall'infermit\u00e0 di quest'ultimo nel 1968, e avviarono la transizione democratica del Paese che fu portata a compimento al termine di un biennio costellato da aspre lotte politiche.\nContesto storico.\nLa dittatura portoghese traeva origine dal golpe del 28 maggio 1926, che aveva decretato la fine della Prima Repubblica portoghese. Dopo la rivoluzione, nel 1933, con l'approvazione di una nuova Costituzione basata sul corporativismo e sugli ideali fascisti, Ant\u00f3nio de Oliveira Salazar aveva instaurato apertamente il regime dell'Estado Novo. Di orientamento cattolico e tradizionalista, Salazar fu un uomo freddo e distaccato. Durante il suo governo impose tasse e tagli\u00f2 le spese, senza badare a costi umani. Eletto presidente del Consiglio nel 1932, eman\u00f2 una nuova Costituzione nel 1933. La nuova struttura politica prevedeva la presenza di un solo partito: la Uni\u00e3o Nacional (Unione Nazionale), partito di ispirazione nazionalista, corporativa, anti-socialista e fascista. Fu proprio quando il dittatore arriv\u00f2 al massimo del potere che in Portogallo inizi\u00f2 il dissenso. Infatti nel 1958, con le elezioni presidenziali, il generale Humberto Delgado (che inizialmente aveva sostenuto Salazar), si oppose al regime. Nel 1968 Ant\u00f3nio de Oliveira Salazar si trovava nella sua residenza estiva quando cadde per la rottura della sedia a sdraio su cui era seduto e rimase invalido, venendo cos\u00ec costretto a lasciare il potere. Mor\u00ec nel 1970 e il suo successore, Marcelo Caetano, venne acclamato con la speranza per una nuova libert\u00e0.\nDurante la Seconda guerra mondiale il Portogallo rest\u00f2 neutrale, e questo gli consent\u00ec una relativa crescita economica negli anni quaranta. Nel 1949 cess\u00f2 l'isolamento politico del regime, che divent\u00f2 membro fondatore della NATO, tollerato dagli altri stati membri per via delle posizioni fortemente anticomuniste del suo governo.\nLa libert\u00e0 politica era fortemente limitata, le elezioni caratterizzate da brogli e altre irregolarit\u00e0 e il regime manteneva uno stretto controllo sulle attivit\u00e0 dei cittadini attraverso la polizia politica PIDE (\"Pol\u00edcia Internacional e de Defesa do Estado\"), successivamente divenuta DGS (\"Direc\u00e7\u00e3o-Geral de Seguran\u00e7a\"), che perseguitava gli oppositori, spesso arbitrariamente arrestati, torturati e uccisi.\nLa resistenza del Portogallo alla decolonizzazione provoc\u00f2 l'insorgere di un lungo e improduttivo conflitto tra le forze coloniali portoghesi e i movimenti indipendentisti in Angola, Mozambico, Guinea-Bissau, Capo Verde; la situazione internazionale era sfavorevole al regime, in quanto entrambe le superpotenze della Guerra fredda, Stati Uniti e Unione Sovietica, finanziavano i movimenti di liberazione nazionale per cercare di attrarre i paesi di nuova indipendenza nelle rispettive sfere di influenza. Durante la guerra, le Nazioni Unite approvarono sanzioni riguardanti il commercio di armi nei confronti del Portogallo e gli Stati Uniti impedirono l'uso di mezzi NATO per la repressione coloniale, anche se furono costretti a ritirare il loro appoggio ai movimenti di liberazione di fronte alla minaccia portoghese di abbandonare l'organizzazione.\nLa rapida crescita economica si interruppe alla fine degli anni sessanta, a causa dell'isolamento politico ed economico e della lunga e improduttiva guerra coloniale.\nIl dopo Salazar.\nLa morte di Salazar nel 1970 non comport\u00f2 sostanziali evoluzioni del governo, guidato dal successore Marcelo Caetano. All'inizio degli anni settanta il Portogallo era politicamente ed economicamente fiaccato dallo stato di guerra che, proseguendo ormai da quasi due decenni e senza una soluzione politica in vista, risultava particolarmente oneroso in termini di risorse. La situazione port\u00f2 a un malcontento generale, in particolare nelle classi sociali meno agiate e all'interno delle Forze armate.\nAll'inizio degli anni settanta alcuni ufficiali subalterni, la maggior parte con il grado di capitano, con idee politiche di sinistra e contrari alla politica governativa, particolarmente riguardo alla guerra coloniale, si associarono, inizialmente nel Movimento dei Capitani (\"Movimento dos Capit\u00e3es\"), successivamente nel Movimento delle Forze Armate (MFA, \"Movimento das For\u00e7as Armadas\"), organizzato nel 1973 con lo scopo di abbattere l'Estado Novo e avviare il paese sulla strada della democratizzazione, della decolonizzazione e dello sviluppo economico, con gli obiettivi immediati della fine della guerra, della convocazione di elezioni libere e dell'abolizione della polizia politica.\nUna parte degli ufficiali del Movimento era, invece, legata al generale Ka\u00f9lza de Arriaga, ex comandante delle Forze Armate portoghesi in Mozambico, le cui posizioni politiche si ponevano alla destra dello stesso Presidente del Consiglio Caetano, inviso ai duri del regime.\nKa\u00f9lza de Arriaga tent\u00f2 una sollevazione militare contro Caetano nel dicembre 1973 e successivamente strinse un'alleanza sempre pi\u00f9 stretta con il Presidente della Repubblica, l'Ammiraglio Am\u00e9rico Tom\u00e1s che isol\u00f2 sempre di pi\u00f9 il Presidente Caetano.\nNel febbraio 1974, Caetano decise di rimuovere il generale Ant\u00f3nio de Sp\u00ednola dal comando delle forze portoghesi in Guinea di fronte al crescente disaccordo di de Sp\u00ednola con la promozione di ufficiali militari e la direzione della politica coloniale portoghese.\nLe premesse al colpo di stato.\nAl Movimento delle Forze Armate rimase sostanzialmente estranea, almeno sino alla mattinata del 25 aprile, la Marina militare, con l'eccezione di alcuni ufficiali isolati ed anzi una fregata, la \"Almirante Gago Coutinho\", impegnata nelle manovre NATO, tenne per ore sotto tiro le forze ribelli che assediavano il quartiere dei ministeri.\nIl 5 marzo 1974 il Movimento delle Forze Armate, guidato da Vitor Alves e Otelo Saraiva de Carvalho, tenne una riunione clandestina a Cascais, in cui venne approvato il programma politico del movimento. Il documento cominci\u00f2 a circolare clandestinamente, provocando la reazione del regime. Il 9 marzo Vasco Louren\u00e7o, uno dei dirigenti del Movimento delle Forze Armate, fu arrestato e successivamente trasferito nelle Azzorre. Il 14 marzo i generali Ant\u00f3nio de Sp\u00ednola e Francisco da Costa Gomes (rispettivamente vice-capo e capo di Stato Maggiore delle Forze Armate) furono destituiti per non avere partecipato a una manifestazione di appoggio al governo.\nIl 16 marzo ci fu un prematuro tentativo d'insurrezione, quando il 5\u00ba Reggimento di Fanteria marci\u00f2 su Lisbona, che si concluse con il fallimento del golpe e l'arresto di circa 200 militari. Il 24 marzo una riunione clandestina della commissione coordinatrice dell'MFA deliber\u00f2 che un nuovo tentativo di colpo di Stato avrebbe dovuto avere luogo tra il 22 e il 29 aprile. Otelo Saraiva de Carvalho fu incaricato di gestire il piano generale delle Operazioni, con l'assistenza del capitano Rodrigo de Sousa e Castro. Il programma definitivo del Movimento fu approvato il 21 aprile; il capitano Salgueiro Maia assicur\u00f2 l'appoggio di reparti corazzati.\nIl 23 aprile Saraiva de Carvalho comunic\u00f2 che il piano sarebbe stato attuato il 25 aprile e che il posto di comando dell'MFA sarebbe stato installato presso la caserma del 1\u00ba Reggimento Genieri a Pontinha.\nIl colpo di stato.\nPreparativi.\nI leader dell'MFA si erano accordati con Carlos Albino, responsabile del programma musicale \"L\u00edmite\" di R\u00e1dio Renascen\u00e7a, perch\u00e9 trasmettesse la canzone operaia \"Gr\u00e2ndola vila morena\" di Jos\u00e9 Afonso, come segnale di avvio delle operazioni. Nonostante l'ascolto della canzone fosse proibito dal regime, la vendita era consentita, e Albino ne acquist\u00f2 una copia il 24 aprile 1974, giorno in cui Jo\u00e3o Paulo Dinis della radio \"Emissores Associados de Lisboa\" alle 22:55 annunci\u00f2: \n\u00abMancano cinque minuti alle 23 e sar\u00e0 con voi Paulo de Carvalho, che vi canter\u00e0 il suo grande successo dell'Eurofestival \"E depois do adeus\"\u00bb. Era il primo segnale in vista del golpe.\nCronistoria del 25 aprile.\nCessazione definitiva di tutti i combattimenti. Sorprendentemente, il generale Spinola, che non era il generale di riferimento del MFA, che era invece Costa Gomez, tratta la resa di Marcelo Caetano ed \u00e8 a lui che il Presidente del Consiglio si arrende.\nLa giunta militare.\nIl colpo di Stato portoghese fu anomalo, in quanto i militari ebbero immediatamente l'appoggio della popolazione (nonostante, peraltro, i comunicati dell'MFA chiedessero ai civili di restare in casa).\nIl nome di \"Revolu\u00e7\u00e3o dos Cravos\" deriva dal gesto di una fioraia, Celeste Caeiro, che in una piazza di Lisbona offr\u00ec garofani ai soldati. I fiori furono infilati nelle canne dei fucili, divenendo simbolo della rivoluzione e insieme segnale alle truppe governative perch\u00e9 non opponessero resistenza. Le vittime, uccise dalle forze lealiste della DGS, furono quattro.\nAlla Rivoluzione dei garofani segu\u00ec un periodo di transizione, noto come \"Processo rivoluzionario in corso\" (PREC).\nSubito dopo il 25 aprile, con la formazione della Giunta di Salvezza Nazionale, composta da militari che assunsero tutti i poteri, vennero sciolte la polizia politica DGS e le commissioni di censura dei mezzi di comunicazione. Il 26 aprile furono anche liberati i primi prigionieri politici dalle carceri di Peniche e di Caixas. I leader politici in esilio tornarono nel paese nei giorni seguenti. La Festa dei lavoratori venne celebrata per la prima volta legalmente il 1\u00ba maggio, con la riunione a Lisbona di circa un milione di persone.\nMolte personalit\u00e0 legate al regime dell'Estado Novo, tra cui lo stesso Marcelo Caetano e il presidente Tom\u00e1s, furono costrette all'esilio.\nLa Rivoluzione apr\u00ec un periodo di grande instabilit\u00e0 e fermento politico, in cui si contendevano il potere i partiti della sinistra progressista e rivoluzionaria e i partiti moderati e liberali, nonch\u00e9 i rispettivi settori dell'MFA, guidati rispettivamente da Francisco da Costa Gomes e da Sp\u00ednola.\nLa transizione.\nIl 15 maggio 1974 il generale Spinola fu eletto Presidente della Repubblica e nomin\u00f2 Primo Ministro Adelino da Palma Carlos. Nel corso del 1974 venne meno il sistema economico e politico corporativo, di pari passo con il progresso in senso democratico del paese.\nNel luglio 1974 Adelino da Palma Carlos si dimise da Primo Ministro e fu sostituito dal colonnello Vasco Gon\u00e7alves. Nel corso dell'estate sorsero i primi contrasti tra il presidente Sp\u00ecnola, che aveva posizioni conservatrici e sosteneva una soluzione federalista al problema coloniale, e i militari progressisti, che chiedevano la piena indipendenza per le colonie africane. Preoccupato dal carattere socialista che la Rivoluzione andava assumendo, Sp\u00ednola organizz\u00f2 il 28 settembre una manifestazione per sostenere l'aumento dei poteri del capo dello Stato e il mantenimento delle colonie, facendo appello alla \"maggioranza silenziosa\" affinch\u00e9 fermasse il processo di radicalizzazione politica. Tale abbozzo di nuova deriva autoritaria fall\u00ec poich\u00e9 i sostenitori del presidente non riuscirono a prendere il controllo della capitale a causa del blocco degli accessi alla citt\u00e0 organizzato da militanti socialisti e comunisti. Privo di appoggio, Sp\u00ednola fu costretto a dimettersi e a fuggire all'estero, prima nella Spagna franchista, poi in Brasile. Francisco da Costa Gomes divenne il nuovo presidente e conferm\u00f2 come Primo Ministro Vasco Gon\u00e7alves, noto per le sue simpatie comuniste.\nL'indipendenza delle colonie.\nAngola, Mozambico, Guinea-Bissau e Capo Verde ottennero l'indipendenza in un breve lasso di tempo, in seguito ad accordi tra i movimenti di liberazione nazionale e il governo portoghese. La colonia di Timor dichiar\u00f2 l'indipendenza, ma venne invasa cinque giorni dopo dall'Indonesia. Macao, invece, rest\u00f2 territorio portoghese, in vista di un futuro accordo con la Cina per il passaggio di sovranit\u00e0, stipulato nel 1984 e attuato nel 1999.\nL'11 marzo 1975, a fronte della deriva paracomunista impressa dalla fazione sinistra dell'MFA, militari spinolisti tentarono un colpo di Stato \"reazionario\"; il tentativo fu sventato dall'intervento del COPCON (\"Comando Operacional do Continente\"), corpo militare d'\u00e9lite formato da 5000 uomini e comandato da Otelo Saraiva de Carvalho, istituito nel luglio 1974 con lo scopo di difendere il processo di transizione e il programma del Movimento. Il fallimento del golpe fece diventare l'ala rivoluzionaria dell'MFA maggioranza del movimento e consent\u00ec a Gon\u00e7alves di spingere ulteriormente per una transizione verso il socialismo: banche, compagnie di assicurazione e numerose industrie furono nazionalizzate nei giorni successivi all'11 marzo.\nTra marzo e aprile venne firmato un patto tra i partiti politici e l'MFA che prevedeva la continuazione del processo rivoluzionario, il riconoscimento provvisorio di alcuni poteri a un Consiglio della Rivoluzione e la convocazione di un'Assemblea costituente.\nLa Costituente.\nLe libere elezioni per l'Assemblea costituente si tennero nel primo anniversario della Rivoluzione, il 25 aprile 1975.\nEssa risult\u00f2 con una maggioranza relativa composta dal Partito Socialista, con una minoranza centrista del Partido Social Democrata (secondo) e terzo il Partito Comunista. Nel corso dell'anno matur\u00f2 un lungo dibattito sulla scelta del nuovo sistema politico, dibattito che invest\u00ec anche la possibilit\u00e0 di stabilire un regime di tipo sovietico. Alla fine la Costituzione opt\u00f2 per\u00f2 per un sistema misto, caratterizzato da una democrazia di tipo occidentale e da un socialismo pluripartitico, fortemente sostenuto dal settore progressista delle Forze armate.\nNel suo comunicato del 19 aprile 1975, l'assemblea dell'MFA difese la creazione di un sistema pluripartitico per il socialismo.\nNell\"'estate calda\" del 1975 il governo Gon\u00e7alves attu\u00f2 una riforma agraria per abolire il latifondo e ridistribuire la terra ai contadini. Nel nord del paese, di tradizione maggiormente cattolica, si formarono gruppi terroristici di destra, come l'ELP (\"Ex\u00e9rcito de Liberta\u00e7\u00e3o Portugu\u00eas\") o l'MDLP (\"Movimento Democr\u00e1tico de Liberta\u00e7\u00e3o de Portugal\"). Numerose sedi del PCP furono vandalizzate, le ambasciate di Spagna e Cuba incendiate da parte di militanti di opposte formazioni politiche e per diversi mesi in tutto il paese si svolsero manifestazioni, occupazioni di case, fabbriche, terreni e scontri armati tra destra e sinistra.\nGli Stati Uniti, che avevano una base militare nelle Azzorre, temevano fortemente l'ascesa al potere di un partito marxista-leninista come il PCP in un paese della NATO, e sostennero con ingenti fondi i partiti considerati fedeli alla democrazia.\nNel mese di settembre, il governo Gon\u00e7alves venne fatto dimettere, sostituito dal governo pi\u00f9 liberale e moderato dell'ammiraglio Pinheiro de Azevedo.\nAnche all'interno dell'MFA si erano intanto formate diverse correnti. Gli spinolisti avevano perso completamente il proprio potere da vari mesi, e le divergenze si ponevano all'interno della sinistra. Il \"Gruppo dei Nove\", costituito su iniziativa di Ernesto Melo Antunes, era formato dagli ufficiali che sostenevano una forma di \"socialismo non allineato\". Oltre a piccole minoranze liberali, vi era poi una seconda componente maggiore, legata al COPCON di Otelo Saraiva de Carvalho e formata da ufficiali di estrema sinistra che sostenevano forme di potere popolare di tipo marxista.\nLa tensione politica dell\"'estate calda\" sfoci\u00f2 violentemente in seguito alla decisione del Consiglio della Rivoluzione di smantellare la base aerea di Tancos e di sostituire alcuni comandanti militari, tra cui lo stesso Otelo de Carvalho (sostituito al comando della Regione Militare di Lisbona da Vasco Louren\u00e7o).\nIl 25 novembre 1975 fu tentato un altro colpo di Stato da parte dell'estrema sinistra, con paracadutisti del COPCON che occuparono quattro basi dell'aviazione (Montreal, Montsanto, Montijo e Tancos) mentre la sede della rete televisiva nazionale venne occupata da gruppi di estrema sinistra. La mancanza di una precisa leadership, il mancato appoggio da parte del PCP e l'immediata risposta militare del Gruppo dei Nove, guidato da Ant\u00f3nio Ramalho Eanes (che poi diventer\u00e0 presidente della repubblica) portarono al fallimento del colpo di Stato. Otelo de Carvalho, accusato di aver appoggiato i golpisti fu allontanato dai suoi incarichi, il COPCON fu soppresso e l'estrema sinistra di fatto eliminata dall'MFA, portando alla normalizzazione del processo rivoluzionario.\nLa costituzione e le elezioni del 1976.\nIl 2 aprile 1976 venne approvata la nuova Costituzione che, nonostante stabilisse una democrazia pluripartitica, era comunque ideologicamente carica di riferimenti alla \"transizione verso il socialismo\", alla creazione di \"una societ\u00e0 libera, giusta e solidale\" e di un'economia socialista, dando ampio spazio ai diritti dei lavoratori e ai doveri di solidariet\u00e0 economica e sociale.\nIl sistema apparve molto avanzato per l'epoca, in quanto creava una forma di governo semipresidenziale, in cui sia l'assemblea sia il presidente detenevano forti poteri, che si bilanciavano reciprocamente, scongiurando al contempo la debolezza parlamentare e le eccessive concentrazioni di potere.\nIl 25 aprile 1976, due anni dopo la Rivoluzione, si tennero le prime elezioni per l'Assemblea della Repubblica, vinte dai socialisti di M\u00e1rio Soares. Nel giugno 1976 si tennero le elezioni per il Presidente della Repubblica; Francisco da Costa Gomes rinunci\u00f2 a candidarsi e le elezioni furono vinte da Ant\u00f3nio Ramalho Eanes, che super\u00f2 Otelo de Carvalho. Nel luglio 1976 il potere pass\u00f2 dai militari ai rappresentanti democraticamente eletti e Mario Soares divenne Primo ministro.\nConseguenze.\nCon il passare degli anni, la carica ideologica della Rivoluzione si perse. Nelle riforme costituzionali del 1982 e del 1989 furono eliminati quasi tutti i riferimenti ideologici originari (con alcune eccezioni), furono cancellati i principi socialisti dell'economia (come la riforma agraria, l'irreversibilit\u00e0 delle nazionalizzazioni e l'esistenza della propriet\u00e0 sociale, costituita dai \"mezzi di produzione sfruttati collettivamente e direttamente dai lavoratori\"), e venne eliminato il ruolo dell'MFA come garante del mantenimento delle istituzioni democratiche e della sovranit\u00e0 popolare. Ci\u00f2 consent\u00ec, nel 1986, l'ingresso del Portogallo nella Comunit\u00e0 economica europea (poi Unione europea) e la ripresa definitiva dell'economia.\nOggi il 25 aprile \u00e8 festa nazionale portoghese, chiamato dai portoghesi \"Dia da Liberdade\" (Giorno della Libert\u00e0), con manifestazioni in celebrazione delle libert\u00e0 civili e dei diritti politici ottenuti dopo la Rivoluzione. Alcuni settori minoritari della destra considerano gli sviluppi che la situazione politica ha avuto dopo il colpo di Stato come dannosi, particolarmente per quanto riguarda gli ex-coloni costretti ad abbandonare l'Africa e le lunghe guerre civili sorte dopo la fine del colonialismo. D'altra parte settori minoritari dell'estrema sinistra lamentano l'abbandono degli ideali socialisti e comunisti della Rivoluzione.\nSecondo rivelazioni dell'ex \"gladiatore\" G-71, contenute nel libro \"The Real history of Gladio\", nel rovesciamento di Caetano avrebbe avuto un ruolo la Gladio italiana, poich\u00e9 il dittatore portoghese era ostile alla nuova politica della NATO e all'indipendenza delle colonie africane contese dai due blocchi. Ci\u00f2 non pu\u00f2 tuttavia trovare conferma n\u00e9 smentita, anche perch\u00e9 l'inchiesta della Corte europea dei diritti dell'uomo non ha fatto luce sui compiti effettivi della struttura e sulla veridicit\u00e0 delle rivelazioni.\nSono stati soprattutto gli intellettuali ad interrogarsi sul peso che i militari hanno avuto nell'incruenta \"rivoluzione dei garofani\", alla luce delle cruente guerre di liberazione delle colonie portoghesi, che tante perdite erano costate alle forze armate portoghesi."}
{"id": "320876", "revid": "6923", "url": "https://it.wikipedia.org/wiki?curid=320876", "title": "Teatro Francesco Cilea", "text": "Il teatro comunale Francesco Cilea di Reggio Calabria \u00e8 intitolato alla memoria del compositore calabrese, nato a Palmi, Francesco Cilea.\nSituato di fronte a palazzo San Giorgio, l'edificio occupa un'area compresa tra il \"corso Garibaldi\" ad ovest, la \"via cattolica dei Greci\" a sud, la \"via del Torrione\" ad est e la \"via Osanna\" a nord.\nCon una capacit\u00e0 di 1.500 posti \u00e8 il teatro pi\u00f9 grande in Calabria.\nStruttura.\nEsterno.\nI locali a piano terra (che si affacciano sul Corso Garibaldi) per molti anni furono adibiti ad uffici e ritrovi, i seminterrati furono invece utilizzati per convegni e mostre.\nLe linee esterne sono ispirate all'architettura classica per volere del sindaco Giuseppe Valentino, infatti egli volle che tra i tanti edifici di Reggio, ve ne fosse qualcuno che riprendesse le forme architettoniche dell'antica citt\u00e0 \"magnogreca\".\nInterno.\nLa grande sala, di stile ottocentesco, ha forma a ferro di cavallo, vi sono tre ordini di palchi ed un loggione, divisi da un ampio palco reale posto al centro.\nAl primo piano il teatro ospita la Pinacoteca Civica di Reggio Calabria che espone pregiate opere pittoriche acquisite dall'antico museo cittadino grazie a lasciti, donazioni e acquisti.\nStoria.\nStrutture precedenti.\nCon l'elevazione a capoluogo della \"Calabria Ultra Prima\" del 1816, la citt\u00e0 di Reggio fu dotata di nuovi palazzi, tra i quali il \"Real Teatro Borbonio\", ideato ai tempi del governo di Gioacchino Murat, che fu poi realizzato su progetto dell'ingegnere reggino Stefano Calabr\u00f2 Anzalone, ed inaugurato per l'onomastico del Re Ferdinando I delle Due Sicilie il 30 maggio 1818.\nIl vecchio teatro sorgeva tra la Via dei Bianchi e l'antica Via Terme, nella zona dove oggi sorge il Palazzo delle Poste. Sopraelevato nel 1850 per ospitare il \"Circolo di Societ\u00e0\", fu demolito in seguito ai gravi danni subiti durante il terremoto del 1908.\nUn'altra struttura operante in citt\u00e0 dal 1882 era il baraccone denominato \"Arena Garibaldi\" in Piazza Caserme (nei pressi dell'attuale Villa Comunale Umberto I dove oggi sorge il Palazzo della Questura), ebbe lo scopo di offrire nei mesi estivi qualche svago ai reggini, ma anche questa struttura fu completamente distrutta dal sisma del 1908.\nIl 21 agosto 1913, grazie anche all'interessamento del ministro Giuseppe De Nava, su progetto del cugino, l'ing. Pietro De Nava, fu posata con solennit\u00e0 la prima pietra del \"Teatro Garibaldi\", i lavori procedettero fino allo scoppio del primo conflitto mondiale. Probabilmente a causa della scarse risorse finanziarie i lavori non ricominciarono, ma la struttura continu\u00f2 a funzionare nei mesi estivi (nel 1928 ospit\u00f2 un concerto per le celebrazioni Mariane di settembre, negli anni trenta, fu completamente abbandonato e l'area riutilizzata come maneggio per equitazione.\nLa nascita del Cilea.\nLa costruzione fu realizzata, grazie all'allora ministro Giuseppe De Nava ed al sindaco Giuseppe Valentino (\"Sindaco della ricostruzione\" dopo il terremoto del 1908) in varie riprese, su progetto degli ingegneri \"Domenico De Simone\" e \"Laviny\". L'inaugurazione avvenne nel 1931.\nNel secondo dopoguerra la sala del \"Teatro Cilea\" viene ampliata, viene data nuova forma alla linea dei palchi, il soffitto diventa sontuoso imponente, ed il boccascena con la nuova cavea per l'orchestra molto elegante; il \"Cilea\" diviene cos\u00ec una struttura tra le pi\u00f9 belle e funzionali d'Italia e viene reinaugurato dal sindaco Domenico Mannino il 25 febbraio del 1964 con l'opera \"Il Trovatore\" di Giuseppe Verdi.\nLa gestione della struttura viene affidata fin dall'inizio in concessione alla \"SAR di Paolo e Francesco Montesano\" e per oltre un ventennio, la struttura accoglie compagnie di prosa, variet\u00e0 e teatrali, che vantavano i pi\u00f9 bei nomi del panorama artistico italiano ed internazionale del dopoguerra.\nNel 1985 la commissione di vigilanza della prefettura dichiara inagibile parte del teatro, pi\u00f9 precisamente tutto il settore dei palchi, per necessari radicali lavori di ristrutturazione e di adeguamento alle pi\u00f9 recenti norme antincendio.\nLa struttura rimase operativa fino al 1994 con agibilit\u00e0 limitata e finalmente nel 1996 vennero iniziati i necessari lavori di ristrutturazione ed adeguamento alle normative, che, dopo quasi diciotto anni, restituirono il \"Teatro Comunale Cilea\" alla citt\u00e0 di Reggio, pronto a proseguire sulle orme degli anni sessanta la sua gloriosa tradizione artistica e culturale, ."}
{"id": "320882", "revid": "30129", "url": "https://it.wikipedia.org/wiki?curid=320882", "title": "Malchizedek", "text": ""}
{"id": "320883", "revid": "124123", "url": "https://it.wikipedia.org/wiki?curid=320883", "title": "Okuro Oikawa", "text": "Oikawa scopr\u00ec diversi asteroidi.\nL'asteroide 2667 Oikawa prende il nome da lui .\nAsteroidi scoperti.\nOikawa ha scoperto o coscoperto 8 asteroidi:"}
{"id": "320884", "revid": "30129", "url": "https://it.wikipedia.org/wiki?curid=320884", "title": "Melchisedek", "text": ""}
{"id": "320886", "revid": "124123", "url": "https://it.wikipedia.org/wiki?curid=320886", "title": "Toshiro Nomura", "text": "Il suo nome pu\u00f2 anche essere letto \"Toshio\".\nNomura \u00e8 un prolifico scopritore di asteroidi. L'asteroide \"1991 JP\"\n\u00e8 stato chiamato 6559 Nomura in suo onore \nAsteroidi scoperti.\nNomura ha coscoperto 13 asteroidi:"}
{"id": "320889", "revid": "124123", "url": "https://it.wikipedia.org/wiki?curid=320889", "title": "Tsuneo Niijima", "text": "Niijima \u00e8 un prolifico scopritore di asteroidi, ed \u00e8 coscopritore della cometa periodica 112P/Urata-Niijima.\nL'asteroide 5507 Niijima prende il nome da lui .\nAsteroidi scoperti.\nNiijima ha coscoperto 22 asteroidi:"}
{"id": "320891", "revid": "124123", "url": "https://it.wikipedia.org/wiki?curid=320891", "title": "Akira Natori", "text": "Natori \u00e8 un prolifico scopritore di asteroidi.\nL'asteroide 5520 Natori prende il nome da lui . \nAsteroidi scoperti.\nNatori ha coscoperto 21 asteroidi:"}
{"id": "320894", "revid": "767487", "url": "https://it.wikipedia.org/wiki?curid=320894", "title": "Sabotage (Black Sabbath)", "text": "Sabotage \u00e8 il sesto album del gruppo heavy metal Black Sabbath, pubblicato nel luglio del 1975 per le etichette Vertigo Records e Warner Bros. L'album ha venduto oltre copie in tutto il mondo.\nIl disco.\nSecondo il cantante Ozzy Osbourne, questo album segn\u00f2 l'inizio di quello che lui descrisse come l'ossessione del chitarrista Tony Iommi per la produzione in studio. Richiese in effetti molto pi\u00f9 tempo sia per la produzione che per la registrazione di qualsiasi disco precedente del gruppo, diventando l'album dei Black Sabbath pi\u00f9 costoso al tempo (il primo album richiese solo seicento sterline e tre giorni).\nQuesto lavoro diede inizio a una serie di disaccordi tra i fan della band sul cambiamento musicale intrapreso dalla band.\nSabotage segue infatti la scia dell'album precedente utilizzando intensamente sintetizzatori, effetti psichedelici e sonorit\u00e0 particolari per il gruppo come gli arrangiamenti vocali in stile russo nel brano \"Supertzar\".\nTuttavia, all'interno dell'album non mancano alcuni brani dalle sonorit\u00e0 decisamente heavy metal caratteristiche dei primi tempi, come \"Hole in the Sky\" o \"Symptom of the Universe\".\nLa peculiarit\u00e0 che rende quest'album pi\u00f9 unico che raro \u00e8 il fatto di essere uno dei pi\u00f9 pesanti mai realizzati dalla formazione originale e assieme uno dei pi\u00f9 sperimentali e progressivi in assoluto. Le variazioni all'interno di uno stesso brano risultano talvolta addirittura disarmanti. Vedasi il caso della citata \"Symptom of the Universe\" il cui \"riff\" principale risulta spaventosamente pesante tanto da essere in seguito considerato da alcuni come antesignano del thrash metal, mentre a met\u00e0 dello stesso brano si inserisce una inaspettata coda di chitarre acustiche.\nPer queste ragioni i fan del gruppo sono divisi a met\u00e0 riguardo all'importanza dell'album nella discografia del gruppo, ma Sabotage si \u00e8 comunque guadagnato lo status di disco \"cult\" da molti fan hard rock o heavy metal e ha fatto la sua parte per lo sviluppo dell'hard rock, riuscendo a stupire per la versatilit\u00e0 che la band vi ha impresso e per la capacit\u00e0 di passare da brani heavy metal a pezzi psychedelic rock, come l'orecchiabile \"Am I Going Insane (Radio)\".\nSu alcune delle prime stampe su vinile e cassetta, e su tutte le versioni CD rimasterizzate, vi \u00e8 una breve traccia nascosta di 23 secondi, registrata a basso volume, intitolata \"Blow on a Jug\" dopo la fine dell'ultimo pezzo (\"The Writ\"), nella quale si possono ascoltare Ozzy Osbourne e Bill Ward canticchiare storpiatamente una parodia accompagnati da un pianoforte.\nRiconoscimenti.\nNel giugno del 2017 la rivista \"Rolling Stone\" ha collocato l'album alla trentaduesima posizione dei 100 migliori album metal di tutti i tempi.\nTracce.\nTutti i brani sono stati composti da Ozzy Osbourne, Tony Iommi, Geezer Butler e Bill Ward."}
{"id": "320913", "revid": "121074957", "url": "https://it.wikipedia.org/wiki?curid=320913", "title": "Il diario di Annalisa", "text": "Il diario di Annalisa \u00e8 una trascrizione, rielaborata da Matilde Andolfo, dei diari personali di Annalisa Durante, ragazza di quattordici anni uccisa il 27 marzo 2004 a Forcella, uno dei quartieri pi\u00f9 malfamati di Napoli, durante uno scontro a fuoco fra diverse fazioni della camorra.\nCronologia dei fatti.\nI killer volevano colpire Salvatore Giuliano, detto \"'o russo\" (il rosso, per via del colore dei suoi capelli), all'epoca del fatto diciannovenne, un nipote dei fratelli Giuliano considerato vicino al boss Ciro Giuliano \"'o barone\", cugino dei fratelli Giuliano, ucciso poi in un agguato nel 2007.\nIn seguito alla morte di Annalisa, i genitori autorizzarono il prelievo degli organi. Nel diario di Annalisa si trovano molte considerazioni sul degrado del suo quartiere: \"\"Le strade mi fanno paura. Sono piene di scippi e rapine. Quartieri come i nostri sono a rischio\" o anche semplicemente \"vorrei fuggire, a Napoli ho paura\"\". Il libro fu pubblicato per contribuire alla realizzazione di una cappella in memoria della ragazza.\nSalvatore Giuliano, riconosciuto con sentenza definitiva come un esponente dell'omonimo clan e come obiettivo dell'agguato del 27 marzo 2004 nel quartiere napoletano di Forcella, rispondendo al fuoco dei sicari, colpisce Annalisa Durante, la quale morir\u00e0 poco dopo il ricovero in ospedale.\nIl 31 marzo 2006 il ventunenne Salvatore Giuliano viene condannato dalla quarta sezione della Corte d'assise del tribunale di Napoli a 24 anni di reclusione per l'omicidio di Annalisa. Nonostante la pena sia stata ridotta in appello a 18 anni, con la sentenza del 16 aprile 2008 la Cassazione ha definitivamente condannato Salvatore Giuliano a 20 anni di reclusione.\nReazioni della societ\u00e0 civile.\nLa notizia della morte di Annalisa Durante ha suscitato grande impressione a Napoli ed in tutta Italia, e la sua storia viene narrata in \"Gomorra\" di Roberto Saviano e nel libro \"\" di don Luigi Merola (che all'epoca dei fatti era il parroco di Forcella).\nIl processo a Salvatore Giuliano per l'omicidio della giovane \u00e8 stato anche trasmesso in televisione, nell'ambito del celebre programma di Rai 3 \"Un giorno in pretura\" condotto da Roberta Petrelluzzi.\nA lei sono stati intitolati l'Asilo Nido di Via Vicaria Vecchia ed una biblioteca."}
{"id": "320919", "revid": "1543377", "url": "https://it.wikipedia.org/wiki?curid=320919", "title": "Matterello", "text": "Il matterello o mattarello \u00e8 un attrezzo utilizzato in cucina per distendere e assottigliare gli impasti solidi in genere.\nDescrizione.\nLa parola \u00e8 un diminutivo di mattero, che in passato era un'arma celtica, simile a una picca o a un giavellotto.\nLa versione pi\u00f9 tradizionale \u00e8 costituita da un semplice cilindro in legno di 5-8 cm di diametro e lungo 50-70 cm (90-130 cm in Emilia e in Romagna). Alcuni tipi, piuttosto corti, contengono internamente un secondo cilindro sporgente all'esterno con due manici, scorrevole rispetto al corpo principale, che consente una presa fissa e pi\u00f9 robusta dell'attrezzo. Esistono matterelli in marmo, acciaio, alluminio o materiale plastico antiaderente.\nNomi locali.\nNel grossetano il matterello \u00e8 chiamato anche \"lansagnolo\".\nIn Abruzzo \u00e8 chiamato \"lu stennamass\". \nIn Sicilia \u00e8 noto come \"lasagnaturi\".\nIn romanesco \u00e8 usualmente chiamato \"stennarello\" o \"stennerello\", dal verbo \"st\u00e8nnere\": stendere (l'impasto).\nVarianti.\nIn Carnia, il \"trecchio\" \u00e8 un tipo di matterello costruito con legno di noce, utilizzato specificamente per la battitura della polenta. "}
{"id": "320920", "revid": "6923", "url": "https://it.wikipedia.org/wiki?curid=320920", "title": "S.A.R.S.", "text": ""}
{"id": "320921", "revid": "260676", "url": "https://it.wikipedia.org/wiki?curid=320921", "title": "Mattarello (Trento)", "text": "Mattarello \u00e8 una frazione e la circoscrizione amministrativa numero 8 del comune di Trento. Si trova a sette chilometri a sud della citt\u00e0 e ad ottobre 2017 aveva 6.226 abitanti.\nStoria.\nIn passato era comune (codice 22867), ma \u00e8 stato soppresso dal governo fascista, per la realizzazione del progetto de \"La grande Trento\".\nLa parte pi\u00f9 antica del paese appare suddivisa in due nuclei distinti: quello pi\u00f9 a valle, raccolto nei pressi della chiesa e lungo l'antica via di collegamento Trento-Rovereto, e quello pi\u00f9 a monte, che si concentra a sud del medievale Castello della Torre Franca.\nVicino al paese si trovano l'Aeroporto di Trento e il Museo dell'aeronautica, entrambi dedicati a Gianni Caproni. C'\u00e8 anche una stazione della ferrovia del Brennero ora non pi\u00f9 utilizzata.\nNel sobborgo si trova un importante centro universitario interdipartimentale in cui trova spazio il nuovo centro di biologia integrata: il \"Centre for Integrative Biology\" (Cibio); in cui discipline scientifiche diverse, come l'informatica, la chimica, la matematica e l'ingegneria vengono utilizzate come strumenti di indagine di sistemi biologici complessi in supporto alla biologia ed alla biologia molecolare classica.\nIn un altro dipartimento della stessa struttura \u00e8 presente un laboratorio di neuroimmagine funzionale della facolt\u00e0 di scienze cognitive dell'Universit\u00e0 degli Studi di Trento dotato di strumentazioni all'avanguardia, tra le quali un macchinario per la risonanza magnetica da 4 tesla.\nPer il 2009 sarebbe stata prevista la costruzione di una nuova base militare (comunemente chiamata \"cittadella\") in una zona di circa 30 ettari di campagna in localit\u00e0 San Vincenzo proprio in prossimit\u00e0 dell'aeroporto e della quale circa il 40% del progetto \u00e8 sottoposto a segreto militare. La struttura avrebbe dovuto ospitare circa 1.600 soldati di professione, con un costo stimato in 400 milioni di euro interamente a carico della Provincia di Trento, caso unico in Italia. Si sarebbe trattato di uno dei pi\u00f9 rilevanti investimenti dell'Esercito, nel quadro di un distretto industriale che vede la presenza di universit\u00e0, centri di ricerca pubblici e privati, e il progetto della TAV Verona-Monaco. Il piano ha provocato le proteste dei residenti e il 10 marzo 2008 c'\u00e8 stata una manifestazione alla quale hanno partecipato circa 350 persone. Secondo la stampa locale, dopo un primo ridimensionamento del progetto ufficializzato nel 2012, l'anno seguente \u00e8 arrivata la rinuncia definitiva al progetto da parte del Comune, che ha concesso ai proprietari la possibilit\u00e0 di riacquistare i rispettivi terreni agricoli.\nMattarello costituisce anche un decanato dell'Arcidiocesi di Trento.\nNei pressi del paese si trova il Complesso fortificato di Mattarello, una struttura austro-ungarica formata da tre fortificazioni: bassa, medio (in localit\u00e0 Doss R\u00f2col) e alta (in localit\u00e0 Zampetta) che serviva per la difesa di Trento durante la Grande Guerra che devenuta area da parco per la localit\u00e0.\nNegli ultimi anni Mattarello ha visto un enorme sviluppo urbanistico e quasi ovunque sono state costruite case che hanno modificato profondamente il territorio.\nEconomia.\nArtigianato.\nPer quanto riguarda l'artigianato, \u00e8 importante la produzione di mobili e di oggetti in legno, impreziositi da pregevoli decorazioni artistiche raffiguranti temi tipici locali.\nSport.\nCalcio.\nLa principale squadra di calcio \u00e8 l\"'U.S. Mattarello Calcio A.S.D.\" che milita nel girone B trentino di 1\u00aa Categoria.\nPallavolo.\nA Mattarello \u00e8 presente la societ\u00e0 \"Torrefranca\", che nella stagione 2017-2018 partecipa al campionato regionale di serie C.\nAssociazioni.\nNel paese sono presenti numerose associazioni che si occupano di diversi aspetti, sia interni al paese e quindi alla comunit\u00e0, sia per il territorio nazionale, sia, in alcuni casi, internazionali.\nAmministrazione.\nGemellaggi.\nMattarello \u00e8 gemellata con:"}
{"id": "320922", "revid": "112542591", "url": "https://it.wikipedia.org/wiki?curid=320922", "title": "Fuso neuromuscolare", "text": "I fusi neuromuscolari sono dei particolari recettori meccanici che si trovano all'interno dei muscoli striati del corpo umano.\nUn fuso neuromuscolare \u00e8 costituito da un fascetto di piccole fibre muscolari o fibre intrafusali, disposte in parallelo con le fibre di grande diametro del muscolo e racchiuse all'interno di una capsula.\nAnatomia.\nUn fuso neuromuscolare \u00e8 costituito da una capsula dotata di una lamina basale e di cellule appiattite perinevriali. Tale capsula \u00e8 a contatto esternamente con l'endomisio che circonda le fibre extrafusali, internamente presenta uno spazio periassiale contenente un fluido denso che a sua volta circonda le fibre intrafusali, generalmente una decina per fuso. Ciascun fuso neuromuscolare \u00e8 composto da una regione equatoriale centrale non striata e non contrattile e da due regioni polari periferiche e contrattili, costituite da muscolo striato. Il numero di fusi muscolari in ciascun muscolo varia in base alle necessit\u00e0 di controllo pi\u00f9 o meno fine del movimento muscolare ed \u00e8 quindi maggiore nei muscoli fasici rispetto a quelli tonici.\nLe fibre intrafusali possono essere di due tipi:\nI fusi muscolari sono controllati dal sistema nervoso tramite delle terminazioni che possono essere sensitive (afferenti) o motrici (efferenti).\nQueste fibre trasmettono in continuazione impulsi al midollo spinale e al cervello per informarli della lunghezza dei muscoli e quindi della posizione del corpo nello spazio. Se per esempio si muove qualsiasi parte del corpo ad occhi chiusi, \u00e8 possibile sapere in ogni momento quale posizione si assume, e questo grazie ai fusi neuromuscolari e ad altri recettori propriocettivi.\nFisiologia.\nA livello del midollo spinale i neuroni sensitivi formano sinapsi con quelli motori, quindi, quando c'\u00e8 un aumento degli impulsi provenienti dal muscolo, il neurone motorio (o motoneurone) \u00e8 stimolato ed invia impulsi eccitatori aumentando il tono muscolare (\"riflesso da stiramento\"), quando c'\u00e8 una diminuzione della frequenza degli impulsi il motoneurone viene inibito ed invia impulsi inibenti che diminuiscono il tono muscolare, favorendo il rilassamento. Nel frattempo i neuroni sensitivi inviano anche informazioni al cervello per informarlo sul posizionamento del corpo nello spazio.\nSi pu\u00f2 quindi affermare che il fuso neuromuscolare difende l'integrit\u00e0 anatomica del muscolo, regolando la lunghezza muscolare come risposta riflessa agli stimoli esterni o \"per ordine\" del sistema nervoso centrale al fine di adattare la postura.\nPatologia.\nLa \"spasticit\u00e0\" \u00e8 un aumento patologico del riflesso da stiramento, dovuto a complicazioni a livello del sistema nervoso centrale, in cui viene meno un'inibizione sinaptica superiore."}
{"id": "320926", "revid": "648716", "url": "https://it.wikipedia.org/wiki?curid=320926", "title": "ROOT", "text": "ROOT \u00e8 un pacchetto software orientato ad oggetti di analisi dei dati sviluppato dal CERN per sostituire i precedenti pacchetti (tra i quali PAW - Workstation di analisi Fisica e CERNLIB). Il progetto fu avviato da Ren\u00e9 Brun nel 1994. ROOT \u00e8 scritto in C++, e distribuito sotto licenza LGPL. Fornisce un accesso indipendente dalla piattaforma al sottosistema grafico del computer e al sistema operativo, utilizzando dei livelli di astrazione. Sono parte della piattaforma di astrazione l'interfaccia grafica, le classi contenitore, la riflessione, l'interprete a riga di comando CINT (sostituito da Cling nella versione 6), nonch\u00e9 la persistenza e la serializzazione degli oggetti.\nDettagli.\nI pacchetti forniti da ROOT includono funzionalit\u00e0, tra cui:\nUna caratteristica chiave di ROOT \u00e8 il contenitore di dati chiamato \"tree\" (albero), con le sue sottostrutture \"branches\" (rami) e \"leaves\" (foglie). Questa struttura pu\u00f2 essere vista come una finestra scorrevole di accesso ai dati grezzi, come quando sono memorizzati in un file. Si pu\u00f2 accedere ai dati nel successivo record nel file incrementando il valore dell'indice nell'albero. Questa tecnica evita problemi di allocazione della memoria concernenti la creazione di oggetti, e permette all'albero di comportarsi come un contenitore \"leggero\", mentre si maneggia il buffer in maniera trasparente.\nROOT pone l'attenzione sulle prestazioni a causa dell'ammontare di dati che gli esperimenti del Large Hadron Collider raccoglieranno, il cui incremento stimato \u00e8 di svariati petabyte all'anno. Ci si aspetta che i fisici analizzino i dati proprio avvalendosi di ROOT, che per l'appunto \u00e8, al momento attuale, prevalentemente utilizzato nell'acquisizione ed analisi dei dati in applicazioni di Fisica ad alta energia - la maggior parte dei grafici e dei risultati ottenuti in questa disciplina sono stati ottenuti utilizzando ROOT.\nCritiche.\nLe maggiori critiche di ROOT sono la sua difficolt\u00e0 di approccio per i neofiti e vari aspetti del suo design e dell'implementazione. Cause frequenti di frustrazione sono un eccessivo \"code bloat\" (quando il codice \u00e8 eccessivamente lungo e risulta quindi lento e uno spreco di risorse), pesante uso di variabili globali, e una gerarchia di classi confusa. Talvolta questi problemi vengono discussi nella mailing list degli utenti di ROOT. Mentre gli scienziati insoddisfatti da ROOT sono in passato riusciti a ovviare ai suoi difetti, alcune delle carenze sono periodicamente trattate dal team di ROOT. Ad esempio, l'interprete CINT \u00e8 stato sostituito da Cling, e a ogni versione vengono risolti numerosi bug.\nApplicazioni basate su ROOT.\nMolti ricercatori di fisica delle particelle hanno scritto del software basato su ROOT, spesso non usando soluzioni generiche (come l'uso dei container di ROOT al posto di quelli della Standard Template Library)."}
{"id": "320927", "revid": "104485", "url": "https://it.wikipedia.org/wiki?curid=320927", "title": "Oscillatore (finanza)", "text": "L'oscillatore \u00e8 uno strumento utilizzato nell'analisi tecnica per studiare le oscillazioni del mercato finanziario. Come conseguenza dell'enorme sviluppo che questa disciplina ha avuto negli ultimi settant'anni ne sono stati creati numerosi e differenti.\nFurono sviluppati per ottenere un'alternativa valida all'approccio del \"trend-following\". Essi sono strumenti estremamente utili all'analista tecnico che operi in mercati privi di tendenza, dove prezzi si muovono lateralmente tra bande orizzontali, situazione in cui gli strumenti che seguono il trend non danno buoni risultati. Va comunque sottolineato come l'uso degli oscillatori pu\u00f2 non essere limitato solo ai mercati laterali, bens\u00ec, supportati da una corretta analisi grafica e una volta individuata una tendenza ben definita, diventino un prezioso strumento per individuare condizioni estreme dovute ad eccesso di rialzo o ribasso. Aiutano inoltre ad individuare le fasi di mercato caratterizzate da una perdita di forza (\"momentum\"), fattore non ancora individuabile sui grafici tradizionali.\nIndicatori e oscillatori restano comunque un aspetto secondario, cio\u00e8 devono essere sempre subordinati all'analisi principale dei grafici.\nMolti oscillatori sono simili fra loro, vengono solitamente collocati sul fondo dei grafici e hanno generalmente un andamento contenuto in una banda orizzontale nonostante i prezzi si muovano a rialzo, a ribasso o lateralmente. Importante da sottolineare il fatto che i minimi e massimi degli oscillatori coincidono con quelli segnati sul grafico; in linea di massima si possono identificare tre situazioni in cui l'oscillatore risulta molto utile:\nAlcuni dei principali indicatori e oscillatori utilizzati in analisi tecnica sono:"}
{"id": "320928", "revid": "729019", "url": "https://it.wikipedia.org/wiki?curid=320928", "title": "Legione Condor", "text": "La Legione Condor \u00e8 stata un'unit\u00e0 militare di aeronautica formata da volontari e mezzi aerei provenienti dalla Germania nazista e impiegata durante la guerra civile spagnola in supporto alle forze nazionaliste di Francisco Franco.\nStoria.\nI primi aeroplani tedeschi arrivarono in Marocco all'inizio dell'agosto 1936 con lo scopo di effettuare il trasporto aereo delle truppe nazionaliste del generale Francisco Franco verso la madrepatria spagnola. L'assistenza militare tedesca si espanse rapidamente nei mesi successivi; all'inizio di novembre del 1936 venne ufficialmente organizzata e rinominata legione Condor. Essa consisteva in circa 100 aeroplani e 5\u00a0000 uomini al comando del Generalmajor Hugo Sperrle; attraverso la rotazione dei contingenti impiegati un totale di circa 20\u00a0000 tedeschi prest\u00f2 servizio in Spagna. A dispetto di una posizione ufficiale di non intervento, Adolf Hitler giustific\u00f2 questo impegno come parte \"della lotta contro il bolscevismo\".\nLa legione \"Condor\" partecip\u00f2 a tutti i principali eventi bellici della guerra spagnola: Brunete, Teruel, Aragona e la campagna dell'Ebro.\nIl bombardamento di Guernica effettuato il 26 aprile 1937 e duramente condannato dalla comunit\u00e0 internazionale, ispir\u00f2 il famoso dipinto di Pablo Picasso \"Guernica\" che drammatizzava le sofferenze della popolazione civile nel conflitto. Anche se non si trattava del primo bombardamento effettuato dalle forze tedesche, le gravi distruzioni causate (circa 200 morti e il 60% delle case distrutte) rappresentarono un chiaro segnale di quello che sarebbe successo a molte citt\u00e0 durante la seconda guerra mondiale.\nTra i primi aerei a giungere in Spagna vi furono tre bombardieri da picchiata Henschel Hs 123, posti agli ordini del Leutnant Heinrich Br\u00fccker, questi tre biplani parteciparono all'offensiva nazionalista contro M\u00e1laga nel gennaio 1937 e in seguito attaccarono le postazioni nemiche attorno Bilbao. Nonostante l'Hs 123 non si fosse rivelato particolarmente adatto al bombardamento in picchiata, il capo di stato maggiore della legione Condor, Wolfram von Richthofen, nella primavera di quello stesso 1937 invi\u00f2 a Br\u00fccker altri tre Hs 123. Di questi sei aerei, per l'estate ne erano andati persi quattro per varie ragioni, e gli ultimi due vennero trasferiti a un'unit\u00e0 spagnola.\nUn altro aereo utilizzato dalla legione Condor fu l'Heinkel He 51. Dopo alcuni iniziali successi l'aereo si rivel\u00f2 presto inferiore alla maggior parte dei caccia repubblicani. Conseguentemente all'arrivo dei primi Messerschmitt Bf 109B, nella primavera del 1937, gli He 51 vennero relegati alle missioni di attacco al suolo o ceduti all'aeronautica nazionalista spagnola. Gli He 51 rimasti nella legione Condor vennero spostati vicino a Madrid nel luglio 1937 per prendere parte alla battaglia di Brunete, nello stesso periodo in cui Adolf Galland venne nominato capo della squadriglia, la 3\u00aa del J/88, equipaggiata con gli He 51. I successi ottenuti da Galland sul fronte centro-settentrionale spagnolo contro uomini e strutture nemiche, contro i quali vennero sperimentate anche primitive bombe al napalm (semplici bombe a frammentazione legate a un contenitore riempito di benzina e olio lubrificante) e la tecnica del bombardamento a tappeto che implicava lo sgancio contemporaneo di tutte le bombe di tutti gli apparecchi attaccanti al fine di massimizzare i danni inflitti, comportarono l'afflusso di nuovi He 51 alla legione Condor, la quale pot\u00e9 cos\u00ec riattivare la 4\u00aa squadriglia del J/88. Il 20 febbraio 1938 il pilota Eckehardt Priebe, volando su un He 51 in appoggio alle truppe che stavano combattendo la battaglia di Teruel, centr\u00f2 un carro armato T-26, che fu anche il primo carro armato distrutto da un aereo da attacco al suolo tedesco. L'avanzata in Aragona dell'estate 1938 offr\u00ec alla Luftwaffe, tramite i suoi He 51, di perfezionare le tecniche di attacco al suolo che sarebbero state poi utilizzate nella seconda guerra mondiale pi\u00f9 di un anno dopo.\nDiversi scrittori parteciparono alla condanna per l'appena celata interferenza di Germania e Italia nel conflitto spagnolo: un esempio \u00e8 dato da Heinrich Mann che, dal suo esilio in Francia, si appell\u00f2 alle truppe tedesche appartenenti alla legione \"Condor\" con il motto: \"Soldati tedeschi! Un farabutto vi ha inviato in Spagna!\".\nDue anni dopo il bombardamento di Guernica i piloti che avevano fatto parte della legione \"Condor\" presero parte al devastante bombardamento della citt\u00e0 polacca di Wielu\u0144.\nAlla fine della guerra la legione Condor registr\u00f2 le seguenti perdite:\nEffetti sull'aviazione tedesca.\nLa guerra civile spagnola diede inoltre alla Germania l'opportunit\u00e0 di provare le nuove armi e le tecniche di impiego: il caccia Messerschmitt Bf 109, il bombardiere medio Heinkel He 111 e successivamente il bombardiere in picchiata Junkers Ju 87 Stuka videro il loro primo impiego con la legione \"Condor\". Tali aeroplani erano destinati a ricoprire un ruolo di primo piano nei primi anni della seconda guerra mondiale. Le esperienze belliche fecero capire che l'era dei biplani era finita, il caccia Heinkel He 51 che inizialmente aveva equipaggiato la legione Condor venne destinato all'attacco al suolo e successivamente venne relegato a compiti di addestramento. La Legione Condor comprendeva anche nuove armi terrestri: i carri armati Panzer I vennero utilizzati per la prima volta durante le operazioni di questo conflitto. Inoltre i tedeschi ebbero modo di provare il loro cannone contraereo da 88\u00a0mm che venne utilizzato per distruggere aeroplani, fortificazioni e carri armati delle forze repubblicane.\nDistintivi ottici di riconoscimento.\nIl simbolismo di riconoscimento applicato alla flotta aerea era basato sulle coccarde posizionate sulle superfici superiore e inferiore delle ali e da un distintivo di coda posizionato sul timone. Il primo era costituito da un cerchio completamente nero, personalizzato in seguito con simboli bianchi che andavano da una semplice croce a disegni che facevano riferimento ai comandanti delle squadriglie dell'Aviaci\u00f3n Nacional e dell'Aviazione Legionaria.\nIl distintivo di coda riproduceva una semplice croce nera in campo bianco, rimasta anche nell'adozione dei definitivi colori del successivo Ej\u00e9rcito del Aire."}
{"id": "320929", "revid": "767487", "url": "https://it.wikipedia.org/wiki?curid=320929", "title": "Pomacentrinae", "text": "La sottofamiglia dei Pomacentrinae comprende un gruppo di pesci d'acqua salata appartenenti alla famiglia Pomacentridae."}
{"id": "320930", "revid": "307923", "url": "https://it.wikipedia.org/wiki?curid=320930", "title": "Giacomo il Giusto", "text": "L'esegesi attuale quasi unanimemente lo distingue da entrambi gli apostoli di nome Giacomo (Giacomo il Maggiore e Giacomo il Minore), rispetto ai quali \u00e8 identificato attraverso vari epiteti: \"Giacomo il fratello del Signore\" da Paolo (Galati 1,19 ), \"Giacomo il Giusto\" da Egesippo e Flavio Giuseppe (i quali - va notato - lo chiamano anche \"fratello del Signore\", esattamente come Paolo: ci\u00f2 avvalora l'interpretazione cattolica tradizionale, che identifica \"il Giusto\" e il \"fratello del Signore\" nella stessa persona), \"Giacomo di Gerusalemme\", \"Giacomo Adelphotheos\" e in altri modi ancora. \nLe informazioni sulla sua vita sono scarse e non sempre concordi; le fonti principali della sua vita, oltre a qualche accenno nei Vangeli (), sono gli Atti degli apostoli (), le lettere di Paolo (), le \"Antichit\u00e0 giudaiche\" di Giuseppe Flavio e gli \"Hypomnemata\" di Egesippo.\nNotizie biografiche.\nGiacomo (ebraico: \u05d9\u05e2\u05e7\u05d1 Ya'akov; greco \u1f38\u03ac\u03ba\u03c9\u03b2\u03bf\u03c2 I\u00e1k\u014dbos), detto il Giusto (\"Vangelo di Tommaso\" 12), svolgeva un ruolo di primo piano nella Chiesa di Gerusalemme, affidatogli da Ges\u00f9. In Paolo lo definisce 'apostolo'. \nGiuseppe Flavio racconta nelle \"Antichit\u00e0 giudaiche\" che egli fu condannato a morte dal Sinedrio per ordine del Sommo Sacerdote Anania e lapidato. Un ulteriore racconto della morte di Giacomo \u00e8 presente nelle \"Hypomnemata\" di Egesippo, citato da Eusebio di Cesarea nella sua \"Storia Ecclesiastica\": secondo il cronista cristiano, Giacomo fu lanciato dal pinnacolo del Tempio di Gerusalemme e, miracolosamente sopravvissuto, ucciso a colpi di mazza.\nEusebio di Cesarea e San Girolamo lo identificano come l'autore della neotestamentaria \"Lettera di Giacomo\", dove nell'incipit l'autore si autoidentifica come 'servo' di Ges\u00f9 Cristo, non con il ricorrente epiteto neotestamentario di \"fratello\"; alcuni studiosi la ritengono pseudoepigrafica, attribuita a Giacomo solo per aumentarne l'autorevolezza. Altre opere attribuite a Giacomo sono la \"Prima apocalisse di Giacomo\", la \"Seconda apocalisse di Giacomo\", il \"Libro segreto di Giacomo\" e il \"Protovangelo di Giacomo\", testi apocrifi in realt\u00e0 risalenti al II secolo d.C.\nVa sicuramente distinto da Giacomo il Maggiore (cosiddetto in opposizione al 'minore'), apostolo, fratello di Giovanni e figlio di Zebedeo e Salome, che fu fatto uccidere da Erode Agrippa nel 42 (). Pi\u00f9 discussa \u00e8 la sua identificazione con l'altro apostolo, Giacomo il Minore.\nConsanguineit\u00e0 con Ges\u00f9.\nGiacomo, Giuseppe, Simone e Giuda sono menzionati nei vangeli di Matteo () e Marco (). Il nome di Giacomo appare sempre in prima posizione, il che suggerisce che si trattasse del pi\u00f9 anziano dei quattro.\nIn un passaggio delle \"Antichit\u00e0 Giudaiche\" (20.9.1), Giuseppe Flavio descrive Giacomo come \"il fratello di Ges\u00f9 chiamato il Cristo\" e racconta che egli fu condannato a morte e lapidato dal Sinedrio su ordine del Sommo Sacerdote Anano; tale passo \u00e8 considerato autentico ed affidabile dalla quasi unanimit\u00e0 degli studiosi. Paolo, raccontando la sua conversione, afferma: \"Dopo tre giorni andai a Gerusalemme per visitare Cefa e rimasi con lui quindici giorni. Ma non vidi nessuno degli altri apostoli, escluso Giacomo il fratello del Signore\" ().\nL'interpretazione della frase \"fratello del Signore\", e delle altre frasi simili, si divide tra quelli che la interpretano letteralmente e quelli che, presumendo la perpetua verginit\u00e0 di Maria, non ne accettano una interpretazione letterale. All'interno della religione cristiana i fratelli di Ges\u00f9 sono considerati in maniera differente: sono considerati fratelli di sangue dalle Chiese protestanti, fratellastri dagli ortodossi, cugini dai cattolici e dai primi riformatori protestanti (soprattutto Lutero, Calvino e Zwingli).\nNell'interpretazione cattolica tradizionale dei fratelli di Ges\u00f9 sulla scorta della testimonianza di Eusebio di Cesarea, Giacomo il Giusto viene identificato con l'apostolo Giacomo di Alfeo, detto anche \"il minore\", fratello di Giuseppe-Ioses, figlio di Alfeo-Cl\u00e8ofa (varianti dell'aramaico ellenizzato Halfay) e di un'anonima Maria. Per i biblisti protestanti, la Chiesa ortodossa e per alcuni cattolici (per esempio Josef Blinzler) invece Giacomo il Giusto, \"fratello\" di Ges\u00f9, va distinto da Giacomo il minore.\nCulto.\nPer la Chiesa ortodossa, che ha sempre distinto Giacomo il Giusto, primo vescovo di Gerusalemme, da qualsiasi altro Giacomo citato nei Vangeli, il giorno della sua festa \u00e8 il 23 ottobre e il 26 dicembre.\nLa Chiesa cattolica tende a identificare Giacomo il Giusto con l'apostolo Giacomo il Minore, che viene celebrato il 3 maggio."}
{"id": "320932", "revid": "536103", "url": "https://it.wikipedia.org/wiki?curid=320932", "title": "Zulu", "text": "Gli Zulu (o Zul\u00f9) sono un gruppo etnico africano che ebbe fortuna politica e militare agli inizi del XIX secolo, appartenente al popolo Ngoni insieme agli Swazi e agli Ndebele dello Zimbabwe.\nGli Zulu sono circa 11 milioni e si trovano principalmente nell'area della provincia di KwaZulu-Natal in Sudafrica. Parlano lo isiZulu, una lingua bantu appartenente al sottogruppo nguni. Il loro nome deriva da \"amazulu\", che in isiZulu significa \"gente del cielo\". Il Regno Zulu svolse un ruolo determinante nella storia del Sudafrica nel XIX secolo. Durante il regime dell'apartheid, gli Zulu venivano considerati come cittadini di livello inferiore; oggi sono il gruppo etnico pi\u00f9 numeroso del paese e godono degli stessi diritti degli altri cittadini sudafricani.\nStoria.\nRegno di Shaka.\nOriginariamente, il nome \"Zulu\" apparteneva a un clan minore del nord di quella che oggi \u00e8 la provincia del KwaZulu-Natal; all'epoca, l'area era occupata da molte piccole trib\u00f9 Ngoni. Alla fine del XVIII secolo, il capo degli Zulu era Senzangakona, che ebbe con una donna di nome Nandi un figlio illegittimo, Shaka. Esiliati da Senzangakona, Nandi e Shaka si rifugiarono presso la trib\u00f9 degli Mthethwa, presso i quali Shaka divenne un apprezzato guerriero. Quando Senzangakona mor\u00ec, il capo degli Mthethwa Dingiswayo inizi\u00f2 la sua azione riformatrice che condusse all'unificazione dell'educazione e dell'arte militare, oltre a consolidare la sua autorit\u00e0 ad una confederazione estesa circa 100 chilometri. Aiut\u00f2 Shaka a diventare capo degli Zulu. Da quel momento, Zulu e Mthethwa furono alleati. Quando Dingiswayo mor\u00ec (ucciso dal re Zwide del popolo Ndwandwe), Mthethwa e Zulu si unirono sotto Shaka, proclamato re del Regno Zulu. Shaka rivoluzion\u00f2 l'addestramento militare e l'arte della guerra; condusse diverse campagne militari espandendo il proprio regno (alcuni scontri vengono ricordati con il nome di Guerra Civile Zulu) fino a formare una grande nazione fra i fiumi Tugela e Pongola. L'espansione degli Zulu ebbe un ruolo determinante in quello che fu chiamato Mfecane - un enorme movimento migratorio di masse che sfuggivano agli invasori, e che sconvolse tutta l'Africa sudorientale. Attualmente, tra storici e antropologi, le cause e la portata del Mfecane sono piuttosto controverse e considerate ora come un'esagerazione della propaganda pro apartheid, ora dovute all'arrivo di colonizzatori europei ed asiatici, ora come una vera guerra per l'egemonia tra nativi africani che ha portato da 1 a 2 milioni di morti.\nRegno di Dingane.\nShaka fu ucciso in un complotto di corte che coinvolgeva i due fratellastri Dingane e Mhlangana. Dingane divenne re e appena giunto al potere fece massacrare molti altri membri della famiglia reale e sostenitori di Shaka. A queste purghe sopravvisse Mpande, un altro fratellastro, che Dingane, poco avvedutamente, giudic\u00f2 troppo debole per rappresentare un pericolo.\nNell'ottobre del 1837, il leader dei Voortrekker Piet Retief incontr\u00f2 Dingane per ottenere terra per i coloni europei. Dopo un complesso periodo di rapporti talvolta tesi, il 4 febbraio 1838 Dingane cedette tutta la terra a sud del Tugela, fino al fiume Mzimvubu. Il 6 febbraio, durante le celebrazioni dello storico trattato, Dingane fece uccidere a tradimento Retief e i suoi uomini, e attacc\u00f2 un accampamento Voortrekker uccidendo 500 fra uomini, donne e bambini, in un massacro oggi ricordato col nome Weenen, (\"piangere\" in olandese).\nI Voortrekker sopravvissuti elessero un nuovo leader, Andries Pretorius, che sconfisse l'esercito di Dingane, tornato all'attacco, nella Battaglia del Fiume di Sangue, il 16 dicembre 1838. A causa della sconfitta, Dingane bruci\u00f2 il proprio palazzo reale e fugg\u00ec verso nord. Mpande, il fratellastro sopravvissuto alla furia fratricida di Dingane, si un\u00ec ai Voortrekkers, con un esercito di 17000 Zul\u00f9, e mosse guerra a Dingane, che mor\u00ec nei pressi dell'attuale confine dello Swaziland.\nRegno di Mpande.\nNel 1839 i Voortrekker di Pretorius, fondarono la repubblica boera di Natalia, che mantenne relazioni amichevoli con gli Zul\u00f9 di Mpande. Quando gli inglesi conquistarono Natalia sconfiggendo i boeri, Mpande riusc\u00ec a mantenere buoni rapporti anche con i nuovi vicini.\nNel 1843, Mpande inizi\u00f2 ad attuare una serie di purghe contro i dissidenti nel suo regno. Alcuni di essi fuggirono con il bestiame oltre i confini, e per fermarli Mpande spinse il proprio esercito in incursioni fuori dal Regno, fino a invadere lo Swaziland nel 1852. Questo incrin\u00f2 i rapporti con gli inglesi, che fecero pressioni su Mpande fino a costringerlo a ritirarsi dalle zone occupate.\nNello stesso periodo, i figli di Mpande, Cetshwayo e Mbuyazi, diedero vita a una guerra civile per la successione, che si concluse nel 1856, con la morte in battaglia di Mbuyazi. Nel 1872, alla morte di Mpande per vecchiaia, Cetshwayo sal\u00ec al potere.\nCaduta del Regno.\nL'11 dicembre 1878, i britannici inviarono un ultimatum a 14 capi locali del Regno Zul\u00f9. Cetshwayo fu informato e respinse questi ultimatum come inaccettabili. Alla fine del mese, i britannici attraversarono il Tugela, dando inizio alla Prima guerra zul\u00f9 del 1879. Gli Zul\u00f9, forti della migliore tecnica bellica delle popolazioni africane, dalla \"nuova\" arma per il combattimento ravvicinato (assegai) all'organizzazione militare divisa in Impi, al pari dei reggimenti europei, ottennero - grazie alla soverchiante superiorit\u00e0 numerica e ad un attacco a sorpresa - una prima vittoria nella battaglia di Isandlwana, il 22 gennaio, distruggendo di sorpresa un accampamento britannico di oltre 1500 uomini tra regolari e truppe ausiliarie, rimasti in retroguardia, attaccandolo con 44.000 uomini. A distanza di poche ore attaccarono le retrovie britanniche a Rorke's Drift, sul fiume Tugela, con altri 4000 uomini. Ma i 139 britannici trincerati riuscirono a sconfiggere i 4.000 disorganizzati Zul\u00f9. Successivamente, la colonna principale inglese punt\u00f2 sul Kraal reale di Ulundi, dove sconfisse gli Zul\u00f9 il 4 luglio.\nCetshwayo fu catturato e mandato in esilio a Citt\u00e0 del Capo. I britannici suddivisero il Regno Zul\u00f9 in 13 regni pi\u00f9 piccoli, ciascuno con un proprio governante. Questi regni entrarono per\u00f2 presto in conflitto. Nel 1882, con il benestare della Regina Vittoria, Cetshwayo fu nominato dai britannici re di una piccola regione. Nello stesso anno, fu attaccato a Ulundi da Usibepu, uno dei 13 re, che si avvaleva del supporto di mercenari boeri, fu ferito e dovette ritirarsi. Nel febbraio del 1884 mor\u00ec, probabilmente avvelenato, e suo figlio Dinizulu eredit\u00f2 il trono di un regno ormai assediato e drasticamente ridimensionato.\nDinizulu intraprese un'azione di contrattacco nei confronti di Usibepu, arruolando a sua volta un esercito di mercenari boeri, noti come \"volontari di Dinizulu\" e guidati da Louis Botha. I \"volontari\" sconfissero Usibepu nel 1884. In cambio, Dinizulu concesse loro quasi met\u00e0 del territorio dello Zululand, consentendo loro di fondare una repubblica indipendente. La presenza boera per\u00f2 non fu tollerata dagli inglesi, che conquistarono lo Zululand nel 1887. Dinizulu fu arrestato e processato per \"alto tradimento e violenza pubblica\" e, nel 1889, ricevette una condanna a dieci anni di carcere da scontarsi sull'isola di Sant'Elena.\nGli anni dell'apartheid.\nNell'epoca dell'apartheid, il regime sudafricano cre\u00f2 lo stato di KwaZulu, dichiarando nel 1970 (con il Bantu Homeland Citizenship Act) che tutti gli Zul\u00f9 nel territorio sudafricano erano da considerarsi cittadini di KwaZulu ma \"non\" del Sudafrica. Milioni di Zulu furono costretti a trasferirsi nello KwaZulu, che nel 1993 raggiunse una popolazione di oltre 5 milioni. Il KwaZulu era costituito da un certo numero di territori non contigui appartenenti all'area che corrisponde all'odierno KwaZulu-Natal. Nel 1994, con la caduta dell'apartheid, KwaZulu fu unito alla provincia di Natal (formando il KwaZulu-Natal), e ai cittadini di KwaZulu fu nuovamente riconosciuta la cittadinanza sudafricana e la libert\u00e0 di movimento all'interno della nazione.\nRe degli Zul\u00f9.\nElenco in ordine cronologico dei re degli Zul\u00f9:\nComunit\u00e0 rurale e comunit\u00e0 zul\u00f9 urbana.\nLa popolazione zul\u00f9 moderna \u00e8 uniformemente divisa in un gruppo urbano e uno rurale.\nComunit\u00e0 rurale zul\u00f9.\nLa comunit\u00e0 rurale degli Zul\u00f9 vive in villaggi, spesso senza elettricit\u00e0 e acqua corrente, in case costruite in una mistura di mattoni di fango e materiali pi\u00f9 moderni ma economici. L'aristocrazia Zulu\u00f9 tende ancora a giocare un ruolo superiore nella guida del popolo Zul\u00f9 rurale. I locali amaKhosi (letteralmente signore, sebbene \u201ccapo\u201d \u00e8 una traduzione pi\u00f9 comune) tendono ad avere una certa influenza sulla gente della loro area. Alcune comunit\u00e0 Zul\u00f9 vivono vendendo articoli di vimini e collanine ai turisti e agli abitanti della citt\u00e0. Alcuni sono solo semplici contadini, seguendo un'agricoltura di sussistenza, sebbene la grande aspirazione per il membro di una famiglia sia di trovare lavoro in una vicina citt\u00e0 supportando col relativo guadagno l'intera famiglia.\nPopolazione zul\u00f9 urbana.\nGli Zul\u00f9 pi\u00f9 poveri vivevano nelle township, come conseguenza dell'apartheid. Comunque, un gran numero di Zul\u00f9 adesso sono diventati membri della classe media e vivono nei sobborghi delle citt\u00e0. Alcuni di loro sono diventati anche importanti uomini d'affari ed un piccolo gruppo \u00e8 composto di parlamentari.\nMusica zul\u00f9.\nGli stili di canto degli Zul\u00f9 e la loro eredit\u00e0 Nguni sono meritevoli di una menzione speciale.\nCome in gran parte dell'Africa la musica \u00e8 altamente considerata, permettendo la comunicazione d'emozioni e situazioni che non possono essere espresse attraverso la parola. La musica Zul\u00f9 incorpora il ritmo, la melodia e l'armonia \u2014 la pi\u00f9 conosciuta \u00e8 la \"isigubudu\" (che pu\u00f2 essere tradotta come convergere i corni su un animale, toccandolo con l'estremit\u00e0; una spirale interiore che riflette i sentimenti pi\u00f9 profondi). Il Maskandi e il Mbaqanga sono altri generi musicali Zul\u00f9. Famosi musicisti Maskandi sono Phuzekhemis i e Mfazomnyama.\nLa musica Zul\u00f9 si sta diffondendo a livello globale, spesso grazie a musicisti bianchi insieme all'accompagnamento di cantanti Zul\u00f9 o eseguendo canzoni di compositori Zul\u00f9. Esempi del primo genere sono Paul Simon e il sudafricano Johnny Clegg. La canzone \"Wimoweh\" e molte altre melodie nel primo album dei Bow Wow Wow sono esempio del secondo. Spesso tuttavia i musicisti Zul\u00f9 non sono riconosciuti e non remunerati da parte dei musicisti bianchi.\nIl gruppo Zul\u00f9 di successo Ladysmith Black Mambazo sono fra gli artisti che hanno fatto conoscere le tradizioni musicali Zul\u00f9 in tutto il mondo. Dopo aver contribuito all'album \"Graceland\" di Paul Simon hanno girato il mondo con numerosi artisti e hanno ricevuto due Grammy Awards.\nStoria dell'istruzione.\nNel sistema educativo degli Zul\u00f9 veniva data fondamentale importanza all\u2019acquisizione di nozioni tecniche, religiose e sociali che iniziavano i bambini alla vita adulta. L\u2019educazione era caratterizzata da un sistema ben preciso e strutturato che permetteva ai bambini di integrarsi nella societ\u00e0, apprendendo norme e valori dai pi\u00f9 anziani. L\u2019apprendimento era basato prevalentemente sull\u2019imitazione ma, nel concreto, era ben differenziato tra maschi e femmine. I primi, infatti, iniziavano il loro percorso all\u2019et\u00e0 di sei anni e imparavano dagli uomini come allevare il bestiame, principalmente ovini. I giovani maschi inoltre potevano decidere di imparare un mestiere; ad esempio, potevano imparare a lavorare il legno o il metallo, sempre apprendendo tramite l\u2019imitazione degli esperti. Le giovani donne, invece, apprendevano dalle madri numerose mansioni tra cui la lavorazione dei campi, del vasellame da cucina e la preparazione delle vivande. Gli adulti spendevano molto tempo per insegnare ai pi\u00f9 piccoli le loro future mansioni, non tralasciando l\u2019insegnamento delle buone maniere e dei diritti e doveri, parte fondamentale per poter essere membro del clan.\nIl secondo stadio dell\u2019educazione dei giovani zul\u00f9 veniva affidato ad un istruttore, pagato dai genitori, che per tre mesi accompagnava il ragazzo nel suo importante percorso. Lontano da casa, questo doveva imparare a confrontarsi con una parte fondamentale della cultura zul\u00f9: i riti. La loro funzione era quella di contraddistinguere ogni passo verso la maggiore et\u00e0 e ogni cerimonia aveva un rituale che aiutava il giovane a mettersi in contatto con gli d\u00e8i. Sia i maschi che le femmine venivano preparati ai momenti pi\u00f9 importanti della loro vita in gruppi separati dove venivano impartite lezioni relative alla morale e al folklore; venivano inoltre celebrati i riti sacri per permettere ai ragazzi di imparare a rivolgersi agli spiriti ancestrali. In questa fase gli insegnanti facevano attenzione che gli allievi osservassero alcuni tab\u00f9 richiesti dalle cerimonie di iniziazione. \nLa complessit\u00e0 dell\u2019istruzione degli Zul\u00f9 rispecchiava l\u2019articolazione della struttura sociale. Il giovane, infatti, non finiva di imparare dopo essere venuto a contatto con i riti di iniziazione, ma doveva affrontare un terzo stadio che aveva lo scopo di preparare le persone adatte agli affari pubblici e politici. Agli allievi, spesso figli di notabili, non venivano impartite vere e proprie lezioni poich\u00e9 presenziavano a processi importanti e, ascoltando il parere dei consiglieri e degli spettatori, imparavano a formarsi concetti propri.\nEsisteva inoltre un tirocinio militare, successivamente eliminato, che ha rivestito grande importanza soprattutto ai tempi del grande capo Chaka, un conquistatore onorato e valoroso. I giovani pi\u00f9 temerari venivano mandati in campi in cui esperti ufficiali insegnavano loro le pratiche militari, mentre le giovani reclute erano sottoposte a dure prove per imparare a diventare pi\u00f9 coraggiose e preparate fisicamente. \nIn seguito l\u2019istruzione tradizionale degli Zul\u00f9 \u00e8 stata sostituita dall\u2019insegnamento scolastico regolare introdotto soprattutto dalle nazioni occidentali, sistema che ha provocato una rottura delle tradizioni.\nLingua.\nLa lingua zul\u00f9 \u00e8 parlata principalmente in Sudafrica; pi\u00f9 di met\u00e0 della popolazione sudafricana lo parla o lo comprende. Gran parte degli Zul\u00f9 parla anche l'inglese, l\"'afrikaan\"s e altre tra le undici lingue ufficiali del Sudafrica."}
{"id": "320933", "revid": "697352", "url": "https://it.wikipedia.org/wiki?curid=320933", "title": "Usher (disambigua)", "text": ""}
{"id": "320934", "revid": "67247730", "url": "https://it.wikipedia.org/wiki?curid=320934", "title": "Redine", "text": ""}
{"id": "320935", "revid": "339392", "url": "https://it.wikipedia.org/wiki?curid=320935", "title": "Namek", "text": ""}
{"id": "320936", "revid": "767487", "url": "https://it.wikipedia.org/wiki?curid=320936", "title": "Mohamed Toufali", "text": "Biografia.\nAlla fine degli anni '60 emigr\u00f2 a Madrid e successivamente (1975) a New York dove risiede attualmente. Insegnante di matematica e di informatica, \u00e8 sposato e ha tre figli. Per qualche tempo ha lavorato all'universit\u00e0 di Fez ma poi \u00e8 tornato di nuovo negli Stati Uniti.\nFin da ragazzo fu attratto dalla musica, ma successivamente si interess\u00f2 anche alla letteratura, la poesia e la pittura. Le sue opere sono scritte sia in spagnolo che in inglese e in berbero.\nLe sue prime esperienze musicali furono i canti tradizionali del Rif. Ultimamente sta cercando di tradurre in musica rock alcuni poeti antichi del Rif. Ha pubblicato alcuni CD, ha scritto diversi libri e collabora regolarmente con un giornale di New York in lingua spagnola."}
{"id": "320937", "revid": "1305772", "url": "https://it.wikipedia.org/wiki?curid=320937", "title": "Q-serie ipergeometrica", "text": "In matematica, le q-serie ipergeometriche, chiamate anche serie ipergeometriche basiche, sono generalizzazioni q-analoghe delle serie ipergeometriche ordinarie. Si definiscono comunemente due tipi di q-serie, le q-serie ipergeometriche unilaterali e le q-serie ipergeometriche bilaterali.\nLa terminologia viene stabilita in analogia con quella delle serie ipergeometriche ordinarie. Una serie ordinaria formula_1 viene detta serie ipergeometrica (ordinaria) se il rapporto fra termini successivi formula_2 \u00e8 una funzione razionale di \"n\". Se invece il rapporto fra termini successivi \u00e8 una funzione razionale di formula_3, la serie corrispondente viene detta q-serie ipergeometrica.\nLe q-serie ipergeometriche sono state analizzate per la prima volta da Eduard Heine nel XIX secolo, al fine di individuare caratteristiche comuni alle funzioni teta di Jacobi e alle funzioni ellittiche.\nDefinizione.\nSi definisce q-serie ipergeometrica unilaterale in 2 \"k\" + 1 parametri e nella variabile \"z\"\ndove \n\u00e8 il q-fattoriale crescente.\nLa q-serie ipergeometrica bilaterale in 2 \"k\" parametri e nella variabile \"z\" viene definita come\nSemplici esempi.\nAlcuni semplici esempi di queste serie includono\ne \nSemplici identit\u00e0.\nTra le identit\u00e0 pi\u00f9 semplici segnaliamo\ne\nIl caso particolare relativo ad formula_12 \u00e8 strettamente collegato alla funzione q-esponenziale.\nIdentit\u00e0 di Ramanujan.\nRamanujan ha scoperto l'identit\u00e0\nvalida per formula_14 e formula_15. Una fondamentale identit\u00e0 simile alla precedente concernente formula_16 \u00e8 stata data da Bailey. Si \u00e8 capito che tale identit\u00e0 \u00e8 una generalizzazione del teorema del triplo prodotto di Jacobi, il quale pu\u00f2 essere scritto mediante la q-serie come\nInoltre questa identit\u00e0 generalizza anche una analoga identit\u00e0 concernente un prodotto quintuplo.\nKen Ono propone una serie formale di potenze collegata \nQ-serie ipergeometrica generalizzata.\nIn generale, seguendo Gasper e Rahman, si definisce q-serie ipergeometrica unilaterale secondo Gasper in \"r\" + \"s\" + 1 parametri e nella variabile \"z\""}
{"id": "320938", "revid": "1305772", "url": "https://it.wikipedia.org/wiki?curid=320938", "title": "The Masterplan", "text": "The Masterplan \u00e8 una compilation della band inglese Oasis, contenente i lati b tratti dai vari singoli che non erano mai stati pubblicati in un album.\nQuesta raccolta fu inizialmente pensata per essere pubblicata solo in alcuni paesi come Stati Uniti e Giappone, dove i brani del gruppo erano disponibili solo su costosi singoli provenienti dall'Europa. Alla fine fu commercializzata in tutto il mondo nel tardo 1998. \"The Masterplan\" raggiunse la posizione numero 2 nella Official Singles Chart, dove vinse il disco di platino, mentre negli Stati Uniti arriv\u00f2 alla numero 51, riuscendo a vendere circa 2 milioni di copie in tutto il mondo. Quattro canzoni di quest'album sono presenti anche nella raccolta \"Stop the Clocks\" (2006), primo greatest hits del gruppo.\nFu l'ultimo disco degli Oasis a essere pubblicato dall'etichetta Creation Records.\nDisco.\nNoel Gallagher, durante l'esibizione acustica per MTV Sonic del 17 novembre 1997 a Milano, aveva dichiarato che dopo \"Be Here Now\" sarebbe passato molto tempo prima che la gente avrebbe ascoltato nuove canzoni degli Oasis. Tale nuovo album non smentisce, in effetti, tale dichiarazione, non presentando alcun inedito, ma unicamente 14 canzoni scelte tra i migliori lati b dei singoli pubblicati dall'esordio discografico della band fino a quel momento o quasi, dato che i brani cronologicamente pi\u00f9 remoti sono \"Fade Away\", \"Listen Up\" e la cover di \"I Am the Walrus\" dei Beatles, originariamente inclusi in \"Cigarettes &amp; Alcohol\", che gi\u00e0 era il quarto singolo del gruppo."}
{"id": "320946", "revid": "15756", "url": "https://it.wikipedia.org/wiki?curid=320946", "title": "Coprofagia", "text": "La coprofagia (dal greco \u03ba\u03cc\u03c0\u03c1\u03bf\u03c2, \"kopros\", 'feci'; e \u03c6\u03ac\u03b3\u03c9, \"phago\", '[io] mangio') \u00e8 un comportamento animale che consiste nell'ingoiare escrementi propri o altrui.\nMolte specie animali si sono evolute per praticare la coprofagia, pratica dalla quale assumono sostanze preziose per la propria sopravvivenza; altre specie non consumano normalmente feci ma possono farlo in condizioni inusuali.\nAbbastanza diffusa nel regno animale, \u00e8 considerata in ambito umano come una grave degenerazione psicotica della coprofilia, che in un esiguo numero di pazienti \u00e8 associabile a disturbi di schizofrenia, mentre in altri a gravi disordini della personalit\u00e0.\nCoprofagia negli insetti.\nGli insetti coprofagi ingeriscono e digeriscono gli escrementi di grandi animali; questi contengono sostanziali quantit\u00e0 di cibo semi-digerito (il sistema digerente erbivoro \u00e8 particolarmente inefficiente). L'insetto che si nutre di feci pi\u00f9 diffuso \u00e8 la mosca.\nCoprofagia nei mammiferi.\nAnche i maiali mangiano a volte i propri escrementi, o quelli di altri animali. In Corea del Sud, soprattutto a Jeju-do, i suini neri vengono spesso nutriti con escrementi umani, e la loro carne (solitamente servita in ristorantini tipici specializzati) \u00e8 molto apprezzata.\nI giovani elefanti, panda, koala e ippopotami mangiano le feci della madre per ottenere i batteri necessari alla digestione della vegetazione trovata nella savana e nella giungla. Alla nascita, il loro intestino \u00e8 infatti sterile. Senza di essi, non sarebbero in grado di ricavare alcun nutrimento dalle piante.\nGli escrementi dell'ippopotamo nutrono i pesci fluviali che poi costituiscono la principale risorsa alimentare delle popolazioni locali. Per questo motivo, la caccia spietata di cui gli ippopotami sono stati vittime ha influito in maniera pesantemente negativa anche sulla fauna ittica e sull'aspettativa di vita delle comunit\u00e0 umane che vivono di pesca sul fiume.\nI gorilla mangiano le proprie feci e quelle degli altri esemplari. Molti studiosi di etologia attribuiscono questo costume alla necessit\u00e0 di riassorbire i nutrienti lasciati indigesti nel passaggio dei vegetali nell'intestino. Per questo la coprofagia \u00e8 stata ribattezzata \"seconda digestione\". L'ipotesi \u00e8 contestata, in quanto se un sistema digerente lascia materia utile non digerita tra le feci, a maggior ragione sar\u00e0 incapace di assimilare gli scarti durante il secondo passaggio. \u00c8 perci\u00f2 possibile che tali comportamenti siano originati da parafilie simili a quelle umane.\nIl comportamento coprofago \u00e8 abituale nel cane, il cui metabolismo provoca spesso carenze di sali minerali che necessitano di essere reintegrati rapidamente. Per questo il cane ingerisce escrementi propri o altrui. Anche le feci dei cavalli sono particolarmente appetibili per i cani.\nI criceti mangiano i propri escrementi; si pensa che questa sia una risorsa di vitamina B e K, prodotta da batteri nell'intestino. Alcune scimmie sono state viste mangiare escrementi di cavallo e di elefante per ottenere sale, mentre la coprofagia \u00e8 stata osservata anche nella talpa nuda."}
{"id": "320951", "revid": "599013", "url": "https://it.wikipedia.org/wiki?curid=320951", "title": "Richard Virenque", "text": "Professionista dal 1991 al 2004, conta sette vittorie di tappa al Tour de France, una vittoria di tappa al Giro d'Italia e un bronzo mondiale nella prova in linea del 1994, oltre ad essere il ciclista che ha vinto per il maggior numero di volte (7) la classifica scalatori al Tour de France.\nCarriera.\nA 13 anni fa parte della squadra V\u00e9lo Club Hy\u00e8rois, da dilettante corre per le squadre Mimosas Sport di Mandelieu e ASPTT Paris di Parigi.\nNel 1991 e 1992 corre con la squadra R.M.O., dal 1993 al 1998 con la Festina, nel 1999 e nel 2000 con la Polti, nel 2001 e nel 2002 con la Domo, per poi passare nel 2003 alla Quick Step, con cui concluse la carriera nell'ottobre del 2004.\nPartecip\u00f2 dodici volte al Tour de France, terminando sei volte tra i primi dieci - fu terzo nella classifica generale nel 1996 e secondo nel 1997 - e indossando la maglia gialla due volte - un giorno nel 1992 e uno nel 2003. Per sette volte ha ottenuto la maglia a pois di miglior scalatore (nelle edizioni 1994, 1995, 1996, 1997, 1999, 2003 e 2004), indossandola per un totale di 88 giorni, e superando il record dello spagnolo Federico Bahamontes. Nel 1995 arriv\u00f2 quinto in classifica generale alla Vuelta a Espa\u00f1a, mentre nella sua unica partecipazione al Giro d'Italia, nel 1999, ottenne una vittoria di tappa e raggiunse il quattordicesimo posto nella classifica finale.\nDal 1993 al 1998 \u00e8 stato membro della squadra Festina, toccata nel 1998 da uno scandalo per l'arresto del massaggiatore della squadra Willy Voet, in possesso di una grande quantit\u00e0 di prodotti dopanti. Virenque ammetter\u00e0 solo nel 2000, durante un processo, di essersi dopato. Sospeso per un anno, ritorn\u00f2 nel 2001 e vinse la maglia a pois del Tour per altre due volte.\nNel 2001 vinse una classica per velocisti, la Parigi-Tours, andando in fuga al mattino e resistendo al ritorno del gruppo, arrivato a pochi secondi da lui"}
{"id": "320964", "revid": "287204", "url": "https://it.wikipedia.org/wiki?curid=320964", "title": "Charles Kennedy", "text": "Celebre per il suo stile rilassato e colloquiale, ha portato i Liberal Democratici ai risultati elettorali di maggior successo dagli anni '20.\nBiografia.\nKennedy cominci\u00f2 ad occuparsi di politica durante i suoi anni all'universit\u00e0 dove ader\u00ec al Partito Social Democratico (SDP) che nel 1981 aveva operato una drammatica scissione dal Partito Laburista. Dopo un dottorato di ricerca negli Stati Uniti, presso l'Universit\u00e0 dell'Indiana, Kennedy fu eletto in Parlamento giovanissimo alle elezioni del 1983 per il seggio - in apparenza senza alcuna speranza di vittoria - di Ross, Cromarty e Skye, risultando il deputato pi\u00f9 giovane.\nIl suo stile giovanile e piuttosto informale, accentuato da alcune brillanti e umoristiche apparizioni televisive, gli ha portato il soprannome di \"Chatshow Charlie\".\nCon la fusione tra SDP e Liberali, avvenuta nel 1988, Kennedy prosegu\u00ec la sua attivit\u00e0 nel nuovo partito, i Liberal Democratici, e, nel 1999, ne fu eletto leader, superando altri quattro contendenti e ottenendo nello scrutinio finale 28.425 voti contro i 21.833 di Simon Hughes. Da qui, Kennedy inizi\u00f2 una parabola di straordinario successo per portare i Liberal Democratici a una maggiore visibilit\u00e0: rompendo con la politica di riavvicinamento al Partito Laburista patrocinata dal suo predecessore Paddy Ashdown, Kennedy diventa tra i difensori pi\u00f9 accaniti dei diritti civili, opponendosi con vigore alle leggi di emergenza anti-terrorismo di Tony Blair, nonch\u00e9 al progetto delle carte d'identit\u00e0 e all'introduzione di nuovi reati di opinione.\nEuropeista convinto, Kennedy guadagn\u00f2 consenso popolare nel 2003, quando - sotto la sua guida - i Liberal Democratici furono il solo partito a votare compatto in Parlamento contro la missione militare in Iraq.\nTra le politiche principali di Charles Kennedy, l'enfasi \"localista\" data al suo partito, l'opposizione all'introduzione delle tasse universitarie nel 2004, le battaglie per le parit\u00e0 civili dei cittadini omosessuali, il supporto per la tassazione al 50% dei redditi pi\u00f9 alti. Tali iniziative rafforzarono l'immagine dei Liberal Democratici come \"l'unica vera alternativa\" alle politiche sempre pi\u00f9 allineate di Laburisti e Conservatori.\nSulla scorta dell'opposizione alla guerra in Iraq, Kennedy port\u00f2 il Partito al 22% dei voti e a eleggere 63 deputati alle elezioni generali del 2005, un risultato comunque ben al di sotto delle aspettative, il che mise in crisi la sua leadership. Con l'elezione di David Cameron a leader dei Conservatori nel dicembre 2005, poi, i Lib-Dems si trovarono sotto pressione e preoccupati dall'essere di nuovo relegati a partito marginale. Colpevoli alcune apparizioni poco convincenti e assenze ingiustificate da affari pubblici, Kennedy fu costretto da una campagna di stampa molto aggressiva ad ammettere problemi di alcolismo e quindi, nel gennaio del 2006, a rassegnare le sue dimissioni da Leader del partito.\nCharles Kennedy si \u00e8 sposato nel luglio 2002 con Sarah Gurling, ma i due si sono separati e hanno poi divorziato nel 2010.\n\u00c8 scomparso nel giugno 2015 all'et\u00e0 di 55 anni nella sua abitazione di Fort William. In seguito all'autopsia la sua famiglia ha annunciato che Kennedy \u00e8 morto a causa di una importante emorragia collegata al suo alcolismo."}
{"id": "320965", "revid": "1543377", "url": "https://it.wikipedia.org/wiki?curid=320965", "title": "ANts P2P", "text": "ANts P2P \u00e8 un programma di file sharing di tipo peer-to-peer progettato per essere anonimo. Esso protegge la privacy di chi lo utilizza rendedolo irrintracciabile, nascondendo sua identit\u00e0 e criptando qualunque pacchetto egli stia ricevendo/trasmettendo.\nANts P2P \u00e8 software libero distribuito con GNU General Public License e pu\u00f2 funzionare su Windows, GNU/Linux e macOS grazie all'utilizzo di Java.\nFunzioni.\nOltre al normale scambio di dati, ANts P2P d\u00e0 anche la possibilit\u00e0 di offrire e richiedere pagine web in modo anonimo. Questo funziona per\u00f2 solo sulla rete interna di ANts. Il sistema non pu\u00f2 quindi essere usato come \"Out-Proxy\" per navigare anonimamente nel web; per questa funzione bisognerebbe usare TOR (The Onion Router) o JAP (Java Anon Proxy). Vi \u00e8 comunque la possibilit\u00e0 di attivare un webserver e di gestirlo dalla rete di ANts.\nSicurezza.\nIl trasferimento di dati avviene su collegamenti indiretti: trasmettitore e ricevitore non usano la stessa connessione, perch\u00e9 vengono utilizzati nodi intermedi (Proxy, Mix), cosicch\u00e9 n\u00e9 il ricevitore sa da chi sta scaricando, n\u00e9 il trasmettitore chi ha richiesto i dati. Ogni nodo conosce solo l'indirizzo IP dei nodi vicini.\nI dati vengono cifrati con AES, cosicch\u00e9 nessun proxy o internet provider pu\u00f2 leggerli. Per lo scambio delle chiavi di cifratura si usa lo schema Diffie-Hellman e quindi in un sistema come MUTE ci sarebbe il pericolo di un attacco \"man in the middle\" mentre in ANts ci\u00f2 non pu\u00f2 accadere. Vi sono cifrature anche in I2Phex, GNUnet, Freenet, Entropy, RShare o Mute, ma solo in ANts vi \u00e8 una cifratura a chiave \"end to end\", per cui questo \u00e8 particolarmente sicuro.\nNote per gli utenti.\nNon occorre fare nulla di particolare per preparare l'ambiente giusto per ANts P2P. Se si usa il kit di installazione JRE, verr\u00e0 installato tutto quello di cui si ha bisogno per eseguire il programma.\nUn client ANts non pu\u00f2 ancora venire a conoscenza dell'Ip esterno dell'utente, se questo si trova dietro un router con NAT. In questo caso \u00e8 assolutamente necessario implementare un Port-Forwarding sulla porta 443, che solitamente \u00e8 aperta di default per consentire la ricezione di pagine su protocollo https e modificare manualmente l'indirizzo IP nelle impostazioni di ANts p2p inserendovi l'ip esterno del vostro computer quando se ne riceve uno nuovo.\nAnts supporta anche la comunicazione via proxy, basta abilitare nella schermata principale il check box proxied e inserire i valori relativi a ip e porta con cui comunicate con il proxy. La porta di connessione alla rete utilizzata da ANts p2p deve rimanere comunque la 443.\nInoltre \u00e8 molto utile cliccare col tasto destro per richiedere una connessione agli altri utenti nella stanza di IRC, altrimenti pu\u00f2 passare molto tempo prima che vengano trovati altri computer in rete che stiano utilizzando ANts."}
{"id": "320966", "revid": "1305772", "url": "https://it.wikipedia.org/wiki?curid=320966", "title": "Comitato elettrotecnico italiano", "text": "Il Comitato Elettrotecnico Italiano (in acronimo CEI) \u00e8 un'associazione fondata nel 1909, riconosciuta sia dallo Stato Italiano, sia dall'Unione europea, per le attivit\u00e0 normative e di divulgazione della cultura tecnico-scientifica.\nAttivit\u00e0 e funzioni.\nLa missione del CEI, quale organo super partes, \u00e8 quella di elaborare documenti normativi di buona tecnica, partecipare alla stesura e recepire documenti normativi armonizzati europei, partecipare alla stesura di normative internazionali, diffondere la cultura tecnico-scientifica e della standardizzazione.\nA tale scopo il CEI sviluppa una serie di attivit\u00e0 normative e prenormative a livello nazionale ed internazionale che includono, oltre all'attivit\u00e0 principale di pubblicazione dei documenti normativi, azioni di promozione e di diffusione della cultura tecnica e della sicurezza elettrica con il coinvolgimento di tutte le parti sociali interessate.\nPer adempiere alla propria missione, il CEI coordina e svolge le seguenti attivit\u00e0:\nIl CEI \u00e8, inoltre, membro della IEC - \"International Electrotechnical Commission\" e del CENELEC - \"Comit\u00e9 europ\u00e9en de normalisation electrotechnique\" con rappresentanza diretta negli organi di \"governance\" delle associazioni.\nIl contenuto delle norme.\nLa documentazione emessa dal CEI, comunemente nota come \"norme CEI\", definisce la buona tecnica per i prodotti, i processi e gli impianti, costituendo il riferimento per la presunzione di conformit\u00e0 alla \"regola dell'arte\".\nLe norme tecniche europee armonizzate e pubblicate dal CEI costituiscono uno strumento univoco e ben codificato per soddisfare le prescrizioni di natura obbligatoria previste dalla legislazione italiana.\nLegislazione italiana correlata.\nA titolo esemplificativo, nel settore elettrico italiano \u00e8 in vigore il seguente quadro legislativo:"}
{"id": "320969", "revid": "116614509", "url": "https://it.wikipedia.org/wiki?curid=320969", "title": "Senso di rotazione", "text": "Il senso di rotazione \u00e8 il verso di un movimento in un piano di una semiretta intorno alla sua origine \"O\" che rimane fissa. Tale moto pu\u00f2 essere orario o antiorario, in analogia col movimento delle lancette sul quadrante di un orologio convenzionale.\nPrendendo ad esempio, invece, una bussola, se l'ago ruota in senso orario andr\u00e0 a toccare i quattro punti cardinali nell'ordine: nord, est, sud, ovest.\nPer estensione, il movimento di ogni oggetto tridimensionale che ruoti intorno a un proprio asse orientato si dice muoversi in verso orario (o antiorario) se un suo punto nel piano della circonferenza che esso individua effettua un movimento orario (o antiorario) per un osservatore che si dispone come l'asse. La Terra ruota in verso orario se l'asse \u00e8 orientato verso sud, in verso antiorario se orientato verso nord."}
{"id": "320970", "revid": "125243337", "url": "https://it.wikipedia.org/wiki?curid=320970", "title": "Legion d'onore", "text": "L'Ordine nazionale della Legion d'onore () \u00e8 la pi\u00f9 alta onorificenza conferita dallo Stato francese.\nSi tratta di un ordine cavalleresco istituito il 19 maggio 1802 da Napoleone Bonaparte per rimpiazzare e integrare vecchi ordini reali preesistenti, e pass\u00f2 in seguito alla Repubblica.\nStoria.\nL'ordine rimpiazz\u00f2 gli antichi Ordini di Saint Michel, Spirito Santo, San Luigi, San Lazzaro e Monte Carmelo. L'ordine \u00e8 conferito a donne e uomini, sia cittadini francesi sia stranieri, per meriti straordinari nella vita militare e civile. In pratica, nell'uso corrente, l'ordine \u00e8 conferito, oltre che a militari, anche a imprenditori di alto livello, impiegati di alto livello della pubblica amministrazione francese, campioni sportivi, come pure a persone che hanno collegamenti con la parte pi\u00f9 alta del potere esecutivo.\nIl consolato.\nCon la Rivoluzione francese tutti gli ordini cavallereschi vennero aboliti. Fu Napoleone Bonaparte, allora primo console e \"de facto\" unico governante della Francia post rivoluzionaria, a voler creare una ricompensa per premiare civili e militari e per sua volont\u00e0 venne pertanto istituita la L\u00e9gion d'honneur, una corporazione di persone che non era un ordine cavalleresco vero e proprio, in quanto la Francia non voleva tornare a un sistema di nuova nobilt\u00e0: esso era unicamente il riconoscimento di un merito militare o sociale. La Legion d'onore venne ad ogni modo utilizzata al pari di un ordine cavalleresco prerivoluzionario, sostituendo nello specifico l'Ordine di San Luigi, di cui riprendeva anche il nastro rosso indossato.\nLe L\u00e9gion era organizzata sul modello della Legione romana, con un'organizzazione in legionari, ufficiali, comandanti, coorti regionali e un gran consiglio a capo. Ogni insignito riceveva uno stipendio fissato come segue:\nSecondo alcune fonti, Napoleone dichiar\u00f2: \"On appelle \u00e7a des hochets, je sais, on l'a dit d\u00e9j\u00e0. Et bien, j'ai r\u00e9pondu que c'est avec des hochets que l'on m\u00e8ne les hommes\". (\"Li chiamano ciucciotti, lo so e me lo hanno gi\u00e0 detto. Ebbene, ho risposto che \u00e8 con dei ciucciotti che si comandano gli uomini\").\nL'ordine fu di fatto la prima onorificenza al merito, dal momento che gli ordini monarchici solitamente comprendevano delle limitazioni di religione o condizione sociale, mentre la Legion d'onore era conferita senza alcuna distinzione sociale, contando esclusivamente il valore e i meriti personali. Le insegne dei precedenti ordini, inoltre, avevano spesso la forma della croce cristiana, mentre la L\u00e9gion, come istituzione secolare e per venire incontro alle esigenze di una multietnicit\u00e0 di distribuzione, venne creata con la forma della croce di Malta a cinque braccia.\nIl primo impero.\nCon un decreto pubblicato il 10 piovoso dell'anno XIII (30 gennaio 1805), venne istituita per la Legion d'onore la \"grand decoration\". Questa decorazione, consistente in una croce di Malta su una grande fascia e completata da una placca da petto in argento, venne conosciuta col nome di \"grand aigle\" e, sul finire del 1814, ottenne il nome di \"grand cordon\". Con la proclamazione dell'Impero francese nel 1805 e il ristabilimento della nobilt\u00e0 nel 1808, il conferimento della Legion d'onore diede anche diritto a portare il titolo di \"cavaliere dell'Impero\" (\"chevalier de l'empire\"), titolo che diveniva ereditario se l'insignito poteva vantare una rendita di almeno franchi.\nNapoleone consegn\u00f2 15 collari della Legion d'onore anche tra i suoi uomini di fiducia e tra gli alti ministri dell'Impero, ma questa classe venne abolita a partire dal 1815.\nAnche se la perdita degli archivi di questo periodo ha reso difficile effettuare ricerche, si \u00e8 potuto stabilire che almeno tre donne che combatterono con le armate di Napoleone ricevettero la Legion d'onore: Virginie Ghesqui\u00e8re, Marie-Jeanne Schellinck e una monaca, suor Anne Biget.\nLa Legion d'onore divenne una vera e propria caratteristica dell'Impero napoleonico, partendo dallo stesso Bonaparte che era solito indossarla sulla propria divisa, e divenne la decorazione pi\u00f9 popolare della sua epoca e di tutti i tempi in generale.\nLa restaurazione dei re borbonici nel 1814.\nLuigi XVIII di Francia, una volta restaurato sul trono alla caduta del governo napoleonico, cambi\u00f2 le fattezze della Legion d'onore in alcuni particolari, ma essa non venne abolita come decorazione, data la sua importanza e la sua popolarit\u00e0. L'immagine del profilo di Napoleone che campeggiava in centro alla medaglia sul diritto e l'aquila imperiale sul retro vennero rimosse e rimpiazzate con l'immagine del re Enrico IV, il primo re della dinastia dei Borboni di Francia. Sul retro si trovavano ora i tre gigli borbonici (\"fleur-de-lys\"). La corona reale, inoltre, and\u00f2 a rimpiazzare quella imperiale. Nel 1816 la carica di \"grand cordon\" venne sostituita dalla classica Gran Croce e i \"l\u00e9gionnaires\" divennero ufficialmente \"cavalieri\", mentre i \"commandeurs\" divennero \"commendatori\". La Legion d'onore divenne per\u00f2 il secondo ordine di cavalleria francese per importanza, venendo rimpiazzato al primo posto dal restaurato Ordine dello Spirito Santo.\nLa monarchia di luglio.\nIl primo monarca costituzionale francese, re Luigi Filippo della casata di Orl\u00e9ans, restaur\u00f2 la decorazione dell'Ordine della Legion d'Onore nel 1830 come una decorazione vera e propria della nazione francese, il che alter\u00f2 decisamente ancora una volta le decorazioni stesse. I gigli borbonici vennero sostituiti da bandiere tricolori incrociate, a rappresentare proprio lo spirito per cui la decorazione era nata. Luigi Filippo ridon\u00f2 alla decorazione anche la sua posizione originaria, abolendo tutti gli altri ordini cavallereschi monarchici e lasciando come unica decorazione la Legion d'onore. Nel 1847 gli insigniti comprendevano circa membri.\nLa seconda repubblica francese.\nDopo l'ennesima rivolta di Parigi nel 1848, la nuova repubblica francese stabil\u00ec un cambiamento nel disegno della Legion d'Onore. Un nipote dell'originario fondatore, Luigi Napoleone Bonaparte, venne eletto presidente e si preoccup\u00f2 di riporre subito l'immagine di Napoleone su tutte le decorazioni. Nel 1852 abbiamo inoltre la prima notizia di una donna ufficialmente insignita dell'Ordine secondo i registri, Ang\u00e9lique Duchemin, una vecchia rivoluzionaria che aveva preso parte nel 1789 alle rivolte contro la monarchia. In quello stesso 1852, inoltre, Luigi Napoleone Bonaparte con un colpo di Stato si proclam\u00f2 imperatore con il nome di Napoleone III: la decorazione era ormai pronta a conoscere un nuovo periodo di splendore.\nIl secondo impero.\nDurante questo periodo la decorazione venne mutata ulteriormente con l'aggiunta della corona imperiale al gi\u00e0 mutato disegno della Legion d'onore della seconda repubblica. Napoleone III sfrutt\u00f2 come il suo augusto predecessore la decorazione per ricompensare in particolare i militari, in special modo durante la guerra di Crimea e nel corso della campagna per la guerra d'indipendenza italiana, conferendo la decorazione anche a molti algerini, in quanto nel 1830 l'Algeria era stata ufficialmente annessa all'impero coloniale francese. Durante il regno di Napoleone III, inoltre, venne decorato il primo statunitense, il dottor Thomas Wiltberger Evans, dentista dell'imperatore.\nLa terza repubblica francese.\nNel 1870 la sconfitta delle armate francesi nel corso della guerra franco-prussiana port\u00f2 alla Terza Repubblica francese. Nuovi cambiamenti spettarono anche alla decorazione della Legion d'onore: la corona imperiale venne rimpiazzata da una corona d'alloro. Nel 1871, durante la Comune di Parigi, l\"'H\u00f4tel de Salm\", sede storica della Legione, venne incendiato e raso al suolo durante gli scontri e gran parte degli archivi andarono perduti.\nDurante la Prima guerra mondiale vennero insignite circa persone, di cui erano straniere. Il gran numero di conferimenti pervenne innanzitutto da un decreto di conferimento postumo, autorizzato nel 1918, dal momento che tradizionalmente questa pratica era vietata.\nComposizione attuale.\nIl presidente della repubblica francese \u00e8 il gran maestro dell'Ordine e nomina i nuovi membri, suggeriti per convenzione dal governo. I membri pi\u00f9 importanti sono il Cancelliere e il Segretario generale.\nL'Ordine prevede per statuto una quota massima di 75 commendatori di gran croce, 250 grand'ufficiali, commendatori, ufficiali e cavalieri. Al 2000 la composizione dell'ordine era: 61 commendatori di gran croce, 321 grand'ufficiali, commendatori, ufficiali e cavalieri. I veterani della seconda guerra mondiale, i militari francesi che hanno partecipato alla campagna del Nordafrica e ad altre campagne, come pure i militari scomparsi, sono considerati extra quota.\nNel 1998 tutti i veterani della prima guerra mondiale di qualunque nazione che avevano combattuto sul suolo francese furono nominati cavalieri, se gi\u00e0 non lo erano, come parte delle celebrazioni dell'ottantesimo anniversario della fine della guerra. Nel dicembre 2004, in occasione del suo centodecimo compleanno, il soldato francese Franklin Flocquet, che era anche il pi\u00f9 vecchio sopravvissuto alla guerra, \u00e8 stato promosso a ufficiale.\nI membri condannati per gravi crimini sono dimessi \"de jure\" dall'ordine. I membri condannati per crimini meno severi possono essere allontanati.\nIndossare la decorazione della Legion d'onore senza averne i titoli \u00e8 considerata un'offesa.\nClassi.\nL'ordine \u00e8 attualmente articolato su cinque classi e un titolo onorifico:\nIl motto dell'ordine \u00e8 \u00ab\"Honneur et patrie\"\u00bb (\u00abOnore e patria\u00bb).\nInsegne.\nL'attuale insegna della Legion d'onore, in uso dal 1951, \u00e8 composta da una croce patente biforcata a cinque bracci smaltati in bianco, raccordati da un serto di foglie di alloro e di quercia smaltato di verde e fruttato di rosso, sospesa al nastro di \"gros grain\" rosso da un altro serto di foglie di alloro e quercia anche esso smaltato di verde e fruttato di rosso, il tutto in metallo dorato (argentato per i cavalieri). Al centro dei bracci \u00e8 un medaglione in metallo dorato con al diritto una rappresentazione in bassorilievo della \"Marianne\", circondata dalla dicitura \"R\u00e9publique Francaise\" dorata su smalto blu e con al rovescio una bandiera ed uno stendardo francesi incrociati e smaltati di blu, bianco e rosso, circondati dalla dicitura \"Honneur et Patrie\" e due fronde d'alloro legate da una stella in metallo dorato su smalto blu.\nL'insegna \u00e8 indossata dai Cavalieri sospesa al nastro appuntato alla parte sinistra del petto, dagli Ufficiali allo stesso modo ma con il nastro ornato di una rosetta, e a collare dai Commendatori. I Grandi ufficiali indossano l'insegna come gli Ufficiali, accompagnata da una placca in metallo argentato senza smalti appuntata sulla parte destra del costato, riproducente il diritto dell'insegna con le fronde d'alloro e di quercia sostituite da un insieme di raggi che si irradiano dal centro fra i bracci e con la dicitura modificata in \"R\u00e9publique Francaise - Honneur et Patrie\". I Cavalieri di gran croce indossano l'insegna, realizzata in dimensioni maggiorate, sospesa ad una fascia drappeggiata dalla spalla destra al fianco sinistro, accompagnata da una placca appuntata sulla parte sinistra del petto analoga a quella dei Grandi ufficiali ma realizzata in metallo dorato. Il Gran maestro indossa l'insegna, in dimensioni maggiorate, sospesa ad un collare di maglie dorate ornate di placchette riproducenti i simboli delle varie categorie d'armi, delle arti e delle scienze per le quali la \"Legion d' Honneur\" viene solitamente conferita.\nLe insegne complete vanno indossate solo in occasioni cerimoniali, e vengono sostituite nella altre circostanze dal nastrino sull'uniforme ordinaria per i militari o dalla rosetta all'occhiello dell'abito da citt\u00e0 per i civili.\nNella storia le insegne della \"Legion d'Honneur\" hanno subito numerose alterazioni, riflettendo i mutamenti istituzionali. Le differenze rispetto alla versione attuale dell'insegna sono state le seguenti:\nPalazzo e museo delle Legion d'onore.\nIl Mus\u00e9e national de la L\u00e9gion d'Honneur (Museo nazionale della Legion d'onore) \u00e8 ospitato nell'H\u00f4tel de Salm sulla riva sinistra della Senna a Parigi, altrimenti conosciuto come Palais de la L\u00e9gion d'honneur (Palazzo della Legion d'onore). Fu eretto fra il 1782 e il 1787 su progetto dell'architetto Pierre Rosseau per il principe tedesco Federico III di Salm-Kyrburg. Il governo rivoluzionario nazionalizz\u00f2 il palazzo e dal 13 maggio 1804 divenne la sede dell'appena creata Legion d'onore. Fu distrutto da un incendio sotto la Comune di Parigi, ma venne ricostruito anche con i fondi raccolti dai legionari e da coloro che avevano ricevuto medaglie militari. Un'imitazione di questo edificio fu costruita a San Francisco (California Palace of the Legion of Honor), e attualmente ospita anche un museo.\nL'indirizzo del palazzo \u00e8:\nRifiuti.\nSi sono talora avuti rifiuti o restituzioni eclatanti. Sono fra questi:"}
{"id": "320971", "revid": "125996996", "url": "https://it.wikipedia.org/wiki?curid=320971", "title": "Fabri Fibra", "text": "Fratello maggiore del cantautore Nesli, Fabri Fibra esordisce nell'ambiente dell'hip hop underground a met\u00e0 degli anni novanta con il nome Fabbri Fil, facendo parte per diversi anni degli Uomini di Mare e dei gruppi derivati da questi ultimi: i Qustodi del tempo e il collettivo Teste Mobili.\nDebutta come solista con il nome d'arte di Fabri Fibra nel 2002 con l'album \"Turbe giovanili\". Significativo per la svolta della sua carriera \u00e8 invece l'album \"Mr. Simpatia\", pubblicato nel 2004, con cui lascia il suo marchio indelebile nella scena musicale di allora e con cui spiana il terreno al contratto, nel 2006, con la major discografica Universal, con la quale pubblica nello stesso anno l'album \"Tradimento\", il passo decisivo verso la notoriet\u00e0 di critica e di pubblico.\nNella sua carriera ha venduto oltre 1 milione di copie certificate dei suoi dischi, guadagnando numerosi dischi d'oro, di platino e multiplatino. Inoltre ha vinto diversi riconoscimenti inclusi tre Wind Music Awards, il TRL Awards 2011, la competizione di freestyle \"Mortal Kombat\" del 2001 e diverse candidature per altri premi, compresi gli MTV Awards, MTV Europe Music Awards e i World Music Award.\nBiografia.\nNato e cresciuto a Senigallia, rimane molto colpito dal divorzio dei suoi genitori quando frequentava la scuola media. Nel corso della sua adolescenza dichiara di avere fatto uso di cocaina. Fabri Fibra \u00e8 il fratello maggiore del cantautore Nesli e, oltre a lui, ha anche una sorella minore. Il rapper e il fratello hanno interrotto ogni contatto nel settembre del 2008, non dichiarando mai il motivo del loro distacco, ma pi\u00f9 volte Nesli ha fatto intendere che dietro questa lite ci sia di mezzo il lavoro e il modo di vedere le cose completamente diverso. Fabri Fibra invece in un'intervista ha affermato: \nCarriera.\nUomini di Mare e Teste Mobili Records (1994-2004).\nNel 1994 Fabri Fibra, al tempo noto come Fabri Fil, forma insieme all'amico Lato il gruppo Uomini di Mare e l'etichetta discografica indipendente Teste Mobili Records, incidendo due anni pi\u00f9 tardi il demo \"Dei di mare quest'el gruv\". Nel 1999 usc\u00ec invece il loro unico album in studio, \"Sindrome di fine millennio\", mentre cinque anni pi\u00f9 tardi usc\u00ec l'EP \"Lato &amp; Fabri Fibra\", quest'ultimo distribuito dalla Vibrarecords.\nNel 1997 al gruppo si aggiunse il rapper bolognese Shezan Il Ragio, e il gruppo prese la denominazione di Qustodi del tempo. Con questo nome viene pubblicato il demo \"Rapimento dal vulpla\". Nel 2000 venne formato il collettivo Teste Mobili, costituito dai Qustodi del Tempo insieme a Nesly Rice, Chime Nadir e DJ Rudy B, che pubblic\u00f2 \"Dinamite Mixtape\". Nel 2001, il rapper partecip\u00f2 al brano \"Senza un perch\u00e9\" del supergruppo Piante Grasse, formato dalle Teste Mobili (Lato e Nesly Rice) e dai Men in Skratch (DJ Myke e DJ Aladyn), contenuto nell'album \"Cactus\".\n\"Turbe giovanili\" (2002-2003).\nNel 2002 Fabri Fibra pubblica il suo primo album da solista, intitolato \"Turbe giovanili\" e distribuito dalla Teste Mobili Records. Forte di un periodo di crescente popolarit\u00e0, il rapper pubblica un album introspettivo dove narra i problemi di relazione verso la nuova societ\u00e0 e il rapporto tra le persone. Le basi musicali dell'album sono state prodotte interamente da Neffa, ad esclusione dell'ultima traccia, prodotta da DJ Lato. L'album contiene collaborazioni con Al Castellana e con Nesli, fratello minore di Fibra.\n\"Mr. Simpatia\" (2004-2005).\nIl 1\u00ba settembre 2004 esce il secondo album \"Mr. Simpatia\", pubblicato dalla Vibrarecords. Il disco contiene 18 tracce inedite ed una collaborazione con Nesli, il quale si \u00e8 occupato della realizzazione di tutte le basi strumentali del disco ad esclusione di quelle dei brani \"Io non ti invidio\" e \"Bonus Track\", prodotte rispettivamente da Bassi Maestro e da Bosca.\nGli argomenti trattati nell'album sono il risentimento e l'amarezza per la scena hip hop italiana, il disprezzo verso la societ\u00e0, la descrizione di alcune storie legate alle ragazze, la condizione lavorativa che porta ad eccessi. Il disco ha destato molto scalpore tra pubblico e critica, per nulla abituati al linguaggio usato, nuovissimo nella scena musicale italiana, particolarmente esplicito, veemente e carico di aggressivit\u00e0. Ad esempio, nei testi pi\u00f9 volte il rapper afferma di fare uso di droghe. Una notazione particolare va al brano \"Non fare la puttana\", nel quale Fibra espone la sua percezione sulla condizione della scena hip hop in Italia, relegata ai margini della diffusione e misconosciuta al grande pubblico. L'autore non salva neppure s\u00e9 stesso, poich\u00e9 nel testo la \"puttana\" sarebbe lo stesso Fibra, cos\u00ec definito per il fatto di non farsi vedere in giro quando la scena hip hop lo cerca.\nGrazie ad una collaborazione fra le etichette Vibrarecords e The Saifam Group, nel 2005 viene pubblicata una riedizione di \"Mr. Simpatia\", denominata \"Gold Edition\". Questa versione include un DVD aggiuntivo che racchiude il concerto tenuto dal rapper al Freemusik di Brescia nel 2005.\n\"Tradimento\" (2006).\nDopo il notevole successo ottenuto con \"Mr. Simpatia\", Fibra abbandona la Vibrarecords per firmare un contratto discografico con la major Universal Music Group. Si trasferisce quindi in un appartamento a Milano, dove inizia a lavorare al suo nuovo album. Fibra ha spiegato di non aver rivelato ai coinquilini dell'appartamento il suo progetto musicale per paura che questi lo considerassero un illuso, e che quando scriveva fingeva di elaborare le istruzioni dei walk-man.\nIl 6 giugno 2006 esce quindi il terzo album \"Tradimento\", anticipato il 4 aprile dal singolo \"Applausi per Fibra\". Il titolo dell'album \u00e8 riferito al tradimento che avrebbe commesso il rapper nei confronti del pubblico che seguiva i suoi lavori precedenti, abbandonando la scena hip hop underground per passare sotto contratto con una etichetta discografica mainstream, tema trattato nel brano \"Vaffanculo scemo\". Dopo una sola settimana dal lancio ufficiale del disco, l'album arriva al vertice della classifica italiana degli album. Al successo si contrappongono le critiche per il linguaggio esplicito, la disinvoltura nell'affrontare argomenti provocatori, la violenza e lo scarso rispetto per le donne contenuti nei testi.\nDopo la pubblicazione di \"Tradimento\", sono stati realizzati i videoclip per i brani \"Su le mani\", \"Mal di stomaco\" e per \"Idee stupide\".\nIl 16 settembre 2006 Fabri Fibra partecipa all'MTV Day 2006 di Bologna, per poi intraprendere un tour dal titolo Io odio Fabri Fibra, motto gi\u00e0 inaugurato nel videoclip di \"Applausi per Fibra\". Il 1\u00ba dicembre 2006, per celebrare la certificazione di \"Tradimento\" come disco di platino, viene pubblicata un'edizione speciale denominata \"Platinum Edition\", che include anche \"Pensieri scomodi\", una raccolta di undici tracce inedite scartate da \"Tradimento\".\n\"Bugiardo\" (2007-2008).\nDopo il notevole successo di \"Tradimento\", il ritorno di Fibra sulla scena musicale avviene con la pubblicazione del quarto album \"Bugiardo\", pubblicato il 9 novembre 2007 sempre dalla Universal e anticipato dalla pubblicazione del singolo omonimo, uscito il 26 ottobre 2007. Nel periodo antecedente all'uscita di \"Bugiardo\", sono stati pubblicati l'EP \"Nient'altro che la verit\u00e0\", allegato alla rivista \"la Repubblica XL\" e contenente i brani \"Hip Hop\", \"In Italia (Tum tum cia)\", \"Questo \u00e8 il nuovo singolo\" e \"A questo show\", e un megamix promozionale realizzato da DJ Myke contenente le tracce \"La posta di Fibra\", \"Bugiardo\", \"Questa vita\", \"La soluzione\" e \"Non provo pi\u00f9 niente\".\nTra i brani presenti nell'album, una notazione particolare va al brano \"Potevi essere tu\", in cui il rapper riflette a suo modo sull'omicidio del piccolo Tommaso Onofri. Il brano offre l'occasione all'artista di incontrare e conoscere la famiglia del bambino ucciso il 2 marzo 2006. Altre tracce dell'album da notare sono: il provocatorio pezzo \"Andiamo a Sanremo\", in cui l'autore critica aspramente il Festival di Sanremo; \"Sempre io\", in cui cerca di spiegare che nonostante il successo lui non sia cambiato; \"Un'altra chance\", realizzato in collaborazione con Alborosie che firma il ritornello (da questo brano \u00e8 nato anche un remix con la collaborazione di Dargen D'Amico).\nNel febbraio 2008 esce il singolo \"La soluzione\", il cui tema portante \u00e8 la critica all'idea moderna che i soldi siano la soluzione ad ogni problema. Esce invece intorno al 25 aprile 2008 la nuova versione de \"In Italia\", questa volta in collaborazione con la cantautrice Gianna Nannini, che tratta i problemi dell'Italia. Il pezzo riscuote un notevole successo e diventa un vero tormentone radiofonico dell'estate 2008. L'album diventa disco d'oro dopo poco tempo dalla pubblicazione e nel mese di settembre 2008 viene certificato disco di platino dalla FIMI. Per l'occasione esce una ristampa del disco contenente la nuova versione di \"In Italia\" e le due bonus track \"Arrivano\" e \"Hip Hop\".\nNel 2008 Fabri Fibra partecipa a vari progetti, apparendo inizialmente nel mixtape del TruceKlan, \"Ministero dell'inferno\", e partecipando a molte trasmissioni radiofoniche e televisive. Riceve una nomination come \"Best Italian Act\" agli MTV Europe Music Awards di Liverpool. Inoltre il 13 settembre partecipa all'MTV Day 2008, svolto a Genova.\n\"Chi vuole essere Fabri Fibra?\" (2009-2010).\nIl 10 aprile 2009 viene pubblicato \"Chi vuole essere Fabri Fibra?\", un cofanetto costituito da un CD contenente dieci brani e da un DVD che racchiude scene inedite di studio di registrazione, vita privata, backstage e filmati dal vivo per raccontare il progetto musicale di Fabri Fibra a 360 gradi.\nIl primo singolo estratto da \"Chi vuole essere Fabri Fibra?\" si intitola \"Incomprensioni\" e viene trasmesso dai circuiti radiofonici per la prima volta il 6 marzo. Il brano, che nasce dalla collaborazione fra Fibra e Federico Zampaglione, frontman dei Tiromancino, ricalca proprio la canzone di questi ultimi \"Per me \u00e8 importante\". Il testo, partendo dal tema della crisi economica italiana, si sposta poi nelle strofe seguenti verso una riflessione del rapper su se stesso, sul rapporto con il successo e sui contrasti con chi non lo capisce. In merito ai contenuti dei testi, Fabri Fibra ha detto che il suo obiettivo era di spiegare le sue intenzioni e i suoi progetti in attesa dei prossimi lavori: per questo motivo manca quell'aggressivit\u00e0 che di solito lo caratterizza\nIl disco, che per la maggior parte dei brani comprende collaborazioni con altri rapper della scena underground hip hop, fornendo cos\u00ec a questi l'occasione di farsi conoscere su scala pi\u00f9 vasta, \u00e8 entrato nella top ten degli album pi\u00f9 venduti in Italia, raggiungendo la vetta del disco d'oro superando le copie vendute. L'attivit\u00e0 promozionale \u00e8 particolare anche per questo album. Nel mese di aprile 2009 esce su \"la Repubblica XL\" una recensione molto negativa dell'album; nel mese successivo, Fabri Fibra \u00e8 nominato direttore \"ad honorem\" della rivista stessa per un mese ed in quella occasione, rispondendo direttamente a quanti avevano scritto al giornale in merito alla recensione, si scopre che era stata scritta da lui stesso per creare discussione e dare visibilit\u00e0 al disco.\nPartecipa poi al progetto musicale nato per aiutare l'Abruzzo dopo il terremoto dell'Aquila del 2009 interpretando il singolo \"Domani 21/04.2009\" insieme ad altri 55 artisti italiani, il cui ricavato \u00e8 stato devoluto in beneficenza.\nIl 22 maggio 2009 esce il secondo singolo, \"Speak English\". Il video ufficiale \u00e8 stato girato a Brighton, in Inghilterra, ed era disponibile in anteprima sul sito ufficiale di Fabri Fibra. Il 4 maggio 2010 esce la ristampa di \"Turbe giovanili\", pubblicata da Universal. La ristampa del disco, rimasterizzato da Marco Zangirolami e contenente alcune nuove rime e una bonus track, debutta alla posizione numero 67 degli album pi\u00f9 venduti in Italia.\n\"Controcultura\" e collaborazione con Clementino (2010-2012).\nSono molti gli impegni che anticipano l'album successivo, ossia \"Controcultura\". Dal 18 febbraio 2010 Fibra ha presentato un programma di cinque puntate intitolato \"Fabri Fibra: In Italia\", trasmesso su MTV. Il programma, definito una docu-fiction, mostrava le condizioni di giovani italiani e stranieri che vivono situazioni disagiate e socialmente critiche, evidenziando molti problemi presenti in Italia.\nIl 26 giugno 2010 il rapper \u00e8 stato protagonista di un'intera puntata, da lui stesso condotta, di MTV Storytellers, registrata a Torino nell'ambito degli MTV Days dove, durante l'esibizione live, ha raccontato come nascono le sue rime, ed i suoi \"segreti\" di autore.\nNel mese di settembre 2010 Fibra ha condotto per una settimana su Deejay TV il programma di musica hip hop \"The Flow\" ed il 26 settembre 2010 ha partecipato, accompagnato da Marracash, al festival musicale Woodstock 5 Stelle organizzato a Cesena dal blog di Beppe Grillo e trasmesso dal canale televisivo nazionale Play.me, che proprio con questa diretta apr\u00ec la neonata emittente.\nNel novembre seguente ha reso disponibile su internet il web album \"+Pula x tutti\" del rapper torinese Pula+ e quello di Danti dei Two Fingerz, \"Ritorno al futuro vol. 1\"; successivamente ha partecipato alla produzione del mixtape di DJ Nais, intitolato \"Sono cazzi miei\", collaborando in alcune tracce e freestyle.\nIl 20 luglio sul suo sito ufficiale viene pubblicato gratuitamente il web album \"Quorum\", che rappresenta l'anteprima ufficiale di \"Controcultura\". All'uscita di \"Quorum\" sono scoppiate polemiche per una rima contenuta nel pezzo \"Non ditelo\", dove il rapper ha alluso esplicitamente alla presunta omosessualit\u00e0 del cantante italiano Marco Mengoni. Nelle interviste successive, Fabri Fibra ha spiegato di aver voluto, con quel testo, esplicitare l'ipocrisia ancora presente nella societ\u00e0 per cui l'omosessualit\u00e0 \u00e8 formalmente accettata solo nel mondo artistico e dello spettacolo, mentre nella vita reale \u00e8 ancora oggetto di discriminazione. Con quel testo, sostiene, voleva sollecitare tutti gli artisti ad approfondire l'argomento ed anzi a dichiararsi nel caso fossero omosessuali, proprio per aiutare le persone a vivere pi\u00f9 liberamente la loro condizione.\nIl 27 luglio 2010 viene pubblicato il primo singolo estratto da \"Controcultura\", intitolato \"Vip in Trip\", di cui \u00e8 stato diffuso il video ufficiale dieci giorni dopo; il singolo ha raggiunto la seconda posizione della classifica italiana dei singoli. Il 7 settembre esce attraverso la Universal il sesto disco di inediti, \"Controcultura\", il quale ha debuttato alla prima posizione della classifica italiana degli album, restando tra le prime cinque posizioni per quattro settimane, e ha ottenuto il disco d'oro dopo meno di due mesi dalla pubblicazione.\nNel mese di novembre la promozione del disco prosegue con la pubblicazione del singolo \"Tranne te\" e del relativo video musicale, cui segue l'anno successivo, il 26 gennaio, il singolo ed il video di \"Qualcuno normale\", realizzati in collaborazione con il rapper Marracash. Nel febbraio 2011 l'album ottiene il disco di platino.\nIl 12 marzo 2011 viene pubblicato su iTunes l'EP \"Tranne te (rap futuristico EP)\" che contiene due versioni remixate del singolo \"Tranne Te\", una con il rapper statunitense Redman e il rapper francese Soprano, l'altra con Marracash e Dargen D'Amico. Il 18 marzo viene pubblicato in free download, il mixtape \"Venerd\u00ec 17\", contenente remix, brani inediti e freestyle. Infine il 9 maggio dello stesso anno esce il video del quarto singolo estratto, \"Le Donne\".\nVerso la fine del 2011 Fabri Fibra ha fondato la sua etichetta discografica Tempi Duri Records, con la collaborazione e la produzione di vari artisti: Entics, DJ Double S, Maxi B, DJ Nais, Mastafive Moreno, Rayden e Clementino. Con quest'ultimo, il rapper ha formato il gruppo hip hop Rapstar.\nIl 15 gennaio 2012 viene pubblicato sul canale YouTube ufficiale del gruppo il doppio singolo \"Ci rimani male/Chimica Brother\", che anticipa la pubblicazione dell'album di debutto del duo, intitolato \"Non \u00e8 gratis\" e uscito il 31 dello stesso mese. Il 9 marzo 2012 viene pubblicato, con il relativo videoclip, il secondo singolo del disco, intitolato \"La luce\".\n\"Guerra e pace\" (2012-2013).\nIl 29 giugno 2012 \u00e8 stato pubblicato digitalmente il singolo \"L'italiano balla\", frutto della collaborazione tra il rapper e i Crookers. Parte dei proventi del brano \u00e8 stata successivamente poi devoluta in beneficenza per la ricostruzione di due scuole di Sant'Agostino, in provincia di Ferrara, distrutte dal terremoto dell'Emilia del 2012.\nNel giugno 2012 ha annunciato, tramite la sua pagina Facebook, di essere impegnato nella registrazione del suo settimo album, intitolato \"Guerra e pace\", e il 31 luglio 2012 di aver rinnovato il suo contratto con la Universal. Il 30 ottobre esce in download gratuito l'EP \"Casus belli\", seguito il 25 gennaio 2013 dal mixtape \"Rima dopo rima\", anch'esso distribuito gratuitamente. Dall'8 febbraio Fibra conduce quattro puntate di \"One Two One Two\", programma radiofonico di Radio Deejay.\n\"Guerra e pace\" \u00e8 stato pubblicato il 5 febbraio 2013 e ha debuttato al primo posto della classifica italiana degli album, per la terza volta nella carriera dell'artista. Riguardo ai temi trattati nella pubblicazione, l'artista ha spiegato in numerose interviste di essere stato ispirato nella scrittura dal cinema neorealista italiano, e da libri come \"Scritti corsari\" di Pier Paolo Pasolini. In questa ottica, ha cercato quindi una pacificazione interiore, consistente nella focalizzazione di contrasti, tra \u00abbianco e nero, male e bene, guerra e pace\u00bb.\nDal disco sono stati estratti tre singoli: il primo, \"Pronti, partenza, via!\", uscito il 12 dicembre 2012, \u00e8 stato accompagnato da un video girato a Torino, ed \u00e8 stato certificato disco di platino dalla FIMI per le oltre copie vendute. Il 1\u00ba e il 22 febbraio 2013 sono stati resi disponibili i video dell'omonimo \"Guerra e pace\" e i \"Alta vendita\". Il 13 marzo l'album \"Guerra e pace\" \u00e8 stato certificato disco d'oro per le oltre copie vendute; successivamente viene certificato disco di platino. Il 29 marzo 2013 venne pubblicato il secondo singolo dell'album, \"Ring Ring\", seguito il 18 luglio da \"Panico\", che ha visto la partecipazione vocale di Neffa.\nNel 2013 Fabri Fibra ha inoltre preso parte alla realizzazione di svariati brani in qualit\u00e0 di artista ospite, tra cui \"In orbita\" di Gu\u00e9 Pequeno (contenuto in \"Bravo ragazzo\") e \"Fisico &amp; politico\" di Luca Carboni, (estratto come singolo dall'omonima raccolta di quest'ultimo). Il 21 dello stesso mese riceve a Trieste il premio \"Radioartista\" alle Cuffie d'Oro. Nello stesso mese \u00e8 stato pubblicato il videoclip di \"Una seria\", brano della rapper Baby K e composto da quest'ultima insieme a Fabri Fibra l'anno precedente. Nel brano, il rapper ha eseguito soltanto l'introduzione.\n\"Squallor\" e \"Tradimento 10 anni - Reloaded\" (2014-2016).\nIl 21 maggio 2014 Fabri Fibra ha annunciato attraverso Facebook l'inizio dei lavori all'ottavo album in studio, dopo aver lasciato alle spalle le diatribe con Vacca ammettendo che l'interesse riguardo a tale fatto era finito, in quanto non vi era pi\u00f9 nulla di vagamente artistico nell'ultima risposta di Vacca. Il dissidio \u00e8 stato comunque proseguito da Vacca con il brano \"Patti chiari\", realizzato con Entics e presente nell'album di quest'ultimo, \"Entics Television. - Vol. 3\".\nNel corso del 2014 inoltre Fabri Fibra ha recitato nel film \"Numero zero - Alle origini del rap italiano\", oltre ad aver collaborato con il rapper Nitro alla realizzazione del brano \"Doggy Style\", presente in \"Machete Mixtape III\". A inizio 2015 ha collaborato con il rapper Marracash al brano \"Vita da star\" contenuto in \"Status (\"che \u00e8 stato poi riproposto in una nuova versione in cui oltre al ritornello il rapper di Senigallia canta anche una strofa esclusiva, la traccia \u00e8 stata pubblicata come doppio singolo insieme al proprio brano \"Playboy\"), con i Club Dogo al remix di \"Dieci anni fa\", e nuovamente con Nitro al brano \"Ong Bak\", quest'ultimo inserito in \"Suicidol\".\nIl 7 aprile 2015 il rapper ha annunciato a sorpresa attraverso Twitter la pubblicazione dell'ottavo album in studio, intitolato \"Squallor\". Nella stessa data sono stati pubblicati inoltre il primo singolo \"Come Vasco\" e il videoclip del brano \"Il rap nel mio paese\". La promozione dell'album \u00e8 proseguita attraverso la pubblicazione dei videoclip dei brani \"Playboy\", \"Alieno\" e \"E tu ci convivi\", usciti tra luglio e ottobre.\nL'11 settembre \u00e8 stato pubblicato \"Doppelganger\" di MadMan, nel quale \u00e8 presente un brano inciso con Fabri Fibra, \"Ramadan\". Il 30 ottobre \u00e8 invece entrato per la rotazione radiofonica \"Ognuno ha ci\u00f2 che si merita\", singolo di Big Fish insieme a Fabri Fibra.\nNel 2016 ha collaborato con Mondo Marcio alla realizzazione del brano \"Scoppia la bomba\", contenuto in \"La freschezza del Marcio\", e con Jake La Furia al singolo \"Ali e radici\", presente in \"Fuori da qui\". L'11 maggio dello stesso anno ha annunciato la ripubblicazione del terzo album in studio \"Tradimento\" in occasione del decennale di quest'ultimo. Denominata \"Tradimento 10 anni - Reloaded\" e uscita il 10 giugno, la riedizione contiene un secondo CD costituito da 14 remix dei brani originari realizzati da svariati e produttori, tra cui Don Joe e Big Fish, e caratterizzati da strofe inedite cantante da vari rapper, come Gemitaiz, Emis Killa e MadMan.\n\"Fenomeno\" (2017).\nIl 1\u00ba marzo 2017 Fabri Fibra ha annunciato il titolo del nono album in studio, \"Fenomeno\", e la pubblicazione dell'omonimo singolo, avvenuta il 3 dello stesso mese. L'album \u00e8 stato pubblicato il 7 aprile 2017 ed \u00e8 composto da 17 brani, di cui tre in collaborazione con Thegiornalisti, Roberto Saviano e La\u00efoung. Particolare attenzione va portata per le tracce 16 e 17, ossia \"Nessun aiuto\" e \"Ringrazio\", dove il rapper argomenta il rapporto difficile con la famiglia, soprattutto con il fratello Nesli e la madre. Prima della pubblicazione dell'album, Fabri Fibra ha reso inoltre disponibile per il download gratuito un brano scartato da \"Fenomeno\", intitolato \"Tony Hawk\".\nIl 5 maggio 2017 \u00e8 uscito il secondo singolo dell'album, \"Pamplona\", accompagnato dal relativo videoclip pubblicato su YouTube. L'11 dello stesso mese il rapper ha tenuto un concerto esclusivo per Radio Italia Live eseguendo alcuni pezzi storici della sua carriera e altri tratti da \"Fenomeno\". Durante l'anno Fabri Fibra ha anche collaborato con Bassi Maestro nel brano \"Non muovono il collo\", presente in \"Mia maest\u00e0\", con Izi in \"Dopo esco\", contenuto in \"Pizzicato\", e con Maruego nella traccia \"Oh Fra!!!\", presente in \"Tra Zenith e Nadir\".\nIl 22 giugno 2017 ha pubblicato a sorpresa per il download digitale il singolo inedito \"Luna\", che ha visto la partecipazione di Mahmood, mentre il 22 settembre \u00e8 stato pubblicato il singolo \"Stavo pensando a te\", terzo estratto da \"Fenomeno\". A fine ottobre Fabri Fibra ha annunciato la pubblicazione dell'EP \"Fenomeno - Masterchef EP\", composto da brani inediti originariamente scartati da \"Fenomeno\" (tra cui la sopramenzionata \"Luna\") e pubblicato il 17 novembre. Il 18 dicembre il rapper ha reso disponibile per il download digitale una nuova versione di \"Stavo pensando a te\", realizzata in collaborazione con Tiziano Ferro.\nCollaborazioni, \"Il tempo vola 2002-2020\" (2018-2021).\nL'11 maggio 2018 \u00e8 stato pubblicato il singolo \"Fotografia\" di Carl Brave, al quale hanno partecipato in qualit\u00e0 di ospiti Francesca Michielin e Fabri Fibra. Il rapper marchigiano ha inoltre collaborato con Lazza per il singolo \"Lario RMX\", e con Marracash per il remix di \"Non confondermi\", oltre ad un featuring con Salmo nella canzone \"Stai zitto\", presente in \"Playlist\". Nel 2019 \u00e8 apparso tra gli artisti ospiti del singolo \"Calipso\" di Charlie Charles e Dardust, nonch\u00e9 tra quelli che hanno realizzato il mixtape \"Machete Mixtape 4\", comparendo in \"Yoshi\" e \"Star Wars\".\nIl 25 ottobre 2019 \u00e8 stata pubblicata la raccolta \"Il tempo vola 2002-2020\", che celebra la carriera del rapper marchigiano. Anticipato nello stesso mese dal singolo \"Come mai\" (inciso con Franco126 e composto dai due insieme a Calcutta), il disco \u00e8 stato distribuito in edizione standard triplo CD con le hit del rapper e cinque outtakes (pubblicati anche separatamente nell'EP \"Outtakes\"), edizione deluxe con ulteriori contenuti bonus, tra cui un VHS con il video del singolo \"Applausi per Fibra\"; la raccolta \u00e8 stata pubblicata anche in edizione \"Single Box\", cofanetto da 19 CD singoli.\nIl 23 gennaio 2020 \u00e8 stato pubblicato il singolo \"Mal di testa\", realizzato con Elodie e incluso nell'album di quest'ultima \"This Is Elodie\". Il 6 marzo 2020 \u00e8 stato pubblicato il singolo \"Monolocale\" in collaborazione con Francesca Michielin. Il 10 luglio 2020 esce il singolo \"Bataclan\" del rapper Nerone nel quale collabora il rapper marchigiano, mentre il 10 agosto \u00e8 stata la volta di \"Djomb Remix\", in collaborazione con J-Ax e Bosh. Il 15 gennaio 2021 il rapper ha pubblicato il singolo \"Il mio amico\" in collaborazione con la cantante e rapper Madame.\nNel gennaio 2022 \u00e8 uscito il mixtape \"We the Squad Vol. 1\" del collettivo SLF, in cui \u00e8 presente il brano \"18 anni\" con Fabri Fibra.\nAttivit\u00e0 di scrittore.\nIl 18 aprile 2011 la Chinaski edizioni pubblica la prima biografia autorizzata del rapper, intitolata \"Lo spettro. La storia di Fabri Fibra\", scritta da Episch Porzioni. Successivamente il 25 agosto viene pubblicata una nuova biografia dal titolo \"Io odio Fabri Fibra, controstorie di un rivoluzionario del rap\", scritta da Michele Monina ed edita da Salani Editore.\n\"Dietrologia\".\nIl 2 novembre 2011 Rizzoli Editore pubblica il primo libro scritto dallo stesso Fabri Fibra dal titolo \"Dietrologia - I soldi non finiscono mai\", con la prefazione di Marco Travaglio. Nel libro il rapper marchigiano tratta molti argomenti ritenuti dallo stesso artista \"pensieri scomodi\", ossia pensieri che puntano a dire qualcosa che danneggia il \"finto\" mondo della televisione o della politica. Gli argomenti variano dall'attualit\u00e0 al mondo televisivo, dalla politica al mercato musicale. Vengono denunciate alcune situazioni viste nell'ottica italiana: l'ambizione del successo, che arriva con la seduzione e non con l'impegno, il consumismo incontrollato, l'importanza per l'apparenza esteriore e il ricorso alla contraffazione per bilanciare le insicurezze personali, l'impoverimento della lingua italiana nell'uso comune.\nIl principale accusato del cambiamento sociale avvenuto negli ultimi decenni in Italia \u00e8 la televisione; il rapper paragona due programmi per chiarire il cambiamento culturale avvenuto negli anni: \"Happy Days\" e \"Uomini e donne\". Il rapper prosegue con pesanti critiche al mondo della politica italiana, definendo l'Italia una \"trappola per topi\" in cui le persone comuni sono incastrate in una sorta di \"matrix\" che non riescono a contrastare, divenendo succubi delle decisioni prese dall'alto. L'ultimo argomento trattato nel libro riguarda il mercato musicale italiano e le esperienze che ha avuto negli anni il rapper marchigiano in questo ambito.\nControversie.\nNel 2004 scaten\u00f2 non poche polemiche la canzone \"Mr. Simpatia\" dell'omonimo album per le forti critiche alla Chiesa cattolica e al Papa. Nel 2006 sono nate ulteriori polemiche sui testi delle sue canzoni, suscitando l'interesse sul \"caso Fibra\" anche da parte delle istituzioni: si ricorda, infatti, la reazione del giudice Livia Pomodoro, allora presidente del tribunale per i minorenni di Milano, che lanci\u00f2 un duro monito a radio e reti televisive esortandole a non trasmettere alcune produzioni del rapper, ed in particolare la canzone \"Cuore di latta\" che ha come tema principale la vicenda del delitto di Novi Ligure. Le accuse lanciate sostenevano che vi fosse nel testo una banalizzazione del crimine e la propaganda alla mancanza di rispetto, tutti messaggi che secondo il magistrato avrebbero potuto avere un effetto potenzialmente dannoso sui giovani.\nDue anni dopo, all'uscita di \"Bugiardo\", scattarono nuove critiche per il linguaggio sempre esplicito dei suoi testi e in particolare il rapper venne denunciato dopo un concerto per vilipendio della religione a causa di uno spezzone del brano \"Cattiverie\", in cui il rapper faceva riferimenti ritenuti offensivi al crocifisso.\nNel 2011 sono sorte altre polemiche in merito ad un'aggressione fisica da parte di Fibra nei confronti di uno spettatore che lo insultava durante un concerto tenutosi nell'area dell'ex Ceramica Vaccari a Santo Stefano di Magra. Il rapper \u00e8 sceso dal palco e ha colpito in viso l'uomo col proprio microfono, per questo episodio venne condannato a pagare una multa di 2000 euro.\nDurante un'intervista a \"La Repubblica\" dell'ottobre 2017, il rapper ha criticato la struttura dei talent show, sostenendo di aver rifiutato un'offerta del valore di 1 milione di euro da parte della direzione del programma \"X Factor\" per lavorare come giudice, precisando che avrebbe accettato proposte simili \u00absolo per andare a cantare e fare rap\u00bb\". Lo staff del programma ha in seguito smentito il fatto, accusando il rapper di essersi fatto pubblicit\u00e0 ai loro danni.\nDiatribe con altri artisti.\nCon i Gemelli DiVersi.\nNel brano \"Idee Stupide\" Fibra aveva criticato offensivamente Grido del gruppo hip hop Gemelli DiVersi. Nell'agosto del 2006 Grido risponde a Fibra con il brano \"Standing Ovation\", cantato sulla base di \"Applausi per Fibra\" (anche il relativo videoclip \u00e8 una parodia del singolo). Fabri Fibra per rispondergli us\u00f2 una nuova versione di \"Ah Yeah Mr Simpatia\" cantata dal vivo sul palco degli MTV Days 2006, ridenominata \"Hey questo \u00e8 Mr. Simpatia\".\nCon Vacca.\nIl 15 marzo 2013 il rapper Vacca ha pubblicato il brano \"Canto primo\" (estratto da \"Pazienza\") in cui \u00e8 presente una critica rivolta a Fabri Fibra; quest'ultimo risponde con \"Zombie\", estratto da \"Dadaismo\" di Deleterio e pubblicato il 4 marzo 2014. Tre giorni pi\u00f9 tardi Vacca risponde con \"Il diavolo non esiste\", a cui ha fatto seguito \"Niente di personale\" di Fabri Fibra, pubblicato come singolo il 23 marzo. In seguito Vacca ha pubblicato \"Nella fossa\", al quale Fabri Fibra ha risposto con \"Fatti da parte\". Lo scontro \u00e8 durato fino al 19 maggio, quando Vacca ha pubblicato \"Ritarducci\", brano che ha causato indignazione da parte degli abitanti di Senigallia a causa della citazione da parte di Vacca dell'inondazione della citt\u00e0. Il 21 maggio 2014 Fabri Fibra ha annunciato attraverso Facebook l'intenzione di non continuare ulteriormente le diatribe con Vacca ammettendo che l'interesse riguardo a tale fatto era finito, in quanto non vi era pi\u00f9 nulla di vagamente artistico nell'ultima risposta di Vacca. Il dissidio \u00e8 stato comunque proseguito da Vacca con il brano \"Patti chiari\", realizzato con Entics e presente nell'album di quest'ultimo, \"Entics Television. - Vol. 3\".\nCon Fedez.\nIl 17 settembre 2014 Fedez pubblica il videoclip di \"Veleno per Topic\", brano tratto da \"Pop-Hoolista\", in cui accusa apertamente Paola Zukar, manager di Fabri Fibra, dandole della sanguisuga e criticando anche la scena hip hop italiana rea (secondo l'artista) di averlo continuamente attaccato. Poco tempo dopo, durante una puntata di \"X Factor\" dell'ottobre 2014, Fedez esprime pochi apprezzamenti nei confronti di Fabri Fibra dopo che Mika lo aveva definito uno dei suoi rapper preferiti del suolo nostrano. Ci\u00f2 porta il rapper marchigiano a realizzare un vero e proprio dissing nei confronti di Fedez, con la pubblicazione ad aprile 2015 del videoclip di \"Il rap nel mio paese\", tratto da \"Squallor\", accusandolo di essere un rapper banale, non ricevendo tuttavia risposta dal rapper milanese.\nAccuse di omofobia e misoginia.\nNel 2013 \u00e8 stato escluso dal Concerto del Primo Maggio, poich\u00e9 accusato dall'associazione \"D.i.Re.: Donne in Rete contro la violenza alle donne\" di scrivere canzoni omofobe e misogine. La canzone \"incriminata\" \u00e8 \"Su le mani\", in cui vengono usate espressioni provocatorie e colorite verso le donne e viene usato il termine \"ricchione\". Il cantante si \u00e8 difeso dall'accusa spiegando che tali immagini non vanno interpretate in modo letterale se utilizzate all'interno di un testo hip hop, e che il brano era stato pubblicato sette anni prima dell'evento; gli organizzatori del concerto hanno comunque deciso di revocare l'invito al rapper.\nIl brano \"A me di te\", contenuto in \"Guerra e pace\", \u00e8 stato al centro di un caso giudiziario a causa della querela per diffamazione esposta nei confronti di Fabri Fibra da Valerio Scanu per alcune frasi contenenti commenti sessualmente espliciti ed a sfondo omofobico riguardanti quest'ultimo. Nel 2016 Fibra \u00e8 stato condannato dal Tribunale di Milano alla pena di una multa ed ha dovuto risarcire il cantante sardo con una provvisionale di euro."}
{"id": "320972", "revid": "78273", "url": "https://it.wikipedia.org/wiki?curid=320972", "title": "Universit\u00e0 degli Studi di Milano Bicocca", "text": ""}
{"id": "320980", "revid": "15200", "url": "https://it.wikipedia.org/wiki?curid=320980", "title": "Mr.Satan", "text": ""}
{"id": "320983", "revid": "767487", "url": "https://it.wikipedia.org/wiki?curid=320983", "title": "Duilio Del Prete", "text": "Biografia.\nAttivit\u00e0 cinematografica.\nDuilio Del Prete \u00e8 ricordato per la sua partecipazione a numerosi film della cosiddetta commedia all'italiana, fra cui \"Alfredo Alfredo\" (1972) di Pietro Germi e \"Amici miei\" (1975) di Mario Monicelli. Ha lavorato anche all'estero, in \"L'assassinio di Trotsky\" (1972) di Joseph Losey, \"Daisy Miller\" (1974) e \"Finalmente arriv\u00f2 l'amore\" (1975), entrambi di Peter Bogdanovich. Un ruolo di grande impegno drammatico \u00e8 stato quello dell'impotente marito di Claude Jade nel film \"Una spirale di nebbia\" (1977) di Eriprando Visconti. Ha preso parte anche a \"fiction\" televisive come \"Doris, una diva di regime\" (1991).\nAttivit\u00e0 musicale.\nHa inciso due 45 giri nell'ambito del gruppo di Cantacronache, entrambi usciti nel 1963. Tra il 1964 e il 1966, oltre a cantarvi le musiche del cantautore belga Jacques Brel, recita nella compagnia stabile del Nebbia Club a Milano, il primo Teatro Cabaret italiano, con Sandro Massimini, Li\u00f9 Bosisio e Lino Robi. Altre sue produzioni discografiche sono state gli album \"Dove correte!\", del 1968, e \"La bassa landa\", del 1970. Quest'ultimo album, contenente \"cover\" di Brel tradotte in italiano dallo stesso Del Prete, avr\u00e0 un seguito anni dopo, con l'album doppio \"Duilio Del Prete canta Brel\" (pubblicato postumo nel 2002), arrangiato e suonato da Federico Ariano (batteria e percussioni), Nico Comoglio (pianoforte e tastiere) e Fufo Serra (basso e chitarra). Il lavoro di Del Prete sul grande chansonnier belga \u00e8 completato da un libro uscito per Arcana Editrice, che raccoglie tutti i testi con traduzione a fronte. La stessa Fondazione Jacques Brel ha dato l'approvazione ufficiale a queste traduzioni.\nNel 1975 per \"Finalmente arriv\u00f2 l'amore\", e la relativa colonna sonora, canta vari classici di Cole Porter. Con Angela Denia Tarenzi ha scritto i testi, su musiche di Astor Piazzolla, per l'album Rabbia e tango di Edmonda Aldini (sua compagna anche nella vita), pubblicato nel 1973 dalla Dischi Ricordi. Ha poi collaborato, nel 1978, alle traduzioni di testi di Violeta Parra utilizzati nell'opera \"Canto per un seme\" (nuova versione del \"Canto para una semilla\", con musiche di Luis Advis, esecuzioni degli Inti-Illimani e di Isabel Parra, e testi recitati in italiano dalla stessa Edmonda Aldini).\nMorte.\n\u00c8 morto a Roma, all'et\u00e0 di 61 anni, dopo una lunga malattia. Dopo la cremazione, le sue ceneri riposano nel cimitero di San Rocco Castagnaretta, una frazione del comune di Cuneo."}
{"id": "320984", "revid": "1543377", "url": "https://it.wikipedia.org/wiki?curid=320984", "title": "Ingegneria senza frontiere", "text": "Ingegneria Senza Frontiere (ISF), \u00e8 una rete di associazioni che si propone di creare uno spazio di progetto comune a \"Nord\" e a \"Sud del mondo\" in cui elaborare, realizzare e diffondere pratiche e tecniche ingegneristiche in grado di favorire la piena realizzazione di tutti gli individui e comunit\u00e0 umane.\n\u00c8 nata all'interno del mondo universitario, \u00e8 composta principalmente da studenti, docenti, ricercatori, laureati ed operatori nel settore delle discipline tecnico-scientifiche, ed \u00e8 aperta a tutti coloro che, riconoscendosi nella sua carta dei principi, desiderino collaborare al raggiungimento delle sue finalit\u00e0.\nLe associazioni ISF che la compongono sono associazioni senza fini di lucro che si professano indipendenti da qualsiasi governo, parte politica, interesse economico o credo religioso, e agiscono seguendo i principi della tolleranza e del rispetto fra le culture di ogni popolo, nella parit\u00e0 e nella reciprocit\u00e0.\nLa collaborazione di ciascuno dei membri di ISF \u00e8 esclusivamente volontaria, nel senso che l'attivit\u00e0 da essi svolta a favore dell'associazione non viene da questa in alcun modo retribuita.\nNel novembre 2012, dopo un decennale percorso partecipato per costruire un'entit\u00e0 ISF nazionale, si \u00e8 costituita Ingegneria Senza Frontiere - Italia, un'associazione di associazioni che raccoglie attualmente 14 associazioni ISF diffuse in tutta Italia (Torino, Trento, Genova, Modena, Pisa, Firenze, Ancona, Cagliari, Roma, Napoli, Salerno, Bari, Cosenza e Lecce)."}
{"id": "321015", "revid": "599013", "url": "https://it.wikipedia.org/wiki?curid=321015", "title": "Isf", "text": ""}
{"id": "321017", "revid": "2091899", "url": "https://it.wikipedia.org/wiki?curid=321017", "title": "Fratta (Oderzo)", "text": "Fratta \u00e8 una frazione del comune di Oderzo (TV). Conta all'incirca mille abitanti.\nStoria e cultura.\nLa prima citazione della Parrocchia risale al 1176.\nL'ex chiesa parrocchiale, risalente al XV secolo, sorge al centro della parte storica del paese, situata a sud della statale Postumia. \u00c8 dedicata a san Filippo e san Giacomo apostolo; in origine era cappella della Pieve di Oderzo. Nel XVII secolo venne edificata una seconda chiesa, di dimensioni ridotte, dedicata a santa Caterina.\nTra la fine degli anni sessanta e l'inizio del decennio successivo fu edificata a nord della Postumia una nuova, grande zona residenziale: per venire incontro al previsto aumento della popolazione fu anche edificata una nuova chiesa parrocchiale, inaugurata nel 1973.\nLa provinciale Postumia, che collega Treviso con Portogruaro, divide quindi la parte vecchia del paese da quella nuova.\nA Fratta si trova anche la casa-studio della pittrice italiana Gina Roma\nFeste popolari.\nLa sagra paesana si svolge a met\u00e0 febbraio in prossimit\u00e0 della ricorrenza del patrono, vicino alla chiesa intitolata a San Valentino e alla grotta della Madonna di Lourdes.\nI santi titolari della parrocchia sono invece San Filippo e Giacomo apostoli."}
{"id": "321048", "revid": "1922523", "url": "https://it.wikipedia.org/wiki?curid=321048", "title": "Piavon (Oderzo)", "text": "Piavon \u00e8 una frazione di Oderzo (Provincia di Treviso) (TV). Fu comune autonomo fino al 1\u00ba giugno 1929.\n\u00c8 la frazione principale delle sei del comune di Oderzo come numero abitanti ed estensione. .\nOrigini del nome.\nIl toponimo \u00e8 in relazione al canale che attraversa il paese. Il corso d'acqua costituiva in origine un importante ramo del Piave, ridottosi durante l'alluvione del 589; nel medioevo i Caminesi lo collegarono al Lia (e quindi al Monticano) attraverso lo scavo del canale Navisego.\nStoria.\nLa prima citazione dell'attuale chiesa parrocchiale risale al 1391.\nIl 1\u00ba giugno 1929 il comune di Piavon cessa la sua attivit\u00e0 essendo stato soppresso e fuso con quello di Oderzo. Il vecchio codice catastale, G578, \"sopravvive\" ancora nei codici fiscali delle persone nate qui prima della soppressione del comune.\nMonumenti e luoghi d'interesse.\nDi un certo interesse artistico \u00e8 la chiesa, dedicata a San Benedetto, edificata poco dopo il 1400 probabilmente dai suoi monaci benedettini. All'interno sono custoditi quattro dipinti di Jacopo da Bassano. Il campanile risale al 1587. \nDi un certo interesse sono il \"Cas\u00f3n\", abitazione contadina con il tetto di paglia risalente a circa 400 anni fa in Via Frassen\u00e8, e Ca' Lozzio, ristorante-bar noto nella zona per le numerose personali di pittura e rassegne culturali che ospita.\nDal 1996 al 2008 la frazione ha inoltre ospitato l'importante Museo dell'Apicoltura, il primo museo apistico pubblico in Italia.\nSociet\u00e0.\nEvoluzione demografica.\nIl grafico seguente rappresenta l'evoluzione demografica del comune di Piavon sino alla soppressione del 1929.\nEventi.\nLa \"festa d'estate\", che dal 2003 sostituisce la sagra parrocchiale, si svolge nella seconda met\u00e0 di giugno.\nSport.\nNella squadra di calcio del paese, chiamata US Piavon e con i colori giallobl\u00f9, termin\u00f2 la sua carriera Gianfranco Zigoni, ex giocatore di e Verona contribuendo alla prima promozione della squadra dalla III alla II categoria. Attualmente l'US Piavon svolge attivit\u00e0 calcistica solo con le squadre giovanili.\nNegli anni settanta e ottanta, presso il campo sportivo frazionale, era presente una pista di Speedway dove si sono svolte numerose manifestazioni tra cui un incontro internazionale tra le nazionali dell'Italia e dell'Unione Sovietica.\nPer quanto riguarda la pallamano, dal 2017 \u00e8 stato fondato l\u2019Hc Piavon, societ\u00e0 emergente, capace di annoverare tra le sue fila, per ben 3 stagioni consecutive, il campione d\u2019Italia di beach handball Roberto Piccoli.\nDa segnalare anche la presenza in squadra nell\u2019estate 2018, del famoso fromboliere Markola Karabrokic e nell\u2019estate 2019 del pluripremiato specialista, Markkel Brokkhansen.\nI colori sociali dell\u2019Hc Piavon sono il blu e il giallo, nonostante una parentesi in arancio-verde, nella stagione d\u2019esordio."}
{"id": "321058", "revid": "256896", "url": "https://it.wikipedia.org/wiki?curid=321058", "title": "Ingegneri Senza Frontiere", "text": ""}
{"id": "321059", "revid": "767487", "url": "https://it.wikipedia.org/wiki?curid=321059", "title": "Firewall - Accesso negato", "text": "Firewall - Accesso negato (\"Firewall\") \u00e8 un film del 2006 diretto da Richard Loncraine.\nTrama.\nSeattle. Jack Stanfield \u00e8 il responsabile della sicurezza informatica alla Landrock Pacific Bank, dove ha progettato un efficientissimo software di sicurezza. Proprio per la sua ingegnosit\u00e0 e per il numero di clienti facoltosi, Stanfield viene costretto a derubare la banca per cui lavora come riscatto per la sua famiglia tenuta in ostaggio da un gruppo di malviventi, capitanati da Bill Cox, che in un primo momento si spaccia per un venditore di servizi in outsourcing per banche.\nDurante la permanenza di Cox in casa sua, Stanfield capisce che tutto il piano era stato progettato al dettaglio: Cox, infatti, aveva in mente di rubare 100 milioni di dollari dal software di sicurezza di Stanfield. In un primo momento, Stanfield si ritrova confuso ed indeciso se seguire gli ordini di Cox o tentare di ribellarsi, i cui tentativi non tarderanno ad arrivare: infatti, un primo tentativo avviene alle 21 di sera del secondo giorno di permanenza dei malviventi, quando Stanfield dice alla moglie Beth e ai suoi due figli Sarah e Andy di rimanere svegli, ed accendendo una macchina giocattolo creava interferenze con le telecamere di sicurezza impiantate dai malviventi. Il tentativo per\u00f2 \u00e8 vano, e Stanfield si ritrova a dover sottostare agli ordini di Cox. Il modo di rubare i 100 milioni di dollari gli viene quando Stanfield utilizza lo scanner del suo ufficio: lui pensava di catturare l'immagine del terminale della banca che avrebbe fatto apparire i numeri di conto dalla quale avrebbe prelevato il denaro ed inserirla nell'iPod della figlia, e successivamente utilizzando un programma OCR per convertire l'immagine in dati leggibili, che grazie al software di uno dei membri della banda, anche lui un informatico, avrebbe trasferito nei conti off-shore di Cox.\nIl piano riesce alla perfezione, per\u00f2 nella banca i superiori di Stanfield cominciano ad insospettirsi. I sospetti si fanno pi\u00f9 fondati quando Stanfield capisce che Cox aveva ucciso un suo amico, Harry, con l'intenzione di far ricadere la colpa su di lui fingendo una relazione con sua moglie. Stanfield capisce l'inganno quando trova un messaggio di sua moglie Beth registrato nella segreteria telefonica di Harry, dove si diceva che avrebbe voluto stare con Harry abbandonando suo marito e i suoi figli. Cox e la sua banda, intanto, fuggono dalla citt\u00e0 per poter eliminare la famiglia e non lasciare prove, ma Stanfield, grazie al localizzatore GPS impiantato nel collare del suo cane Rusty riesce a rintracciare i malviventi che si trovano nella casa sul lago in montagna. Qui Jack, accompagnato dalla sua segretaria Janet Stone, arriva e riesce in uno scontro ad uccidere tutta la banda, tra cui Cox, liberando infine i suoi familiari.\nDistribuzione.\nIl film \u00e8 uscito nelle sale statunitensi il 10 febbraio 2006 mentre in Italia per il 23 aprile dello stesso anno."}
{"id": "321060", "revid": "547034", "url": "https://it.wikipedia.org/wiki?curid=321060", "title": "Rocco Salini", "text": "Biografia.\nMilitante della Democrazia Cristiana, fu eletto consigliere comunale, provinciale e regionale a Teramo. Dopo esserne stato per vario tempo assessore, dal 1990 al 1992 fu anche presidente della regione Abruzzo, ma fu costretto a dimettersi dopo essere stato condannato ad un anno e 4 mesi di reclusione per falso ideologico (unico condannato della giunta). \nSi candid\u00f2 al Senato e fu presidente della commissione del Senato sull'uranio impoverito. Nel 2005 fond\u00f2, in vista delle elezioni regionali abruzzesi, la lista \"Terzo Polo\", che si presentava da sola: quando lo seppe, Silvio Berlusconi lo nomin\u00f2 sottosegretario alla Sanit\u00e0 nel suo governo e subito dopo Salini fece confluire il suo movimento nella Casa della libert\u00e0\nPoco dopo la formazione del terzo governo Berlusconi, egli pass\u00f2 all'UDEUR. In occasione delle elezioni politiche del 2008 abbandon\u00f2 l'UDEUR e ader\u00ec alla Democrazia Cristiana.\nDa tempo malato, \u00e8 morto a Chieti nel dicembre 2016."}
{"id": "321062", "revid": "2014155", "url": "https://it.wikipedia.org/wiki?curid=321062", "title": "Stuart", "text": "Il casato degli Steward o Stewart \u00e8 stata la casa reale della Scozia e successivamente della Gran Bretagna. Il casato era di origine bretone. Il cognome, alle volte, quando portato dalle donne, veniva italianizzato in Stuarda, come nel caso di Maria Stuarda.\nIl casato regn\u00f2 sul Regno di Scozia per 336 anni, tra il 1371 e il 1707. Dopo la morte di Elisabetta I d'Inghilterra, l'ultima monarca della dinastia Tudor, il casato degli Stuart le succedette sui troni di Inghilterra e Irlanda. Tra il 1603 e il 1707 gli Stuart furono i regnanti sui tre regni di Scozia, Inghilterra e Irlanda con la formula dell'unione dinastica. In seguito il loro posto come famiglia reale venne preso dagli Hannover. Diversi membri di vari rami cadetti o illegittimi sono presenti ancora oggi.\nStoria.\nOrigini.\nLe origini della famiglia Stuart sono remote e oggi piuttosto oscure; si possono far risalire tuttavia ad Alan FitzFlaad seguace del vescovo di Dol, nel ducato di Bretagna, ricopr\u00ec gli incarichi prestigiosi di Steward e di \"Dapifer\" (letteralmente, \"colui che porta il cibo\"). Gli storici dichiarano definitivamente che Alan fosse di origine bretone. Alan godeva di ottimi rapporti con Enrico I, che gli concesse terre nella regione dello Shropshire. La famiglia FitzFlaad stabil\u00ec proprio nello Shropshire la sua atavica dimora, divenendo in breve tempo una delle famiglie della migliore nobilt\u00e0 del regno. Alcuni suoi membri ricoprirono l'importante carica di High Sheriff of Shropshire.\nIl nipote di Alan, Walter FitzAlan (1100 circa-1177), fu il prediletto della famiglia a ricoprire la carica di High Steward of Scotland, rendendola ereditaria, mentre suo fratello William d'Aubigny (1109-1176) divenne il primo conte di Arundel. Durante il periodo conosciuto come Anarchia, i due fratelli furono sostenitori di Matilde, \"Lady of the English\" nella sua lotta contro il cugino Stefano I d'Inghilterra. Altro sostenitore di Matilda fu suo zio Davide I, re di Scozia appartenente al Casato dei Dunkeld. In seguito alla sconfitta militare di Matilda, che lasci\u00f2 l'Inghilterra, Walter FitzAlan fu costretto a seguire re Davide I nella sua ritirata verso la Scozia. Qui ricevette terre nel Renfrewshire e gli fu confermato l'incarico a vita di High Steward of Scotland.\nSotto il regno di Malcolm IV di Scozia il titolo di High Steward venne reso ereditario per la famiglia FitzAlan; fu cos\u00ec che il figlio di Walter assunse il cognome Stewart. Il nuovo clan Stewart scelse la citt\u00e0 di Dundonald come residenza ufficiale.\nIl sesto High Stewart di Scozia, Walter Stewart prese in moglie Marjorie Bruce, figlia del re degli scozzesi Roberto I, e partecip\u00f2 in prima persona alla battaglia di Bannockburn. Il figlio della coppia, Robert, aveva quindi sangue reale, e quando suo zio Davide II mor\u00ec senza eredi nel 1371, fu designato come suo successore e prese il nome di Roberto II di Scozia. Si estingueva cos\u00ec il Casato reale di Bruce ed iniziava la dinastia reale Stewart.\nRe di Scozia: da Roberto II a Giacomo V.\nLa nuova dinastia reale si dovette confrontare subito con due gravi ostacoli: al suo interno essa era minacciata dall'indipendenza della nobilt\u00e0 scozzese, all'esterno dalla potenza militare inglese. Dopo i regni di relativa tranquillit\u00e0 di Roberto II (1371-1390) e Roberto III (1390-1406), alla morte di quest'ultimo, il nuovo re Giacomo I (1406-1437) era prigioniero degli inglesi e tale rimase per diciotto anni, sino a quando i nobili scozzesi capeggiati da suo zio, il duca d'Albany, non pagarono il riscatto per liberarlo nel 1424. Il re, che era stato in stretto contatto con il modello di gestione inglese, intraprese subito azioni decise per riottenere autorit\u00e0 e controllo nel regno. In una di queste fece giustiziare la famiglia Albany, che si era opposta alle sue azioni e che aveva ritardato il pagamento del suo riscatto, contribuendo a gettare il regno nel disordine.\nGiacomo I avvi\u00f2 inoltre numerose riforme finanziarie e legali. Ad esempio, con lo scopo di favorire il commercio con altre nazioni, rese le monete scozzesi scambiabili con valuta straniera, solo all'interno dei confini scozzesi. Cerc\u00f2 poi di rimodellare il Parlamento di Scozia su modello di quello inglese e in politica estera, nel 1428 rinnov\u00f2 la Vecchia Alleanza, un accordo militare franco-scozzese contro l'Inghilterra.\nI sovrani che seguirono, Giacomo II (1437-1460) e Giacomo III (1460-1488) affrontarono gli stessi problemi dei loro predecessori nella guerra contro l'Inghilterra ed il potere incontrollato della nobilt\u00e0 scozzese. Giacomo II, alleatosi con i Lancaster durante la guerra delle Due Rose, fin\u00ec ucciso durante l'assedio della citt\u00e0 reale di Roxburgh. Alla sua morte le congiure continuamente ordite ai danni del potere regio portarono all'assassinio di Giacomo III da parte di un gruppo di nobili scozzesi al soldo del re inglese. Con Giacomo IV (1488-1513) si ebbe il primo serio tentativo di pace con l'Inghilterra: il re infatti decise di sposare la figlia di re Enrico VII Tudor, Margherita. L'unione matrimoniale tra le due dinastie non riusc\u00ec tuttavia a mettere fine agli scontri armati e a garantire la pace: allo scoppio delle guerre d'Italia e dopo la formazione della Lega di Cambrai, Giacomo IV si schier\u00f2 con i francesi, contro gli inglesi. Nel 1513, durante la battaglia di Flodden Field, Giacomo IV, che comandava l'esercito scozzese contro quello di Enrico VIII Tudor, rimase ucciso.\nIl regno del suo successore, Giacomo V (1513-1542), fu caratterizzato da un forte fervore religioso, che port\u00f2 a numerose esecuzioni capitali di eretici; il re non smise inoltre di combattere gli inglesi, ed attu\u00f2 un piano di alleanza con la Francia, rinnovando la Auld Alliance e sposando la duchessa francese Maria di Guisa. Le battaglie contro il regno d'Inghilterra caratterizzarono tutta la durata del regno di Giacomo V.\nRegina di Scozia: Maria I.\nMaria I Stuarda, unica figlia sopravvissuta di Giacomo V e di Maria di Guisa, ascese al trono a soli sei giorni di vita nel 1542. Scappata dalle guerre anglo-scozzesi, quand'era ancora bambina, Maria fu cresciuta nell'ambiente colto e raffinato della corte francese di Caterina de' Medici ed ebbe un'ottima educazione in ambito culturale, ma non altrettanto approfondita in ambito politico, giacch\u00e9 la regina consorte di Francia non aveva potere effettivo. Il 24 aprile 1558, a sedici anni, spos\u00f2 il Delfino di Francia Francesco, che sal\u00ec al trono come Francesco II il 10 luglio 1559.\nAlla morte di Francesco, avvenuta nel dicembre del 1560, Maria torn\u00f2 in Scozia, dove l'attendeva lo scontro con la nuova religione calvinista, istituita durante la sua assenza. Maria fu una sovrana molto tollerante e questo non fece altro che aumentare il potere dei Lord protestanti. Scontentando i suoi nobili e sua cugina di secondo grado, la regina protestante Elisabetta I, Maria spos\u00f2 il cattolico Enrico Stuart, Lord Darnley, da cui ebbe un figlio, il futuro Giacomo VI di Scozia. Il carattere di Darnley, le sue alleanze politiche e gli intrighi di corte portarono a una rottura nel rapporto tra i due sovrani.\nScappata in Inghilterra, Maria pensava di poter essere aiutata dalla cugina di secondo grado Elisabetta, che invece la imprigion\u00f2 per quasi vent'anni. In questi due decenni la regina di Scozia divenne il fulcro e l'anima del cattolicesimo inglese e molti complotti furono organizzati in suo nome per assassinare Elisabetta e innalzare Maria al trono. La regina di Scozia si ritrov\u00f2 dunque a essere il simbolo vivente della Controriforma e fin\u00ec sacrificata nella lotta tra la Spagna cattolica di Filippo II e l'Inghilterra protestante di Elisabetta I. Implicata nel complotto Babington, Maria fu accusata di alto tradimento e condannata alla pena capitale.\nLa sua esecuzione, avvenuta l'8 febbraio 1587, fu un duro colpo all'autorit\u00e0 divina dei sovrani: per la prima volta nella Storia una regina fu giudicata e condannata a morte, nonostante le peraltro flebili proteste dell'Arcivescovo di Londra. L'unico figlio di Maria Stuarda, Giacomo, fu il primo re britannico che riun\u00ec i domini inglesi a quelli scozzesi.\nRe d'Inghilterra: Giacomo I.\nGiacomo VI, figlio di Maria I, regn\u00f2 in Scozia dal 24 luglio 1567, quando aveva solo un anno, fino alla morte; il paese fu governato da diversi reggenti durante la sua minorit\u00e0, che termin\u00f2 ufficialmente nel 1578, sebbene non abbia preso pieno controllo del suo governo fino al 1581. Il 24 marzo 1603, con il nome Giacomo I, succedette a Elisabetta I, ultima rappresentante della dinastia Tudor, che mor\u00ec nubile e senza figli, sul trono inglese.\nGiacomo I fu un monarca popolare in Scozia, ma fronteggi\u00f2 molte difficolt\u00e0 in Inghilterra: fu soprattutto incapace di trattare con il Parlamento, che si mostr\u00f2 subito ostile nei suoi confronti, e di gestire la delicata questione religiosa che infervorava da anni il paese. Il suo gusto per l'assolutismo politico, la sua irresponsabilit\u00e0 nella gestione finanziaria del regno e i suoi impopolari favoriti, come il duca di Buckingham George Villers posero probabilmente le basi per lo scoppio della guerra civile inglese qualche anno dopo. Tuttavia, durante la vita di Giacomo I il governo del regno rimase sempre relativamente stabile.\nAssieme ad Alfredo il Grande, Giacomo I \u00e8 considerato uno dei pi\u00f9 colti sovrani sia d'Inghilterra che di Scozia. Durante il suo regno continu\u00f2 la straordinaria fioritura culturale dell'Et\u00e0 Elisabettiana nella letteratura, nelle arti e nelle scienze. Lo stesso Giacomo era uno studioso di talento, autore di opere sulle arti occulte come il \"Daemonologie\" (1597) e il \"Basilikon Doron\" (1599), nonch\u00e9 promotore della pi\u00f9 importante traduzione in inglese della Bibbia, nota come Bibbia di Re Giacomo, tuttora unica versione ufficiale delle Sacre Scritture ammessa dalla Chiesa anglicana.\nRe d'Inghilterra: Carlo I e la rivoluzione.\nCarlo I divenne re d'Inghilterra, Scozia e Irlanda alla morte del re Giacomo I, nel 1625.\nSostenitore, come il padre, del diritto divino dei re, fu impegnato nella prima fase del suo regno in una dura lotta di potere contro il Parlamento che gli si oppose risolutamente, temendo le sue aspirazioni assolutistiche, soprattutto nel tentativo di riscuotere le tasse senza il suo assenso.\nAltra causa di attrito con una parte della societ\u00e0 inglese fu la sua politica religiosa: perseverando nel \"sentiero intermedio\" della Chiesa anglicana, fu ostile alle tendenze riformate di molti dei suoi sudditi inglesi e scozzesi e da questi accusato di essere a sua volta troppo vicino al cattolicesimo. Spos\u00f2 infatti una principessa cattolica, Enrichetta Maria di Francia, ed ebbe come stretto collaboratore l'arcivescovo di Canterbury, l'anglicano William Laud.\nLe tensioni politiche e religiose accumulate nel corso degli anni si concretizzarono con lo scioglimento del Parlamento negli anni denominati del \"Governo Personale\" ed esplosero nella guerra civile inglese. Negli anni del Governo Personale, Carlo I si dimostr\u00f2 un sovrano capace e un munifico mecenate. Ma il suo bisogno di soldi per finanziare le guerre lo port\u00f2 a riassemblare il Parlamento. La situazione per\u00f2 and\u00f2 degenerando e contro il re si scontrarono le forze parlamentari, che si opponevano ai suoi tentativi di accrescere il suo potere in senso assolutistico, e dei puritani, che erano ostili alle sue politiche religiose. La guerra, iniziata nel 1642, consistette in un susseguirsi di battaglie campali nelle quali emerse la superiorit\u00e0 delle armate parlamentari sui cavaliers fedeli al re e che si conclusero con una disfatta per Carlo, che venne catturato e processato. I suoi giudici, spinti da Oliver Cromwell, lo condannarono a morte con l'accusa di alto tradimento. Carlo I venne cos\u00ec giustiziato il 30 gennaio 1649.\nAlla morte di Carlo I, il parlamentare Oliver Cromwell diede vita ad un governo repubblicano, con l'instaurazione del Commonwealth. Alla sua morte, nel 1658, gli succedette il figlio Richard, che non fu in grado di reggere le redini del governo e fugg\u00ec da Londra nel 1660.\nRe d'Inghilterra: la Restaurazione di Carlo II.\nFuggito dall'Inghilterra durante la guerra civile che port\u00f2 all'esecuzione capitale di suo padre, Carlo II tent\u00f2 di riappropriarsi della corona nel 1651 con la battaglia di Worcester. L'esito negativo del conflitto port\u00f2 Carlo, che era stato eletto re di Scozia sempre nel 1651, a passare i nove anni che lo separavano dall'insediamento sul trono in terra straniera, ospite in Francia, Spagna e nei Paesi Bassi.\nQuando nel 1659 il Protettorato retto da Richard Cromwell cadde, il generale George Monck invit\u00f2 formalmente Carlo a tornare in patria dove avrebbe governato da re. Il 25 maggio del 1660 Carlo sbarc\u00f2 su suolo inglese e il 29, giorno del suo trentesimo compleanno, entr\u00f2 trionfalmente a Londra, dove fu incoronato.\nIl regno di Carlo II fu contrassegnato da un grande rinnovamento del Paese. Il grande incendio di Londra del 1666, che distrusse la citt\u00e0, diede al re la possibilit\u00e0 di affidare a prestigiosi architetti come Christopher Wren la ricostruzione della capitale. In politica estera Carlo II partecip\u00f2 alla prima, alla seconda ed alla terza guerra anglo-olandese, espandendo il potere della marina inglese e consolidando l'autorit\u00e0 inglese nelle colonie del Nuovo Mondo, in particolare in quelle del Nord America. Fino al 1678 Carlo II si avvalse della collaborazione di valenti ministri come Lord Clarendon, Lord Buckingham e Lord Leeds. Fu in questi anni che si defin\u00ec la differenza fra i due maggiori partiti politici inglesi, il partito Tory e il partito Whig. Entrato in conflitto con il Parlamento, nel 1679 decise di abolirlo e govern\u00f2 come sovrano assoluto sino alla morte, avvenuta nel 1685. Dal suo matrimonio con l'infanta Caterina di Braganza non era riuscito ad avere figli legittimi cosicch\u00e9 erede del suo trono fu il fratello Giacomo, duca di York.\nDurante il regno di Carlo II, denominato \"Merrie Monarch\", venne dato grande impulso allo sviluppo della arti e delle scienze, tanto che il re approv\u00f2 la fondazione della Royal Society.\nRe d'Inghilterra: Giacomo II e la Gloriosa Rivoluzione.\nGiacomo II divenne re nel 1685, alla morte del fratello maggiore Carlo. Nonostante l'opposizione di una parte del Parlamento, sfociata nell'Exclusion Bill e nel Rye House Plot, la sua nomina venne avallata dal Parlamento, che gli promise gli stessi contributi che erano spettati a suo fratello e predecessore. Ben presto per\u00f2, alcuni suoi sudditi cominciarono a diffidare della sua politica religiosa apertamente filo-cattolica e lo sospettarono di dispotismo. Con la nascita del suo primo figlio maschio sopravvissuto, Giacomo Francesco Edoardo (1688), Giacomo II si assicurava una discendenza cattolica. Esclusi dalla successione al trono, Maria e Guglielmo d'Orange, rispettivamente figlia e genero di Giacomo II, decisero di intervenire militarmente. Con l'appoggio di larga parte del Paese, l'esercito olandese invase l'Inghilterra. Giacomo II, incapace di resistere all'invasione, fu costretto all'esilio durante quella che \u00e8 passata alla storia con il nome di Gloriosa Rivoluzione. Il Parlamento inglese lo dichiar\u00f2 decaduto l'11 dicembre 1688, quello scozzese l'11 aprile 1689. Suo successore non fu il figlio primogenito maschio, Giacomo Francesco Edoardo, cattolico, ma la figlia protestante, Maria II, che regn\u00f2 affiancata dal marito, Guglielmo III. I due sovrani vennero riconosciuti dal Parlamento e cominciarono a regnare nel 1689.\nGiacomo venne esiliato, ma tent\u00f2 ben presto di recuperare il trono perduto: nel 1689 sbarc\u00f2 nell'Irlanda cattolica, da dove sperava di riuscire a giungere a Londra guidando i suoi sostenitori, che presero il nome di giacobiti. Nonostante avesse raccolto attorno a s\u00e9 un folto esercito, finanziato in larga parte dal cugino francese Luigi XIV, Giacomo II venne sconfitto nella battaglia del Boyne, presso Dublino, e dovette fare ritorno in Francia. Nei suoi ultimi anni Giacomo II visse grazie ad un appannaggio garantito dal re di Francia e stabil\u00ec la sua corte presso Saint-Germain-en-Laye fino al 1701, anno della sua morte.\nRegina d'Inghilterra: Maria II.\nFiglia di re Giacomo II, and\u00f2 in sposa al principe protestante Guglielmo d'Orange. Agli albori della gloriosa rivoluzione, nel 1688, appoggi\u00f2 il marito nel suo progetto di invasione dell'Inghilterra; infatti, con la nascita del nuovo figlio del re, Giacomo Francesco Edoardo, Maria perdeva la possibilit\u00e0 di succedere al padre nella guida del regno d'Inghilterra. Fu cos\u00ec che un esercito olandese sbarc\u00f2 sulle coste inglesi e che, dopo la fuga di Giacomo II, il Parlamento lo dichiar\u00f2 decaduto e proclam\u00f2 Maria e Guglielmo sovrani d'Inghilterra con i nomi di Maria II e Guglielmo III.\nDopo anni tornavano a regnare congiuntamente un re e una regina. Nei primi anni la coppia dovette affrontare il tentativo di Giacomo II di riprendere possesso del trono (battaglia del Boyne) e approvare una Dichiarazione che escludeva Giacomo Francesco Edoardo dalla successione in favore di Anna, sorella di Maria. Venne inoltre stabilito che, qualora Maria fosse morta, Guglielmo avrebbe regnato da solo, senza dover rinunciare ai suoi diritti, ma i suoi figli avuti da un'altra relazione non avrebbero potuto ereditare il trono.\nNella realt\u00e0 dei fatti Maria II non regn\u00f2 mai; i compiti politici e istituzionali erano tutti nelle mani del marito Guglielmo III. La regina aveva un compito di rappresentanza e di consiglio. Tuttavia, nei lunghi periodi di assenza di Guglielmo, che prefer\u00ec sempre risiedere nei Paesi Bassi e che si spost\u00f2 sul continente per affrontare gli eserciti di Luigi XIV per larga parte del suo regno, Maria lo sostitu\u00ec negli incarichi di maggiore rilevanza. Quando lei mor\u00ec di vaiolo nel 1694, Guglielmo III regn\u00f2 da solo per i restanti anni.\nRegina di Gran Bretagna: Anna.\nIl 1\u00ba maggio 1707, Inghilterra e Scozia furono unite in un unico regno ed Anna divenne la prima sovrana di Gran Bretagna. Anna fu anche l'ultima sovrana del casato degli Stuart; le succedette un lontano cugino, Giorgio, del casato di Hannover, discendente di Elisabetta, figlia di Giacomo I.\nLa vita di Anna fu segnata da molte crisi relative alla successione alla corona. Oltre alle gi\u00e0 ricordate vicende legate alla Gloriosa Rivoluzione, Anna soffriva della sindrome di Hughes-Stovin, che le rendeva estremamente difficile portare a termine la gravidanza; infatti la regina ebbe dal marito, Giorgio di Danimarca, un figlio, che le premor\u00ec (1700).\nL'incapacit\u00e0 prima di Maria e poi di Anna di generare un figlio che sopravvivesse fino all'et\u00e0 adulta provoc\u00f2 una nuova crisi di successione, perch\u00e9 in assenza di un erede protestante, suo padre Giacomo II o Giacomo Francesco Edoardo, figlio della seconda moglie dell'ex re, avrebbero potuto cercare di riconquistare il trono.\nLa vittoria dei due Stuart sarebbe stata un ritorno al cattolicesimo romano. Fu per questa ragione che il Parlamento approv\u00f2 una legge di successione che escludeva tutti i discendenti cattolici degli Stuart, designando al loro posto i protestanti principi d'Hannover, discendenti di Sofia del Palatinato lontana parente di Anna. L'Inghilterra costrinse la Scozia ad accettare questa scelta, giungendo nel 1707 all'unificazione dei due regni con l'Atto di Unione.\nQuando Anna si spense nel 1714 la successione era decisa: il tedesco Giorgio, con il nome di Giorgio I, divenne re inaugurando una nuova dinastia.\nIl giacobitismo.\nDopo la sconfitta sul fiume Boyne, Giacomo II rinunci\u00f2 definitivamente a ritornare sul trono e visse i suoi ultimi anni ritirato a Saint-Germain-en-Laye sotto la protezione del cugino Luigi XIV. Alcuni stati europei tuttavia continuarono a considerarlo come il legittimo re d'Inghilterra: Francia e Stato della Chiesa, alla morte di Giacomo II, riconobbero il figlio Giacomo Francesco Edoardo re con il nome di Giacomo III. Conosciuto anche con il nome di \"Vecchio Pretendente\", Giacomo III tent\u00f2 di reimpadronirsi del trono e sbarc\u00f2 in Inghilterra per ben due volte; nonostante l'aiuto garantito delle milizie assoldate da John Erskine, conte di Mar venne sconfitto e si ritir\u00f2 a Roma.\nAlla sua morte, avvenuta nel 1766, suo figlio Carlo Edoardo venne riconosciuto come Carlo III e segu\u00ec le imprese del padre nel tentativo di tornare sul trono. Con la complicit\u00e0 di insurrezioni, passate alla storia con il nome di insurrezioni giacobite, scoppiate in Scozia, Carlo combatt\u00e9 contro le truppe regolari inglesi, sconfiggendole a Prestonpans e Falkirk, ma dovette soccombere nella battaglia di Culloden, la disfatta lo costrinse a rifugiarsi in Francia.\nCon la morte di Carlo Edoardo il titolo di pretendente pass\u00f2 al fratello cardinale Enrico Benedetto, che fu l'ultimo membro della famiglia Stuart. Il titolo di Pretendente giacobita al trono d'Inghilterra pass\u00f2 poi nelle mani di discendenti sabaudi; suoi detentori furono poi gli Asburgo-Este e i Wittelsbach. Oggi il titolo \u00e8 detenuto dal duca di Baviera Francesco.\nRami cadetti.\nLa famiglia Stuart si divise in diversi rami collaterali, tra cui i pi\u00f9 celebri:\nImparentati con gli Stuart furono anche le famiglie Hamilton, Gordon e Campbell."}
{"id": "321070", "revid": "1216132", "url": "https://it.wikipedia.org/wiki?curid=321070", "title": "Incendio", "text": "L'incendio \u00e8 una reazione ossidativa (o combustione) non controllata che si sviluppa senza limitazioni nello spazio e nel tempo dando luogo, dove si estende, a calore, fumo, gas e luce.\nGli incendi rappresentano e hanno rappresentato da sempre il fattore di maggior rischio per le attivit\u00e0 umane e pertanto nel corso dei tempi sono state create metodologie per prevenirli e strumenti per combatterli. In particolare, con l'aumento delle concentrazioni di persone in spazi chiusi o comunque limitati, tipico degli agglomerati urbani e con l'aumento delle attivit\u00e0 potenzialmente pericolose, il rischio incendi \u00e8 aumentato nel corso del tempo. Per quanto detto la rivelazione incendi \u00e8 divenuta una necessit\u00e0 primaria per evitare danni alle persone ed alle infrastrutture.\nDescrizione.\nCause.\nUn incendio pu\u00f2 essere provocato da diverse cause sia naturali (gas derivante da decomposizione di materia organica sottoposto ad alte temperature, fulmini, ecc) che per mano dell'uomo per motivi casuali, leciti o illeciti (fortuito, provocato o doloso).\nAlcuni esempi di causa: fiamme libere (p.es. operazioni di saldatura), particelle incandescenti (brace), provenienti da un focolaio preesistente (p.es: braciere), scintille di origine elettrica, scariche elettriche, scintille di origine elettrostatica, scintille provocate da un urto o sfregamento, contatto con superfici e punti caldi, innalzamento della temperatura dovuto alla compressione dei gas, reazioni chimiche in genere.\nCondizioni.\nPer far s\u00ec che avvenga un incendio \u00e8 necessario che siano presenti tre elementi fondamentali (le \"tre C\" o triangolo del fuoco):\nCombustibile e comburente devono essere presenti in proporzioni adeguate definite dal campo di infiammabilit\u00e0.\nSe non sono presenti uno o pi\u00f9 dei tre elementi della combustione, questa non pu\u00f2 avvenire e \u2013 se l'incendio \u00e8 gi\u00e0 in atto \u2013 si determina l'estinzione del fuoco.\nEffetti.\nL'incendio provoca effetti di diversa natura. Oltre al panico delle persone eventualmente coinvolte, le temperature elevate possono causare fenomeni di ustione o carbonizzazione oppure seri danni strutturali nel caso di elementi in cemento, acciaio o legno strutturale, con la differenza che di quest'ultimo \u00e8 scientificamente calcolabile la durata in esercizio e quindi il tempo di fuga ammissibile. Infine molto danno \u00e8 causato dai gas nocivi. Ad esempio la formazione di CO2 satura l'ambiente impoverendo la presenza di ossigeno; nel caso di combustioni non \"complete\" si pu\u00f2 formare il monossido di carbonio o in altri casi \u00e8 possibile la formazione di gas inquinanti NOx.\nPrevisione incendi.\nDa pi\u00f9 di un decennio la Nasa attraverso il \"Fire Information for Resource Management System\" (FIRMS) fornisce opendata disponibili a chiunque sugli incendi nel mondo utilizzando i sensori \"Moderate Resolution Imaging Spectroradiometer\" (MODIS) e \"Visible Infrared Imaging Radiometer Suite\" (VIIRS) a bordo dei satelliti di osservazione Terra e Aqua entro 3 ore dall'osservazione. I dati sugli incendi attivi nelle ultime 24,48 ore o settimanali relativi ai continenti tra cui l'Europa possono essere scaricati in formato shapefile, KML, WMS o file di testo csv da qui : https://firms.modaps.eosdis.nasa.gov/active_fire/#firms-txt , mentre i dati annuali dei 2 sensori MODIS e VIIRS relativi agli stati tra cui l'Italia possono essere scaricati da qui : https://firms.modaps.eosdis.nasa.gov/download/\nGli utenti che utilizzano FIRMS possono anche registrarsi per ricevere via e-mail Fire Alerts che notificano loro incendi rilevati in specifiche aree di interesse. Con questo servizio gratuito si possono ricevere avvisi quasi in tempo reale , come riepiloghi giornalieri o settimanali. Ogni settimana circa 15.000 avvisi FIRMS (inclusi avvisi giornalieri, avvisi rapidi e avvisi settimanali) vengono inviati agli utenti in pi\u00f9 di 160 paesi.\nI dataset scaricabili hanno le seguenti variabili :\nConoscendo latitudine e longitudine dell'incendio, luminosit\u00e0 e potenza si possono utilizzare strumenti gratuiti tra cui \"Google Map\" o \"Tableau Public\" per tracciare la posizione degli incendi su apposite mappe interattive . Si possono inoltre utilizzare algoritmi di machine learning branca dell'intelligenza artificiale per predire la potenza in mega watt dell'incendio o la sua luminosit\u00e0 in base alle altre variabili che vengono utilizzate come predictors.\nEsempio con My Google Map.\nScaricare il file Kml da qui: https://firms.modaps.eosdis.nasa.gov/active_fire/#firms-kml relativo al continente a cui si \u00e8 interessati, per esempio l'Europa . Tramite il proprio Account Google , accedere a My Maps, creare una nuova mappa e infine caricare il file Kml precedentemente salvato. Fare lo zoom della mappa per ingrandire la zona di interesse e cliccare sui segnaposto delle fiamme per conoscere le coordinate dell'incendio. Ad esempio questa \u00e8 la mappa degli incendi dell'Europa dalle 00:11 AM del 15 agosto 2021 alle 7:50 AM del 16 agosto 2021 secondo il sensore MODIS .\nGli incendi in Italia.\nClassificazione degli incendi.\nPer classe.\nLa combustione pu\u00f2 presentarsi in due forme: combustione viva con fiamme o combustione lenta senza fiamme, ma con formazione di brace incandescente. L'agente estinguente raccomandato \u00e8 l'acqua (agisce sul calore) ma in alternativa si possono usare estintori a polvere polivalente (agisce sulle reazioni di ossidazione) (A-B-C).\n\u00c8 controindicato l'uso di acqua a getto pieno ma non a getto frazionato o nebulizzato. Gli altri agenti estinguenti sono la polvere (A-B-C o B-C), il biossido di carbonio (CO2 che \"soffoca\" l'incendio abbassando la temperatura) e la schiuma antincendio (isola la combustione dal comburente), oppure estintori idrici. L'agente estinguente migliore \u00e8 la schiuma antincendio (che varia dal tipo di sostanza coinvolta nell'incendio).\nOggi esistono altre sostanze che hanno superato, in termini di prestazione, i liquidi schiumogeni.\nQuesti fuochi sono caratterizzati da una fiamma alta ad alta temperatura, la fiamma non si dovrebbe spegnere ma bisognerebbe raggiungere la valvola a monte e chiuderla per evitare che uno spegnimento continui a rilasciare gas altamente infiammabile nell'ambiente con conseguenze devastanti in ambienti chiusi (esplosione). L'acqua \u00e8 consigliata solo a getto frazionato o nebulizzato per raffreddare i tubi o le bombole circostanti o coinvolte nell'incendio. Gli altri agenti estinguenti da utilizzare sono le polveri polivalenti (A-B-C), quelle di classe (B-C), mentre l'anidride carbonica, a seguito delle recenti omologazioni, non \u00e8 pi\u00f9 abilitata all'estinzione di questo tipo di incendio.\nQuesti fuochi sono particolarmente difficili da estinguere data la loro altissima temperatura e richiedono personale addestrato e agenti estinguenti speciali. Gli agenti estinguenti variano a seconda del tipo di materiale coinvolto nell'incendio ad esempio, nei fuochi coinvolgenti alluminio e magnesio si utilizza la polvere al cloruro di sodio. Tutti gli altri agenti estinguenti sono sconsigliati (compresa l'acqua) dato che possono avvenire reazioni con rilascio di gas tossici o esplosioni.\nUn tempo esisteva anche un'ulteriore classe, la \"E\", riguardante gli incendi di impianti ed attrezzature elettriche sotto tensione (i cui estinguenti specifici sono costituiti da polveri dielettriche e da anidride carbonica), adesso esiste un'apposita etichetta, apposta sull'estintore che identifica se \u00e8 possibile utilizzarlo su apparecchi in tensione oppure viene riportata la dicitura \"utilizzabile su apparecchiature in tensione\". I nuovi estintori idrici, nebulizzando l'estinguente in fase di erogazione, perdono la caratteristica conducibilt\u00e0 elettrica delle sostanze a base d'acqua e ne consentono l'utilizzo su apparecchiature elettriche fino a , anche se commercialmente le omologazioni degli estintori portatili arrivano a 1000 V ad di distanza.\nCon l'approvazione della norma EN.2 del 2005 \u00e8 stata introdotta la nuova classe \"F\" relativa ai fuochi sviluppantesi in presenza di oli, grassi animali o vegetali quali mezzi di cottura e pi\u00f9 in generale dipendenti dalle apparecchiature di cottura stessa.\nIncendio di progetto.\nIl D.M. del 14 gennaio 2008, annovera tra le azioni eccezionali a cui pu\u00f2 essere sottoposta una struttura, anche quelle derivanti da incendi.\nA tal fine la normativa fa riferimento ad un incendio convenzionale di progetto definito attraverso una curva di incendio che rappresenta l'andamento, in funzione del tempo, della temperatura dei gas di combustione nell'intorno della superficie degli elementi strutturali.\nLa curva di incendio di progetto pu\u00f2 essere:\nIn quest'ultimo caso, nel caso di incendio di materiali combustibili prevalentemente di natura cellulosica, la curva di incendio nominale \u00e8 la curva nominale standard definita come segue:\ndove:\nNel caso di incendi di quantit\u00e0 rilevanti di idrocarburi o altre sostanze con equivalente velocit\u00e0 di rilascio termico, la curva di incendio nominale pu\u00f2 essere sostituita con la curva nominale degli idrocarburi seguente:\nLegislazione antincendio.\nLa legge 353/2000 obbliga i Comuni a realizzare i Catasti delle aree percorse dal fuoco, dispone il divieto di riedificazione di fabbricati abusivi andati distrutti durante l'incendio. Interpretando i possibili moventi di azioni dolose, la norma pone il limite di 15 anni per la modifica di destinazione, 10 anni per introdurre nuove costruzioni non esistenti o previste a piano urbanistico prima dell'incendio, 5 anni per azioni di rimboschimento col finanziamento pubblico.\nIl codice penale (articoli 423 bis e 424) ha trasformato l'incendio boschivo da reato di danno a reato di pericolo, prevedendo la reclusione da 1 a 5 anni per colpa e da 4 a 10 anni per incendio doloso. Poche sentenze di condanna hanno dato applicazione a questi articoli, sia per una carente mappatura delle zone a rischio (e pubblicazione ad albo pretorio), che per l'oggettiva difficolt\u00e0 a raccogliere prove distrutte dagli incendi.\nLa legge 349/1986 impone agli enti pubblici di costituirsi parte civile nei procedimenti penali a carico di responsabili di danni alla cosa pubblica. Il risarcimento del danno consiste nella compensazione delle spese di spegnimento, ma anche del danno al soprassuolo e al sottosuolo: per la quantificazione del danno ambientale, si effettua una stima in termini di perdita economica di prodotti legnosi e servizi non pi\u00f9 erogabili dall'ecosistema-foresta, nonch\u00e9 gli oneri di rimboschimento dove il danno non \u00e8 persistente.\nIn difetto di questa azione, pu\u00f2 ravvisarsi un danno erariale ripetibile, da parte della Corte dei Conti, che a quel punto procede personalmente verso dipendenti e funzionari inadempienti, per atti (anche omiss\u00ecvi) compiuti in violazione di diritti (Costituzione, art. 28; art. 18 Testo Unico n.3/1957 per il risarcimento alla PA dei danni derivanti da violazione di obblighi di servizio).\nLa Corte dei Conti ha competenza esclusiva nella valutazione del danno ambientale (DLgs. 152/2006). L'azione di risarcimento procede per danno pubblico sociale contro un patrimonio indisponibile (articolo 822 e 823 c.c.) e si svolge parallelamente al procedimento penale (Consulta n\u00ba 272/2007, Cassazione n\u00ba 06581/06). La sanzione penale pecuniaria a favore delle parti civili tiene conto delle somme gi\u00e0 corrisposte nel procedimento contabile.\nLe spese di spegnimento sono stimabili in 8\u00a0000 euro/ora per gli aerei (oltre a 1\u00a0200 euro/ora di carburante nel 2008) e 3\u00a0000 euro/ora per gli elicotteri. Per la stima del danno ambientale e delle spese di spegnimento, esiste un riferimento giurisprudenziale standard (uno dei primi disponibili) tabulato dal Corpo Forestale in collaborazione con l'Universit\u00e0 di Firenze.\nNell'analisi delle cause, sono dati rilevanti la correlazione inversa fra incendi e occupati in agricoltura, la prevalenza degli incendi in estate in aree sotto i 700 metri di altitudine oltre la quale non si trova una vegetazione secca e arida, la probabilit\u00e0 pari a 1/1000 che il rilascio di mozzicone di sigaretta acceso dia origine a un incendio. Le azioni determinanti sono in larga parte la negligenza e le azioni volontarie.\nLa legge 353/2000 identifica le operazioni di pulizia e manutenzione del bosco, attribuendo ai Comuni poteri sostitutivi dei proprietari inadempienti (con relativo addebito degli oneri), in particolare nelle aree a rischio di incendio. Al momento gli interventi non sono detraibili dalle tasse.\nLa legislazione non contempla ordini interdittivi in merito all'accensione di fuochi verso piromani o soggetti protagonisti di incendi.\nLa Direttiva 2001/95/CE obbliga i produttori di immettere sul mercato soltanto prodotti sicuri. Dopo la pubblicazione sulla Gazzetta ufficiale dell'UE, il 17 novembre 2011, spetter\u00e0 alle autorit\u00e0 nazionali far rispettare questa nuova misura di sicurezza antincendio. Fra i prodotti oggetto di applicazione, ritroviamo la vendita di sigarette tipo \"Reduced Ignition Propensity\".\nIl Decreto Ministeriale del 10 marzo 1998 ha inoltre introdotto i criteri generali di sicurezza antincendio e per la gestione dell'emergenza nei luoghi di lavoro, tra i quali rientra l'obbligo di effettuazione annuale della prova di evacuazione per le realt\u00e0 aventi i requisiti indicati nello stesso testo di legge e nel Testo Unico sulla sicurezza sul lavoro.\nIncendio controllato.\nL'abbandono della pratica degli incendi controllati per promuovere la crescita di nuova vegetazione nelle attivit\u00e0 tradizionali agro pastorali, minaccia alcuni \"habitat\" naturali che sono danneggiati dalla successione verso il \"bosco\", l'accumulo di cespugli secchi e materiale combustibile che in caso di incendi incontrollati causano significativi danni al suolo. Alcuni habitat che risentono dell'abbandono degli incendi controllati sono: i prati con spinaporci lungo le coste del Mediterraneo, le dune costiere con ginepro, le lande con ginestre spinose.\nNel mondo esistono estesi \"habitat pirofili\" come ad esempio le praterie di erba alta del nord America o le savane dei continenti tropicali, che necessitano per conservarsi del passaggio del fuoco."}
{"id": "321072", "revid": "1874129", "url": "https://it.wikipedia.org/wiki?curid=321072", "title": "Wylam", "text": "Wylam \u00e8 una cittadina situata circa 16 km ad ovest di Newcastle upon Tyne. Fa parte del distretto di Tynedale, a sua volta incluso nella contea del Tyne and Wear (precedentemente nel Northumberland). La sua fama deriva dal fatto d'essere luogo di nascita di George Stephenson e del figlio Robert, tra i pionieri dell'ingegneria ferroviaria, e sede, gi\u00e0 dal 1748, di una linea protoferroviaria in legno su cui anche Trevithick, altro ingegnere del campo, ebbe modo di lavorare. La casa di Stephenson padre \u00e8 tuttora visibile sulla riva settentrionale del fiume Tyne, appena fuori dal centro abitato. \u00c8 sotto la protezione del National Trust e pu\u00f2 essere visitata.\nNei tempi andati una zona industriale con miniere di carbone e acciaierie, ora \u00e8 solo una citt\u00e0 di passaggio/attraversamento per pendolari tra le citt\u00e0 vicine di Newcastle e Hexham, sulla linea ferroviaria della Tyne Valley Line.\nUn ponte ad arco, il Points Bridge, chiamato anche \"ponte a mezzaluna\", 80 m in ferro battuto che consentivano a un'altra linea ferroviaria del passato di attraversare il fiume, \u00e8 ora un ponte solo pedonale: costruito nel 1876, si ritiene che possa essere stato il modello per il successivo ponte sullo stesso fiume nella vicina citt\u00e0 di Newcastle stessa. \nLe abitazioni sono circa 800, e la chiesa parrocchiale risale al 1886 circa."}
{"id": "321077", "revid": "1563111", "url": "https://it.wikipedia.org/wiki?curid=321077", "title": "Universit\u00e0 degli Studi di Salerno", "text": "L'Universit\u00e0 degli Studi di Salerno (in acronimo UniSa) \u00e8 una universit\u00e0 statale italiana fondata nel 1968 con sede a Fisciano, in provincia di Salerno.\nStoria.\nDal medioevo al 1811 era stata attiva a Salerno la scuola medica salernitana. Nel 1817 venne fondato il Real liceo che fu soppresso nel 1865, il cui convitto divenne il ginnasio \"Torquato Tasso\".\nRisale al 1944 la costituzione di un istituto universitario di magistero nella citt\u00e0, fortemente voluto da Giovanni Cuomo. Esso divenne statale nel 1968, trasformandosi nella facolt\u00e0 di magistero della costituenda Universit\u00e0 degli Studi di Salerno. Nel 1969 la facolt\u00e0 di magistero divenne facolt\u00e0 di lettere e filosofia, affiancata, dal 1970, dalla facolt\u00e0 di economia e commercio. Nel 1972 furono fondate le facolt\u00e0 di scienze matematiche, fisiche e naturali e di giurisprudenza, nel 1983 il corso completo di ingegneria. Nel 1988 l'universit\u00e0 fu spostata dal centro urbano del comune capoluogo alle nuove strutture del comune di Fisciano, ai margini della provincia. Nel 1991 fu aggiunta la facolt\u00e0 di farmacia, nel 1992 quella di scienze politiche, nel 1996 quella di lingue e letterature straniere e nel 2006 la facolt\u00e0 di medicina e chirurgia. Nel 2006 avvi\u00f2 i propri corsi la scuola di giornalismo di Salerno, riconosciuta dall'Ordine nazionale dei giornalisti, mentre nel 2014 furono attivate le prime tre scuole di specializzazione dell'area medica presso l'Azienda Ospedaliera Universitaria San Giovanni di Dio e Ruggi D'Aragona\nStruttura.\nL'ateneo \u00e8 organizzato nei seguenti dipartimenti: \nCampus.\nIl campus universitario si estende su un'area di 1\u00a0200\u00a0000\u00a0m\u00b2, la principale sede \u00e8 sita nel comune di Fisciano. \nIl dipartimento di medicina, chirurgia e odontoiatria \u00e8 collocato nella zona commerciale di Sava, frazione del comune di Baronissi. Gli Ospedali Riuniti San Giovanni di Dio e Ruggi d'Aragona di Salerno sono divenuti azienda ospedaliero-universitaria; sede di riferimento per la facolt\u00e0 di odontoiatria \u00e8 il presidio ospedaliero \"Gaetano Fucito\" di Mercato San Severino. L'ateneo dispone altres\u00ec di un proprio teatro e impianti sportivi.\nAlloggi.\nDal 2009 sono state inaugurate le residenze universitarie, messe a disposizione di studenti e docenti fuori sede, all'interno del campus di Fisciano: consistono in monolocali o miniappartamenti, per un totale di 282 unit\u00e0 abitative, undici dei quali sono attrezzati per gli studenti disabili; ai quali s'aggiunsero, nel 2014, ulteriori 240 posti letto. Nell'area di Sava del comune di Baronissi \u00e8 stato edificato un complesso immobiliare su tre livelli che pu\u00f2 ospitare 86 posti letto, di cui 10 per portatori di handicap.\nSistema bibliotecario di ateneo.\nIl Centro bibliotecario di ateneo (CBA) venne istituito con decreto rettorale del 30 dicembre 2010 ed \u00e8 articolato in due biblioteche centrali, l'una per il polo umanistico e l'altra per quello scientifico, a esse va ad aggiungersi la biblioteca della facolt\u00e0 di medicina e chirurgia, esso opera ai sensi dell'art. 46 dello statuto universitario. Esso \u00e8 costituito dal centro bibliotecario di ateneo e dalle biblioteche e fondi librari dipartimentali e interdipartimentali.\nIl vecchio magistero aveva inaugurato la sua attivit\u00e0, nel 1944, in una sede provvisoria ricavata all'interno della biblioteca provinciale, l'annessa raccolta libraria contava poche decine di volumi, ricevuti in dono da docenti o acquisiti con gli esigui fondi disponibili, ancora nel 1946 il primo registro cronologico di ingresso annovera non pi\u00f9 di 180 titoli di argomento filosofico-pedagogico. Un primo discreto incremento si consegue intorno alla fine degli anni 40 quando il potenziamento della dotazione destinata agli acquisti, i volumi devoluti dal Ministero della Pubblica Istruzione e alcune donazioni private, concorrono a formare un fondo di discreta consistenza. \nLa documentazione amministrativa attesta il possesso di 1.565 unit\u00e0 nel 1950, che aumentano, soltanto cinque anni dopo, a circa 3.600, per un valore patrimoniale intorno ai quattro milioni di lire. Nel 1966 la biblioteca \u00e8 trasferita con il magistero in pieno centro cittadino, dapprima in piazza Malta e poi nei locali autonomi di via Generale Gonzaga, dove va ad occupare un'area, di circa 600\u00a0m\u00b2 con 120 posti riservati ai lettori. Nell'anno accademico 1969/70 seguendo gli spostamenti dell'ateneo viene sistemata nella sede della facolt\u00e0 di lettere in via Irno, qui viene adottato un sistema di segnatura del materiale basato su una stringa alfanumerica rispecchiante una ripartizione per istituti, meccanismo funzionale alle esigenze pratiche della collocazione a magazzino e della distribuzione allo sportello.\nBiblioteca E.R. Caianiello.\nLa Biblioteca E.R. Caianiello, a firma dell'architetto Massimo Pica Ciamarra, raccoglie le collezioni librarie afferenti alle aree umanistica, giuridica ed economica. Venne aperta al pubblico nel 1997, l'intero patrimonio \u00e8 organizzato con il sistema dello \"scaffale aperto\", che consente l'accesso diretto dell'utente al materiale librario.\nBiblioteca del polo scientifico e tecnologico.\nCostruita su un progetto dell'architetto Nicola Pagliara \u00e8 stata inaugurata il 3 maggio 2013. Si sviluppa complessivamente su otto livelli, cinque dei quali visibili dall'esterno e tre interrati. Ha una capienza complessiva di circa 350.000 unit\u00e0 bibliografiche e raccoglie i fondi librari gi\u00e0 afferenti alle biblioteche delle facolt\u00e0 di scienze matematiche, fisiche e naturali, ingegneria e farmacia. L'intero patrimonio \u00e8 collocato a magazzino secondo la classificazione decimale Dewey.\nFondi librari.\nFanno parte del Centro bibliotecario di ateneo i seguenti fondi librari, frutto delle varie acquisizioni e donazioni:\nRicerca.\nNel maggio 2015, in seno all'ateneo salernitano \u00e8 stato istituito \u2013 in collaborazione con altre tredici universit\u00e0 mediterranee \u2013 il Centro internazionale di studi e ricerche \"Saperi del Mediterraneo\". Il centro \u00e8 dedito allo sviluppo della ricerca e dell'informazione sulle tematiche pi\u00f9 rilevanti concernenti il bacino del Mediterraneo; a tal proposito, cura la collana \"Mediterranean, knowledge, culture and heritage\", la rivista \"Journal of Mediterranean knowledge\" e una serie di \"working paper\" in molteplici lingue."}
{"id": "321081", "revid": "287204", "url": "https://it.wikipedia.org/wiki?curid=321081", "title": "Jos\u00e8 Feliciano", "text": ""}
{"id": "321086", "revid": "767487", "url": "https://it.wikipedia.org/wiki?curid=321086", "title": "Reporter diffuso", "text": "Reporter diffuso \u00e8 stata una trasmissione condotta da Marco Montemagno in onda su Sky TG24 che parla del cosiddetto \"citizen journalism\" (alla lettera \"giornalismo del cittadino\"), ovvero il fenomeno sempre pi\u00f9 in crescita del \"reporter diffuso\" (da qui il nome del programma), un modo innovativo di concepire il reportage giornalistico, in questo caso realizzato dall'utente comune. Dalla stagione televisiva 2008/2009 il nuovo titolo della trasmissione era \"Io reporter\".\nCitizen journalism e reporter diffuso.\nCon l'avvento e la diffusione di internet e di telefonini multimediali e fotocamere, si pu\u00f2 dire che i \"nuovi giornalisti\" sono gli utenti. Un esempio \u00e8 il terremoto e maremoto dell'Oceano Indiano del 26 dicembre 2004: molte persone, con cellulari e fotocamere, hanno girato dei video dell'evento, ma non li hanno inviati ad agenzie di stampa quali ANSA, Adnkronos, e cos\u00ec via, ma li hanno inviati ai blogger principali, ottenendone la diffusione. Anche Wikimedia promuove un progetto di \"citizen journalism\": nella versione in lingua italiana, esso si chiama Wikinotizie.\nLa trasmissione.\nLa trasmissione, in onda ogni sabato alle 11:35 e in replica alle 22:35 e anche sul servizio Active di Sky TG24, invita i telespettatori del canale all-news a diventare giornalisti \"attivi\" della notizia, attraverso questo programma.\nIl programma si pu\u00f2 dividere in 4 parti:\nDalla stagione televisiva 2008/2009 il nuovo titolo della trasmissione era \"Io reporter\". La trasmissione veniva sempre registrata negli studi Sky TG24 di Roma, e andava in onda in differita il sabato e in replica la domenica.\nCiascuna puntata, della durata di 25 minuti, trattava un argomento specifico ed aveva un ospite. Durante la trasmissione venivano mostrati video che hanno raggiunto una certa notoriet\u00e0 sulla Rete. Gli spettatori potevano inviare video da loro girati che riprendevano avvenimenti e notizie degni di nota.\nGli ospiti.\nPrima stagione (gennaio-settembre 2006).\nLa lista parte dalla seconda puntata, perch\u00e9 nella prima (28 gennaio) non c'\u00e8 stato nessun ospite."}
{"id": "321090", "revid": "16066", "url": "https://it.wikipedia.org/wiki?curid=321090", "title": "Legione d'Onore", "text": ""}
{"id": "321093", "revid": "838137", "url": "https://it.wikipedia.org/wiki?curid=321093", "title": "Funzione q-esponenziale", "text": "Nella matematica combinatoria e nello studio delle funzioni speciali il termine q-esponenziale viene usato per due q-analoghi della classica funzione esponenziale.\nDefinizioni.\nConsideriamo le seguenti funzioni\ne\ndove \n\u00e8 il q-fattoriale crescente.\nChe la prima funzione costituisca un q-analogo dell'esponenziale ordinario segue dalla propriet\u00e0\ndove l'operatore di derivazione a sinistra \u00e8 la q-derivata. L'identit\u00e0 precedente si verifica facilmente considerando la q-derivata del monomio\nQui formula_6 denota il q-bracket.\nPropriet\u00e0.\nPer \"q\" reale con formula_7 la funzione formula_8 \u00e8 una funzione intera di \"z\". \nEspressione ipergeometrica.\nIn termini della q-serie ipergeometrica, la prima \nfunzione q-esponenziale formula_9 \nviene espressa da \nEsiste una simile espressione per la seconda funzione in termini \ndella q-serie ipergeometrica generalizzata."}
{"id": "321097", "revid": "339392", "url": "https://it.wikipedia.org/wiki?curid=321097", "title": "Ethelbald of Wessex", "text": ""}
{"id": "321099", "revid": "599", "url": "https://it.wikipedia.org/wiki?curid=321099", "title": "Q-serie ipergeometrica generalizzata", "text": ""}
{"id": "321102", "revid": "712828", "url": "https://it.wikipedia.org/wiki?curid=321102", "title": "Studenti di Hogwarts", "text": ""}
{"id": "321104", "revid": "131358", "url": "https://it.wikipedia.org/wiki?curid=321104", "title": "Legione d'onore", "text": ""}
{"id": "321106", "revid": "92723", "url": "https://it.wikipedia.org/wiki?curid=321106", "title": "Sensore di immagini", "text": "Un sensore di immagini o sensore ottico \u00e8 un dispositivo che converte un'immagine ottica in un segnale elettrico. Questi componenti vengono utilizzati soprattutto nelle fotocamere digitali, nelle telecamere, nelle videocamere e in altri dispositivi che trattano elettronicamente immagini.\nDescrizione.\nEsistono molti tipi di \"sensori di immagini\", la prima suddivisione da fare \u00e8 tra quelli che riprendono a colori e quelli che riprendono in bianco e nero - anche se ormai questi ultimi sono presenti solo in campi ristretti di utilizzo (visione notturna) - poi altre suddivisioni sono fatte in base a caratteristiche come metodo di rilevamento dei colori, tecnologia, sensibilit\u00e0 alla luce, risoluzione ecc.\nIl principio base di funzionamento - al di l\u00e0 di tutte le caratteristiche - \u00e8 il seguente: l'immagine viene focalizzata su una griglia composta da una miriade di piccoli sensori puntiformi i quali convertono singolarmente la luminosit\u00e0 rilevata. Il sensore che riprende in bianco e nero \u00e8 quello pi\u00f9 semplice ed \u00e8 anche il primo nato, successivamente si \u00e8 arrivati a rilevare anche il colore.\nIl metodo di rilevamento \"Bayer\", a basso costo e pi\u00f9 comune, utilizza un filtro di Bayer che \u00e8 formato da una griglia a mosaico di filtri puntiformi per la luce di colore rosso, verde e blu, impiantati secondo uno schema (particolare e preciso) sopra la griglia di sensori, la quale contiene un numero quattro volte superiore di elementi rispetto al sensore in bianco e nero. L'immagine viene poi ricomposta da un algoritmo di interpolazione.\nLe tecnologie pi\u00f9 conosciute sono sicuramente la CCD e la CMOS, erroneamente si fa coincidere questi acronimi coi relativi sensori."}
{"id": "321107", "revid": "31886", "url": "https://it.wikipedia.org/wiki?curid=321107", "title": "Momentum (finanza)", "text": "L'oscillatore momentum indica la forza del mercato misurando il tasso di variazione dei prezzi rispetto ai loro livelli effettivi. Questo concetto \u00e8 fondamentale per tutta l'analisi tecnica basata sugli oscillatori.\nLa formula.\nIl calcolo viene effettuato sui dati del passato, come per tutti gli oscillatori, registrando le continue variazioni di prezzo su intervalli di tempo prefissati. Per costruire la linea del momentum a cinque giorni occorre sottrarre all'ultimo prezzo segnato quello di chiusura di cinque sedute precedenti. La formula quindi sar\u00e0:\ndove formula_2 \u00e8 l'ultimo prezzo di chiusura e formula_3 \u00e8 il prezzo di cinque giorni prima.\nUn valore positivo di momentum indica un prezzo dell'ultima giornata superiore a quello di cinque giornate precedenti, viceversa un prezzo inferiore a quello della quinta giornata precedente avr\u00e0 conseguentemente un valore di momentum negativo. In questo esempio \u00e8 stato utilizzato come valore cinque periodi anche se nella realt\u00e0 gli investitori tendono principalmente ad adoperare 10 o 14 giorni; ovviamente nessuno vieta di utilizzare periodi differenti che genereranno segnali allo stesso modo. Va ricordato per\u00f2 come un uso di un periodo inferiore comporti un maggior numero di falsi segnali e oscillazioni pi\u00f9 pronunciate, mentre un periodo di tempo pi\u00f9 lungo produce una linea pi\u00f9 smussata nella quale le onde dell'oscillatore risultano molto meno movimentate.\nUno dei fattori pi\u00f9 importanti dell'oscillatore momentum \u00e8 il suo movimento in anticipo rispetto a quello del mercato. Prendiamo infatti per esempio un mercato in cui sta per esaurirsi la fase ribassista. Appena il nuovo movimento rialzista parte, l'oscillatore del momentum generer\u00e0 un segnale d'acquisto dato dal fatto che l'ultimo prezzo segnato \u00e8 superiore a quello di \"n\" giorni precedenti. Con l'avanzare della fase rialzista del mercato l'oscillatore segnaler\u00e0 il ritmo di salita o discesa, ovvero indicher\u00e0 con che velocit\u00e0 i prezzi si stanno muovendo al rialzo. \u00c8 da notare per\u00f2 come il momentum si muova orizzontalmente anche nel caso in cui prezzi continuino a salire; questo avviene quando l'incremento dei prezzi nell'arco degli \"n\" giorni precedenti rimane invariato: i prezzi quindi continueranno la loro ascesa mentre l'oscillatore rimarr\u00e0 orizzontale. Appena saranno evidenti i primi rallentamenti nel ritmo di crescita dei prezzi l'oscillatore inizier\u00e0 lentamente a scendere creando quindi una prima divergenza ribassista (prezzi in aumento, anche se minore rispetto a prima, oscillatore gi\u00e0 in discesa). Da questo esempio si pu\u00f2 comprendere come l'oscillatore momentum si muova in leggero anticipo rispetto ai prezzi: questo fattore \u00e8 certamente un vantaggio che l'analista tecnico ha a sua disposizione, ma va ricordato che come tutti gli altri strumenti va saputo utilizzare per poterne trarre davvero utili indicazioni.\nSegnali e problemi.\nSegnali generati dal momentum.\nCome \u00e8 detto nella pagina generale degli oscillatori e indicatori, vi sono vari tipi di segnale generati. Il momentum, essendo formato da una sola linea, non potr\u00e0 certo dare segnali derivati da incroci.\nIl grafico del momentum presenta la linea di riferimento dello zero. Molti analisti tecnici considerano come segnale d'acquisto il superamento al rialzo della linea dello zero, mentre l'incrocio al ribasso genera un segnale di vendita. Ci\u00f2 nonostante va riaffermato che l'analisi della tendenza primaria del mercato rappresenta sempre la prima cosa da individuare e l'analisi degli oscillatori non deve diventare una giustificazione per andare contro tale tendenza. Di conseguenza si potranno aprire operazioni \"long\" solo inserite in una tendenza primaria impostata a rialzo.\nLimitazione.\nUno dei problemi relativi all'utilizzo del momentum consiste nell'assenza di una banda superiore ed inferiore. Come descritto nella pagina generale degli oscillatori moltissimi di questi si muovono in una banda orizzontale ma per molti di essi, quale il momentum, \u00e8 impossibile stabilire un intervallo ben preciso. Questo fa s\u00ec che non vi sia una rigorosa regola da rispettare per individuare le aree di eccesso del mercato; nel corso degli anni quindi \u00e8 stata definita come soluzione pi\u00f9 efficiente per ovviare a questo problema dell'individuazione delle zone di ipercomprato e ipervenduto, ovvero situazioni estreme del mercato, l'analisi dei movimenti passati dell'oscillatore, ovvero un'analisi visiva. Si identificheranno le aree estreme toccate nel tempo dall'oscillatore creando cos\u00ec una banda d'escursione che pu\u00f2 definirsi quasi fissa, ma bisogner\u00e0 seguirne l'evoluzione nel tempo ed eventualmente rivedere questo intervallo nel caso in cui le oscillazioni dovessero variare di molto da questi valori."}
{"id": "321111", "revid": "599", "url": "https://it.wikipedia.org/wiki?curid=321111", "title": "Ramanujan", "text": ""}
{"id": "321119", "revid": "322321", "url": "https://it.wikipedia.org/wiki?curid=321119", "title": "Alberto di Gerusalemme", "text": "Biografia.\nNato a Castrum Gualterii (attuale corte del Gualtirolo) diocesi di Parma. Proveniente da una famiglia francese di origine nobiliare, divenne Canonico regolare di Santa Croce di Mortara e fu anche priore claustrale della Mortariensis Ecclesia dal 1180 al 1184.\nNominato vescovo di Bobbio per un anno, poi trasferito a Vercelli dal 1185 al 1205, fu importante mediatore per la pace tra le citt\u00e0 di Pavia e Milano nel 1194 e tra Parma e Piacenza nel 1199. Come vescovo si impegn\u00f2 in materia di legislazione ecclesiastica e formul\u00f2 lo statuto per i Canonici di Biella e la regola degli Umiliati.\nFu nominato Patriarca di Gerusalemme nel 1205 da papa Innocenzo III.\nIn Palestina dovette risiedere a San Giovanni d'Acri, capitale di \"Outremer\" da quando Gerusalemme era stata riconquistata da Saladino. \nSi impegn\u00f2 attivamente per la pacifica convivenza tra le confessioni cristiane presenti nella regione, e tra queste e il mondo islamico.\nGli eremiti del monte Carmelo, tra il 1206 e il 1214, chiesero ad Alberto di scrivere una \"norma di vita\" (formula vitae). La regola fu poi approvata prima da papa Onorio III nel 1226 e confermata definitivamente come vera e propria Regula da papa Innocenzo IV il 1\u00ba ottobre 1247, con la bolla \"Quae honorem Conditoris\".\nIl 14 settembre 1214 Alberto fu pugnalato a morte durante la processione per la festa dell'Esaltazione della Santa Croce, da un altro religioso, il Gran Maestro dell'Ospedale del Santo Spirito, che egli aveva rimosso dall'incarico per cattiva condotta.\nViene ricordato dalla Chiesa cattolica il giorno 14 settembre; a Vercelli e fra i canonici regolari la festa \u00e8 invece l'8 aprile (forse il giorno in cui diede la Regola agli eremiti), mentre l'ordine carmelitano e il Patriarcato latino di Gerusalemme lo festeggiano in varie altre date di settembre (16, 17, 25 e 26)."}
{"id": "321131", "revid": "212348", "url": "https://it.wikipedia.org/wiki?curid=321131", "title": "Sant'Alberto Carmelitano", "text": ""}
{"id": "321137", "revid": "1652635", "url": "https://it.wikipedia.org/wiki?curid=321137", "title": "Thomas Newcomen", "text": "Biografia.\nLo si ricorda spesso come il padre della rivoluzione industriale, soprattutto per il suo progetto del motore a vapore omonimo.\nNewcomen vi lavor\u00f2 insieme al suo socio, Thomas Savery, nel 1712. Venne quindi usato per la prima volta in quello stesso anno in una miniera di carbone nei pressi di Dudley, nelle West Midlands: una copia pu\u00f2 essere visitata tuttora nel Black Country Living Museum poco lontano.\nNonostante il primo utilizzo fosse stato sotterraneo, in un'area mineraria, per il trasporto, il motore di Newcomen avrebbe in seguito trovato un pi\u00f9 specifico uso nel pompare acqua dalle miniere stesse (eduzione), fossero quelle di carbone oppure quelle di stagno in Cornovaglia.\nAl momento della sua morte, Newcomen era riuscito a produrre e installare pi\u00f9 di un centinaio dei suoi motori, non solo nelle regioni gi\u00e0 citate, ma anche in Cumbria e nel Galles del nord. Ne consegue che James Watt e Richard Trevithick, oltre al pi\u00f9 conosciuto George Stephenson, vennero ispirati dallo studio e dallo \"smontaggio\" dei motori a vapore di Newcomen stesso e trassero da lui l'ispirazione verso lo sviluppo di questa tecnologia in quel momento futuristica.\nUno dei progetti di Newcomen, l'Elsecar, fu l'ultimo ad essere usato commercialmente e l'unico che pu\u00f2 essere al giorno d'oggi visibile nel suo sito originario, nei pressi di Barnsley, nello Yorkshire."}
{"id": "321151", "revid": "116987530", "url": "https://it.wikipedia.org/wiki?curid=321151", "title": "China (personaggio)", "text": "China, talvolta chiamata Inque, il cui vero nome \u00e8 sconosciuto ma il cui cognome parrebbe essere Clay, \u00e8 un personaggio immaginario della serie televisiva a cartoni animati \"Batman of the Future\", doppiata da Shannon Kenny e in italiano da Elda Olivieri.\nCome molti supercriminali di Batman of the Future, China sembra ispirata da uno degli avversari originali di Batman, ovvero Clayface, da cui prende anche il cognome, ma ricorda anche Venom e Carnage della Marvel comics per il liquido nero che la costituisce.\nChina, assieme a Blight ha anche il merito di essere tra i pi\u00f9 temibili avversari di Batman, dato che questi non \u00e8 mai riuscito a combatterla da solo.\nBiografia.\nPrimi anni.\nNella serie animata si sa poco e niente del suo passato. Nei fumetti fu dichiarato che la sua citt\u00e0 natale fu distrutta da una guerra civile e che, rifugiata con la sua famiglia in una tendopoli, entrarono in contatto con il mercato nero del luogo. Quando la guerra raggiunse il loro accampamento, la madre mor\u00ec e la giovane Clay e suo padre furono rapiti, venduti come schiavi al mercato nero e separati per sempre. Deportata a Gotham dai suoi compratori, le cui violenze la misero incinta di una bambina, Clay riusc\u00ec a scappare. Per avere un po' di soldi per lei e la sua nascitura, la donna si sottopose ad esperimenti scientifici pericolosi ma lucrosi. Quando, dopo settimane di trattamento, i dottori credettero che avesse contratto una malattia terminale, la cacciarono via senza pagarla. Dopo aver partorito sua figlia, Deanna Clay, fu costretta a lasciarla ad un orfanotrofio. Fu specchiandosi alla porta di vetro dell'edificio che scopr\u00ec gli effetti degli esperimenti a cui si sottopose: si stava sciogliendo. Tuttavia, differentemente da quello che tutti credevano, non stava morendo, bens\u00ec stava diventando liquida: con lo svantaggio di non potersi pi\u00f9 esporre all'acqua e di dover assumere un composto chimico per non rischiare la disgregazione cellulare. Forte delle nuove abilit\u00e0 inizi\u00f2 a lavorare come sabotatrice industriale mercenaria col nome in codice di China. Tuttavia, China ebbe ancora un briciolo di bont\u00e0, usando buona parte del suo pagamento per sostenere la figlia da lontano.\nLa collaborazione con Powers.\nLa prima apparizione ufficiale nella serie della \"femme fatale\" mutante avviene proprio in questo periodo, esattamente nell'episodio \"Un nemico nell'ombra\", in cui lavora su commissione di Derek Powers, il quale dopo averle commissionato il sabotaggio di una quantit\u00e0 enorme di ditte rivali le ordina l'eliminazione di Batman, colpevole della mutazione dell'uomo. La donna, dopo essersi scontrata con il nuovo uomo pipistrello, riuscir\u00e0 a raggiungere la Batcaverna, nascondendosi sulla Batmobile, proprio nella loro base, China sar\u00e0 affrontata dal Batman vecchio e nuovo ed in seguito ad una battaglia estenuante congelata con la pistola criocinetica di Mr. Freeze, ed in seguito consegnata al commissario Barbara Gordon.\nIl secondo scontro con Batman.\nRiuscir\u00e0 poi ad evadere di prigione nell'episodio \"Fuga dal gelo\", grazie all'aiuto di Aaron Herbst, un uomo che, infatuatosi di lei, vuole scoprire il segreto che sta dietro ai suoi poteri per ottenerli a sua volta. Con l'inganno, China lo convincer\u00e0 ad aiutarla ad infiltrarsi nella fabbrica dove \u00e8 contenuto il composto chimico che deve assumere per rimanere in vita al fine di rubarlo; sulla scena, per\u00f2, si presenta anche Batman, che viene facilmente sconfitto e catturato. dopo aver ripristinato i suoi poteri con l'aiuto del siero, rispetter\u00e0 la parola iniettandolo anche ad Aaron, con l'unico effetto per\u00f2, di privarlo della solidit\u00e0 ossea. prima che possa uccidere Batman tuttavia, in suo soccorso arriva Bruce Wayne, equipaggiato con un potente esoscheletro che collaborando assieme a Terry riesce a sconfiggerla liquefacendola con l'acqua. Aaron viene invece consegnato alle autorit\u00e0.\nL'incontro con la figlia.\nChina ricompare, ancora in vita nell'episodio \"Macchie di China\", qui la si vede lavorare su commissione di un nuovo cliente che, tuttavia, ottenuto il suo lavoro invece che pagarla la bombarda con un particolare raggio capace di farle perdere il controllo delle sue molecole, la mutaforma riesce a fuggire si rifugia dall'unica persona che pensa possa aiutarla, sua figlia Deanna.\nL'ormai adolescente Deanna Clay, non accoglie certo a braccia aperte la madre accusandola di averla abbandonata, ma dopo che China spiega alla ragazza le ragioni che l'hanno mossa e le rivela di essere la fonte dei misteriosi aiuti economici ricevuti nel corso degli anni, essa si raddolcisce ed accetta di aiutarla rubando per lei il siero capace di ridarle il controllo su sui poteri.\nMentre Deanna sta compiendo la missione, tuttavia, China viene rintracciata da Batman, il quale inizia uno scontro tremendo in casa della figlia e solo l'arrivo di questa con il siero impedisce una sconfitta della mutaforma. Assunto il composto tuttavia, invece che recuperare il controllo inizia a dissolversi velocemente, e Deanna rivela di averla tradita somministrandole non il siero da lei bramato ma un potente solvente, alla domanda del perch\u00e9 lo abbia fatto la figlia risponde semplicemente \"per il denaro\", China evapora sul marciapiede mentre Batman osserva disgustato dal comportamento di Deanna.\nGiorni dopo, troviamo Deanna, vivere nel lusso dopo essersi appropriata del conto in banca della madre, ricevere una visita di Batman, il quale la rimprovera severamente e prima di andarsene le dice che se c'\u00e8 una cosa che ha imparato affrontando China \u00e8 che \"lei non muore mai\", lasciano Deanna con un forte senso di paranoia. Difatti, come rivelato nei fumetti e dall'epilogo dell'episodio, China continu\u00f2 ad osservare la figlia, ma non per vendicarsi.\nNuovi scontri con Batman.\nSenza una sola parola sul come, rivediamo China ancora in vita mentre affronta Batman in un breve cammeo nella prima parte dell'episodio in due parti \"La Justice League\", nemmeno in questo frangente Terry riesce a sconfiggere la donna, e a soccorrerlo \u00e8 l'aiuto di Superman, giunto per chiedere al giovane supereroe di unirsi alla Justice League.\nLa serie di \"Batman of the Future\" finisce ufficialmente in \"Epilogo\" episodio della \"Justice League Unlimited\", qui vediamo Batman affrontare un gruppo di supercriminali tra i quali figura anche China, con l'aiuto della Justice League, non smentendo la sua fama, China non viene catturata da Batman, bens\u00ec dalla nuova Lanterna Verde \"Kai-ro\".\nPoteri e abilit\u00e0.\nChina, a seguito di un non meglio noto processo mutante ha acquisito il poter di tramutarsi in una sostanza liquida nera capace di attraversare gli spazi pi\u00f9 piccoli o di attaccarsi alla superficie di un oggetto per non essere scoperta, questa abilit\u00e0 le consente di essere un'ottima spia e di infiltrarsi ovunque voglia.\nChina inoltre possiede un'incredibile plasmabilit\u00e0 del corpo, con tutti i vantaggi che essa comporta: pu\u00f2 allungare, contorcere, trasformare e rigenerare parti del proprio corpo senza alcun minimo sforzo; inoltre pu\u00f2 aumentare considerevolmente la sua massa e la sua consistenza, ma mentre pare non esserci limite per la sua capacit\u00e0 d'ingrandimento, pare invece esserci una forte limitazione per il potere di mutazione costituzionale, difatti pu\u00f2 diventare meno densa se non addirittura liquida ma non pu\u00f2 diventare pi\u00f9 solida di un comune umano.\nLa sua capacit\u00e0 d'ingrandimento va inoltre a vantaggio della sua forza fisica.\nIl suo potere pi\u00f9 utile resta comunque la capacit\u00e0 di cambiare aspetto, eccezion fatta che per il proprio colore, anche in forma umana difatti la sua pelle e le sue labbra sono di un intenso blu inchiostro ed i suoi capelli sono nero pece (la figlia Deanna invece ha i capelli si neri, ma con delle sfumature rossicce, il che fa ipotizzare che il suo codice genetico originale la volesse rossa di capelli).\nL'effetto collaterale della mutazione di China \u00e8 tuttavia la scarsa solidit\u00e0 molecolare, la donna infatti rischia continuamente di evaporare a meno che non assuma ogni arco orario uno speciale siero che parrebbe essere lo stesso che l'ha mutata (tale siero pare non essere sicuro per tutti gli uomini che lo assumono, dato che Aaron Herbst non ha ottenuto alcun potere ma ha solo perso le ossa), inoltre nonostante l'evaporazione causata a tradimento dalla figlia, in seguito si rivede China ancora attiva e in vita, non \u00e8 chiaro come sia possibile ma \u00e8 in fondo provabile che possa ricomporsi da sola.\nIl solo altro punto debole di China \u00e8 l'acqua, il cui contatto rischia di scioglierla, inoltre il ghiaccio, derivato dell'acqua \u00e8 l'unico elemento capace di tenerla prigioniera."}
{"id": "321152", "revid": "123897484", "url": "https://it.wikipedia.org/wiki?curid=321152", "title": "Positivismo letterario", "text": "Il positivismo letterario \u00e8 la corrente letteraria che si affianca al movimento filosofico e sociologico del positivismo, conseguenza del momento storico che si sta vivendo e principalmente dello sviluppo capitalistico e pi\u00f9 in generale dell'industrializzazione e la cui nascita ufficiale si deve al filosofo francese Auguste Comte.\nSi contrappose al secondo romanticismo e al primo simbolismo, spesso riprendendo in poesia, dove produsse opere artisticamente inferiori alla prosa (con le dovute eccezioni), le forme del classicismo.\nNasce quindi una coscienza \"positivista\" che vede fondamento della fiducia nelle forze del progresso tecnologico e scientifico dell'uomo.\nQuesto ottimismo sfocia in un vero e proprio culto sfrenato della scienza e della tecnica, che presuppone quindi un rifiuto delle visioni di tipo metafisico, idealistico, religioso. La scienza diventa il modo di spiegare la realt\u00e0 e di conoscerla, consentendo quindi di dominarla asservendola ai bisogni dell'uomo grazie alla tecnologia.\nLa cultura in questo periodo diventa dominante tra le classi dirigenti, i ceti medi e pure i ceti popolari.\nLa cultura positivistica si afferma nelle nazioni Europee economicamente pi\u00f9 avanzate come Inghilterra, Francia e Germania, nella seconda met\u00e0 dell'Ottocento anche in Italia. Questa cultura \u00e8 basata sul piano economico e sociale:\nIn campo letterario si sviluppano a tale proposito movimenti di opposizione o di esaltazione del positivismo. \nIn contrapposizione sono sicuramente i romantici, dai quali nascer\u00e0 poi l'atteggiamento degli scapigliati che vedono un necessario ritorno all'ideale passato pur ammettendo la realt\u00e0 circostante. \nSi forma per\u00f2 un filone che accomuna molte delle ideologie di questo periodo che \u00e8 quello dei poeti del \"vero\": si inizia a narrare la realt\u00e0 secondo una visione prettamente scientifica e razionale il pi\u00f9 possibile, mostrandone oggettivamente se necessario tutta la sua bruttura e crudezza."}
{"id": "321155", "revid": "44484", "url": "https://it.wikipedia.org/wiki?curid=321155", "title": "Periodo positivista polacco", "text": ""}
{"id": "321157", "revid": "13798", "url": "https://it.wikipedia.org/wiki?curid=321157", "title": "Giorno del Ricordo", "text": ""}
{"id": "321158", "revid": "1439131", "url": "https://it.wikipedia.org/wiki?curid=321158", "title": "SU-85", "text": "Il SU-85 (\u0421\u0430\u043c\u043e\u0445\u043e\u0434\u043d\u0430\u044f \u0443\u0441\u0442\u0430\u043d\u043e\u0432\u043a\u0430, \"Samokhodnaja Artillerijskaja Ustanovka - 85\") era un semovente controcarro utilizzato dall'Armata Rossa durante la seconda guerra mondiale. Utilizzava lo scafo del carro medio T-34 e, a differenza di altri semoventi (come l'SU-76 \"Suka\"), che fungevano anche da supporto per la fanteria, era pensato specificatamente per contrastare gli altri carri armati, analogamente ai \"cacciacarri\" tedeschi.\nStoria.\nNel primo periodo della Seconda guerra mondiale i carri russi, quali il carro pesante KV-1 e il carro medio T-34 armati entrambi con un cannone da 76,2\u00a0mm, disponevano di una sufficiente potenza di fuoco per contrastare i carri tedeschi presenti all'epoca sul campo di battaglia.\nVerso la fine del 1942 per\u00f2 fece la sua comparsa il carro tedesco Panzer VI Tiger I. Nella primavera del 1943 i militari sovietici vennero a conoscenza dell'esistenza di un altro nuovo carro tedesco, il Panzer V Panther, ancora non entrato in azione. Per controbattere questi mezzi di nuova generazione si sent\u00ec la necessit\u00e0 di disporre di mezzi dotati di una maggiore potenza di fuoco.\nEssendo il nuovo cannone da 85 mm troppo grande per poter venire immediatamente installato nella torretta degli esistenti T-34, i comandi sovietici ordinarono agli ingegneri di creare un mezzo \"ad interim\" sull'esempio dei cannoni d'assalto tedeschi: uno scafo di carro senza torretta per un nuovo cannone con limitato brandeggio.\nQuesto mezzo nasceva come una trasformazione del semovente d'assalto SU-122, sostituendo l'obice da 122\u00a0mm con un cannone controcarro ad alta velocit\u00e0 D5-T da 85 mm. L'adozione di questa arma rendeva possibile, per un mezzo dalle dimensioni ridotte e molto mobile, perforare la corazzatura laterale o posteriore di un Panther o di un Tiger da distanza di sicurezza.\nIl SU-85 venne prodotto negli stabilimenti Uralma\u0161 di Sverdlovsk negli Urali, ed entr\u00f2 in servizio per la prima volta nell'agosto del 1943. Venne impiegato fino alla fine del conflitto, oltre che dall'Armata Rossa, anche dalle forze polacche e cecoslovacche, che in quel tempo operavano a fianco delle forze russe.\nVersioni.\nDue furono le versioni prodotte del SU-85. La prima aveva una cupola del capocarro fissa con tre visori e un periscopio. La seconda versione \"SU-85M\" montava la stessa cupola del carro T-34/85 che permetteva la visione a 360\u00b0. Inoltre questa seconda versione utilizzava lo scafo pi\u00f9 grande che verr\u00e0 utilizzato anche per il successivo SU-100 e pertanto poteva trasportare 60 colpi al posto dei precedenti 48.\nVerso la fine del 1944 la produzione del SU-85 venne interrotta e sostituita da quella del SU-100.\nImpiego postbellico.\nL'entrata in servizio del SU-100 e la conseguente fine della produzione in serie non posero fine alla carriera del SU-85. Infatti, man mano che il SU-100 si faceva sempre pi\u00f9 disponibile, il SU-85 venne tolto dal servizio attivo dell'armata rossa per essere trasferito al servizio attivo nell'Esercito Popolare Polacco, in quello Cecoslovacco e in quello Jugoslavo, alleati dell'Unione Sovietica. Dopo la fine della guerra i restanti esemplari in servizio nell'Armata Rossa furono esportati per il servizio nelle forze armate dei Paesi Satelliti dell'Europa dell'Est, dove sembra che siano rimasti in servizio fino alla met\u00e0 degli anni cinquanta."}
{"id": "321159", "revid": "2180841", "url": "https://it.wikipedia.org/wiki?curid=321159", "title": "Albano da Magonza", "text": "\u00c8 venerato come santo martire dalla Chiesa cattolica.\nBiografia.\nI suoi dati biografici sono molto incerti, ma la sua esistenza non \u00e8 generalmente in discussione.\nLe poche notizie sulla vita di questo santo ci vengono dal martirologio di Rabano Mauro Magnenzio (VIII secolo) il quale racconta che Albano al tempo dell'imperatore Teodosio I venne inviato da sant'Ambrogio assieme a Teonesto, vescovo di Filippi, Tabra, Tabrata e Orso, come missionario in Gallia per evangelizzare le genti pagane. Alcuni sostengono che il vescovo Teonisto e i suoi seguaci si fossero ritrovati a peregrinare per il mondo perch\u00e9 espulsi dalla propria diocesi. \nFermatisi ad \"Augusta\" (probabilmente Aosta), Orso mor\u00ec martire.\nTeonisto e Albano arrivarono a Magonza presso il vescovo Aureo, ma poco tempo dopo un'incursione dei Vandali port\u00f2 all'uccisione sia del vescovo che del sacerdote. \nLa leggenda racconta che Albano venne sorpreso in preghiera e decapitato, ma egli, presa la propria testa in mano, si port\u00f2 nel luogo dove voleva essere sepolto. \nCulto.\nQuesto santo \u00e8 molto venerato nel sud della Germania e nella Svizzera di lingua tedesca, dove lo si festeggia il 21 giugno. Viene spesso ritratto con in mano la propria testa, in ricordo del suo martirio. Spesso viene confuso con un altro martire di questo periodo, sant'Albano d'Inghilterra. \nCarlo Magno eresse nei pressi di Magonza un'abbazia in suo onore, l'Abbazia di Sant'Albano, che fu per molto tempo la sede vescovile di questa citt\u00e0."}
{"id": "321162", "revid": "1315817", "url": "https://it.wikipedia.org/wiki?curid=321162", "title": "Compagnie della Calza", "text": "Le Compagnie della Calza erano delle compagnie di giovani nobili veneziani che organizzarono la vita di spettacolo veneziana tra il XV e il XVI secolo.\nCome dice un memorialista nate:\nOgni anno, all'inizio di carnevale, ogni Compagnia organizzava una serie di spettacoli riservati alla nobilt\u00e0 veneziana nei quali venivano impiegati (a spese della compagnia) celebri buffoni del tempo, ma anche dei veri e propri spettacoli teatrali con la presenza anche di famosi autori come il Ruzante e Pietro Aretino.\nLe Compagnie.\nLe varie compagnie avevano nomi di fantasia sia ispirati dalle virt\u00f9 come ad esempio quelle dei \"Floridi\", degli \"Uniti\", e dei \"Concordi\"; altri invece traevano ispirazione dai mestieri come gli \"Ortolani\" e i \"Zardinieri\". Le compagnie si distinguevano per le calze colorate dei colori della compagnia e per complicati ricami che richiamano il nome della compagnia stessa.\nNel quadro di Vittore Carpaccio la \"Partenza dei fidanzati\" che fa parte del ciclo delle Storie di sant'Orsola, si vede chiaramente il complicato ricamo con la sigla F.[ratelli] Z.[ardinieri] sulla manica sinistra di uno dei due.\nDurante le feste per la visita di sovrani, come quella di Enrico III di Francia del 1574, a quella annuale dell'Ascensione (in veneziano la festa della \"Sensa\") d'importanza pari al carnevale per i veneziani, le Compagnie della Calza venivano mobilitate per l'organizzazione di cortei sui canali, per apparare il Bucintoro e la diffusione di eventi spettacolari per le calli della citt\u00e0.\nLe feste e gli spettacoli.\nFra gli spettacoli precipui di Venezia promosse dalle compagnie della calza vi erano le \"Momarie\", sorta di processioni mascherate fatte lungo i canali dove venivano rappresentate le battaglie fra \"Vizi\" e \"Virt\u00f9\", il trasporto di teatri galleggianti apparati lungo i principali canali, cene preparate sui ponti per gli ambasciatori e i sovrani in visita a Venezia.\nDurante la festa della \"Sensa\" veniva poi allestita in piazza San Marco la \"Caza al toro\" (la \"caccia al toro\"), una specie di corrida con la partecipazione di buffoni e autori-attori della commedia alla \"villanesca\", di cui erano autori fra gli altri Ruzante, Menato e Cherea. Secondo le fonti coeve Ruzante lavor\u00f2 per la compagnie degli \"Immortali\" e gli \"Ortolani\" anche se spesso le sue commedie furono censurate a causa delle \"sconcezze\" contenute nei suoi testi.\nOltre a Ruzante, anche altri commediografi lavorarono per le Compagnie della Calza veneziane, uno per tutti Pietro Aretino che nel 1542 mise in scena una sua commedia: \"La Talanta\" per la compagnia dei \"Sempiterni\", con la scenografia dipinta da Giorgio Vasari, come recita il sottotitolo della commedia:\nMolti pittori e architetti lavorarono per queste compagnie, ad esempio Tiziano, nel 1541, anche lui per i \"Sempiterni\".\nLo stesso Giorgio Vasari nella \"Vita di Taddeo Zuccari\" riporta la notizia di un teatro costruito in legno da Andrea Palladio e decorato dal pittore Federico Zuccari, per una Compagnia della Calza non citata (anche se fonti recenti l'attribuiscono alla \"Compagnia degli Accesi\"):\nPurtroppo il teatro di Palladio, essendo di legno, and\u00f2 distrutto con un incendio che si svilupp\u00f2 nel Convento della Carit\u00e0 a cui il teatro era collegato.\nLa testimonianza pi\u00f9 importante sulle Compagnie della calza \u00e8 riportata nelle cronache in dialetto veneziano del memorialista Marin Sanudo il giovane.\nFrancesco Sansovino nel suo libro \"Venetia, citt\u00e0 nobilissima, et singolare\" scrive che fino al 1562, a Venezia, le Compagnie della Calza in attivit\u00e0 erano ben 43.\nIconografia.\nI compagni della calza sono comparsi nell'iconografia dei pittori di scuola veneta del XVI secolo.\nOggi visibili grazie, soprattutto, ai teleri di Vittore Carpaccio delle \"Storie di sant'Orsola\". Nel telero \"Incontro dei fidanzati e partenza dei pellegrini\" \u00e8 particolarmente riconoscibile sulla manica di un personaggio, probabilmente Antonio Loredan la cui famiglia ha commissionato la serie, un complicato e ricco ricamo nella cui impresa le iniziali \"F\" e \"Z\" con in mezzo la rappresentazione di un albero, una dama e una zappa ovvero gli attributi del lavoro della terra e dell'amor cortese \u00e8 stata riconosciuta nella sigla la parola \"Fratelli Zardinieri\" riferita alla \"Compagnia della calza degli Zardinieri\" citata spesso nei \"Diari\" di Marino Sanudo.\nA causa delle dimensioni ridotte non sono stati, fino ad oggi, decifrati gli altri ricami dei compagni che compaiono negli altri teleri.\nMa non furono questi gli unici ritratti di compagni della calza, sempre Carpaccio nel suo quadro \"Miracolo della Croce a Rialto\" compaiono ben due compagni della calza uno dei quali ha sul cappuccio un'impresa decifrabile come di una sirena col motto latino \"Memento\" anche se non conosciamo la compagnia di riferimento.\nMa il ritratto pi\u00f9 famoso si trovava negli affreschi di Giorgione dell'ormai scomparso, nella struttura originaria, \"Fondaco dei Tedeschi\", accanto al Ponte di Rialto. Purtroppo dell'affresco staccato e riposto alla Ca' d'Oro non rimane che qualche ombra. L'incisore Cesare Vecellio, parente di Tiziano, ha fatto una copia (mutuandola da Carpaccio), che \u00e8 incisa nel suo libro \"Degli habiti antichi et moderni di diverse parti del mondo\" (1590) dove la figura del Compagno della Calza \u00e8 in primo piano anche se di schiena."}
{"id": "321163", "revid": "124992626", "url": "https://it.wikipedia.org/wiki?curid=321163", "title": "Philips Sport Vereniging", "text": "Il Philips Sport Vereniging (olandese \"Unione Sportiva Philips\"), meglio noto come PSV Eindhoven, o pi\u00f9 semplicemente come PSV, \u00e8 una societ\u00e0 polisportiva olandese con sede nella citt\u00e0 di Eindhoven, nota principalmente per la sua sezione calcistica, che milita nella Eredivisie, la massima divisione del campionato olandese.\nFondata nel 1913, la squadra di calcio del PSV ha vinto 24 titoli olandesi, 9 coppe nazionali e 12 supercoppe, che ne fanno la seconda squadra olandese pi\u00f9 titolata in campo nazionale dietro all', nonch\u00e9 la seconda classificata nella graduatoria perpetua dell'Eredivisie. In ambito internazionale \u00e8, invece, la terza squadra olandese (superata anche dal ), avendo vinto una Coppa dei Campioni ed una Coppa UEFA; nel 1988 ha, tuttavia, centrato il cosiddetto \"treble\". Insieme con e fa parte delle \"tre grandi\" del calcio olandese.\nGioca le partite interne al Philips Stadion, in tenuta biancorossa.\nStoria.\nOrigini e primo cinquantennio (1913-1962).\nIl PSV viene fondato il 31 agosto 1913, in occasione del centenario dell'indipendenza dei Paesi Bassi dalla Francia come squadra per gli impiegati della nota industria di apparecchiature tecnologiche Philips.\nNegli anni venti disputa regolarmente il girone sud del campionato nazionale, vincendo il primo titolo nella stagione 1928-29. La squadra si afferma anche nel campionato 1934-35, e in quello 1950-51. Vince poi la prima coppa nazionale nel 1950, mentre nel 1955 partecipa alla neonata Coppa dei Campioni pur non essendo campione in carica; viene per\u00f2 eliminato nel primo turno dal Rapid Vienna. Nella stagione successiva Coen Dillen diventa capocannoniere del campionato con ben quarantatr\u00e9 gol.\nIl PSV vince il quarto titolo nella stagione 1962-63 e partecipa alla Coppa dei Campioni 1963-64, dove viene sconfitto nei quarti di finale dagli svizzeri dello Zurigo. Quella stessa stagione viene chiusa con il secondo posto in campionato, per il resto, nel decennio la squadra rimane spesso lontano dal vertice, arrivando addirittura quattordicesimo nella stagione 1967-1968. In quel periodo fanno per\u00f2 il loro esordio in squadra alcuni giocatori che si riveleranno fondamentali per il club, come Harry Lubse e Willy van der Kuijlen, quest'ultimo pi\u00f9 volte capocannoniere del campionato, nonch\u00e9 miglior realizzatore di tutti i tempi nella Eredivisie.\nI biancorossi arrivano nel 1969 a disputare la finale della coppa nazionale, ma vengono sconfitti dal Feyenoord. Complice per\u00f2 la contemporanea vittoria del titolo della squadra di Rotterdam, il PSV partecipa alla Coppa delle Coppe 1969-70, dove viene eliminato dalla Roma negli ottavi di finale, ma solo grazie al lancio della moneta. La squadra partecipa anche alla successiva edizione di Coppa delle Coppe sempre senza vincere la coppa nazionale, ma in questa occasione arriva a disputare la semifinale. Qui il PSV incontra il Real Madrid, che vince 2-1 il ritorno in Spagna dopo aver concluso la partita di andata a reti inviolate.\nL'affermazione e il primo successo europeo (1963-1978).\nNella prima parte degli anni settanta entrano in squadra giocatori come Jan van Beveren, Jan Poortvliet, i gemelli Ren\u00e9 e Willy van de Kerkhof protagonisti anche con la nazionale olandese pi\u00f9 l'allenatore Kees Rijvers, e la squadra conquista nel 1974 la seconda Coppa dei Paesi Bassi, vinta battendo in finale il NAC Breda 6-0. Nella stagione successiva arriva anche Huub Stevens, e il PSV raggiunge nuovamente la semifinale della Coppa delle Coppe, nella quale tra l'altro Willy van der Kuijlen \u00e8 capocannoniere. A sbarrare la strada per la finale agli olandesi sono per\u00f2 i futuri campioni della Dinamo Kiev. Ad ogni modo la stagione viene chiusa con la conquista del quinto titolo, che apre la strada ad una nuova partecipazione europea, questa volta in Coppa dei Campioni. Anche in questo caso gli olandesi raggiungono una semifinale europea, che li vede opposti ai francesi del Saint-\u00c9tienne, a cui basta per\u00f2 vincere 1-0 la partita di andata in casa e mantenere lo 0-0 nel ritorno a Eindhoven per disputare la finale.\nUno dei punti pi\u00f9 alti della storia del PSV \u00e8 raggiunto nella stagione 1977-78: la squadra vince il settimo titolo, inoltre conquista la Coppa UEFA sconfiggendo in finale il Bastia: dopo aver pareggiato 0-0 in Francia, gli olandesi vincono 3-0 nel ritorno disputato al Philips Stadion. Motivo di ulteriore soddisfazione \u00e8 il fatto che il miglior marcatore della manifestazione \u00e8 un giocatore biancorosso, Gerrie Deijkers.\nNegli anni a seguire alcuni dei protagonisti dei successi vengono ceduti, mentre altri come Hans van Breukelen e il futuro Pallone d'oro 1987 Ruud Gullit vengono acquistati. Tuttavia il PSV arriva fino alla met\u00e0 degli anni ottanta senza pi\u00f9 conquistare trofei, pur classificandosi sempre in posizioni di campionato che gli consentono di disputare regolarmente le competizioni europee. La squadra torna infatti a vincere il campionato nella stagione 1985-1986, e bissa il successo l'anno successivo.\nL'era Hiddink e il \"treble\" (1979-1989).\nNel 1988 il PSV, allenato dall'esordiente Guus Hiddink e composto da giocatori di rilievo come Ronald Koeman, Eric Gerets, S\u00f8ren Lerby, Gerald Vanenburg e Wim Kieft, vince la Coppa dei Campioni. Curiosamente gli olandesi si aggiudicano il trofeo senza pi\u00f9 vincere dai quarti di finale in poi: i biancorossi estromettono infatti dalla competizione sia il Bordeaux che il sempre pareggiando, 1-1 in trasferta e 0-0 tra le mura amiche, avendo quindi la meglio grazie alla regola dei gol fuori casa.\nSi arriva cos\u00ec al 25 maggio 1988, giorno in cui a Stoccarda si disputa la finale, che vede opposti agli olandesi i portoghesi del Benfica. Il risultato rimane sullo 0-0 anche dopo i tempi supplementari, cos\u00ec sono necessari i tiri di rigore. Anche grazie ad una decisiva parata di van Breukelen sul tiro di Veloso, ad alzare al cielo la coppa sono gli olandesi. Per completare la stagione nel migliore dei modi il PSV conquista anche il decimo titolo nazionale vincendo il campionato nel quale Kieft \u00e8 capocannoniere. Con la vittoria nella stessa stagione anche della Coppa dei Paesi Bassi il PSV realizza il \"treble\".\nNella stagione successiva si aggiunge al gruppo il brasiliano Rom\u00e1rio, autore di 19 gol in campionato, ma l'11 dicembre 1988 la compagine olandese viene sconfitta a Tokyo nella Coppa Intercontinentale dai campioni della Coppa Libertadores, gli uruguaiani del Nacional: dopo il 2-2 dei 120 minuti regolamentari, il PSV perde per 7-6 ai rigori. Nel febbraio del 1989 il PSV viene sconfitto anche nella Supercoppa europea dal Mechelen: i belgi vincono per 3-0 tra le mura amiche, poi la vittoria per 1-0 dei biancorossi a Eindhoven non \u00e8 sufficiente a ribaltare il risultato dell'andata. A fine stagione la squadra pu\u00f2 per\u00f2 festeggiare l'undicesimo titolo nazionale, il quarto consecutivo.\nAnni novanta (1989-1999).\nNel 1989-90, dopo la partenza di Koeman, il PSV si piazza secondo in campionato, ma vince la Coppa dei Paesi Bassi battendo in finale il . Nel 1990 Hiddink lascia la panchina della squadra, che viene affidata a Bobby Robson. Sotto la sua gestione il PSV, guidato dalla stella Rom\u00e1rio, capocannoniere della Eredivisie per tre stagioni di fila dal 1988-89 al 1990-91, vince il campionato 1990-91 (per una differenza reti migliore rispetto all'Ajax) e il successivo (alla penultima giornata, dopo il match contro il ), ma non fa molta strada nelle competizioni europee e nel 1992 la collaborazione con il tecnico inglese si interrompe. Nella stagione 1992-93 la formazione biancorossa, guidata dal nuovo allenatore Hans Westerhof, vince per la prima volta la Supercoppa dei Paesi Bassi, ma viene eliminata nella fase a gironi della Champions League dopo aver terminato all'ultimo posto il gruppo vinto dal Milan. Nel 1993 Rom\u00e1rio si trasferisce al , mentre in panchina arriva il tecnico Aad de Mos, che conduce i suoi al terzo posto in Eredivisie nel 1993-94.\nLa stagione 1994-95 \u00e8 un po' travagliata: malgrado siano ingaggiati buoni giocatori come il belga Luc Nilis e il diciottenne brasiliano Ronaldo (30 gol nella stagione dell'esordio in Europa), che vanno a formare un valido tandem offensivo, la squadra cambia allenatore in corsa, con Dick Advocaat che si insedia a stagione iniziata, e finisce terza in campionato. Nel 1995-96, l'ultima di un sovente infortunato Ronaldo (pur autore di 12 gol) con la maglia del PSV prima del suo passaggio al Barcellona, la squadra si piazza seconda e vince la coppa nazionale sconfiggendo per 5-2 lo in finale. Bisogna attendere l'annata seguente per tornare a vincere il titolo, con l'arrivo del presidente Harry van Raaij e di giocatori come Phillip Cocu, Wim Jonk e Jaap Stam e Boudewijn Zenden, con Nilis capocannoniere del torneo (21 gol). Nel campionato 1997-98 la squadra si piazza seconda alle spalle dell'Ajax e perde sempre contro l'Ajax la finale della coppa nazionale, mentre in Champions League il secondo posto nella fase a gironi davanti a Newcastle e Barcellona non \u00e8 sufficiente per qualificarsi alla fase ad eliminazione diretta.\nL'estate del 1998 \u00e8 segnata dalle partenze di elementi di spicco quali Cocu, Stam, Zenden, Jonk e del tecnico Advocaat, rimpiazzato dal rientrante Bobby Robson in attesa della nomina di Eric Gerets, non ancora in possesso del patentino per allenare. Sul fronte degli arrivi \u00e8 ingaggiato il promettente attaccante Ruud van Nistelrooy, che segna 31 gol in 34 partite di campionato, in un'ottima coppia d'attacco con Nilis. All'ultima giornata il PSV batte per 3-2 l' grazie ad un gol all'ultimo minuto di Arnold Bruggink, ottenendo il terzo posto, utile per qualificarsi alla Champions League.\nEgemonia nazionale (2000-2008).\nNel 1999 la societ\u00e0 affida la panchina a Eric Gerets. A van Nistelrooy si affiancano Mark van Bommel, Johann Vogel e Wilfred Bouma, che compongono una squadra competitiva, capace di vincere il quindicesimo campionato nel 2000. Il PSV si aggiudica nuovamente il titolo l'anno successivo, anche grazie ai gol di Mateja Ke\u017eman alla sua prima stagione nel club. Anche in questa occasione gli olandesi non riescono a superare la fase a gruppi della Champions League, ma il terzo posto nel girone nell'edizione 2000-01 consente loro di proseguire il cammino in Coppa UEFA. Qui il PSV elimina il negli ottavi di finale, ma viene eliminato nei quarti dal Kaiserslautern. Nella stagione successiva si assiste ad un altro terzo posto, davanti alla Lazio, nella prima fase della Champions League. Nella successiva partecipazione alla Coppa UEFA il PSV viene eliminato ai calci di rigore nei quarti dai connazionali e futuri vincitori del Feyenoord.\nNel 2002 la squadra viene affidata nuovamente a Hiddink, che \u00e8 reduce dal quarto posto nei mondiali nippo-coreani con la Corea del Sud. Di quella squadra faceva parte Park Ji-sung, che viene ingaggiato insieme ad Arjen Robben, e la squadra conquista il diciassettesimo titolo nazionale. Nella stagione successiva arriva un altro coreano, Lee Young-Pyo e la squadra si piazza seconda in Eredivisie a sei punti dalla capolista Ajax, mentre si classifica nuovamente terza nel gruppo della Champions League, e torna a disputare la Coppa UEFA. Qui, dopo aver eliminato il Perugia nei sedicesimi, viene eliminato nei quarti dal Newcastle.\nIl PSV offre una buona prova nella Champions League 2004-05: supera i gironi e passa alla fase a eliminazione diretta insieme all'Arsenal e qui elimina prima il Monaco, poi il Lione ai rigori. Approda dunque alle semifinali, dove incontra il Milan, da cui viene sconfitto per 2-0 a Milano, per poi vincere per 3-1 in casa. In finale vanno per\u00f2 i rossoneri grazie alla regola dei gol fuori casa. La squadra ottiene il \"double\" domestico vincendo campionato e coppa nazionale, ma al termine della stagione molti giocatori sono ceduti. Con nuovi innesti come Mika V\u00e4yrynen, Osmar Ferreyra e il centrocampista nazionale belga del Timmy Simons il PSV riesce nuovamente a superare la fase a gironi della Champions League, qualificandosi grazie al secondo posto nel gruppo alle spalle del Milan, ma viene eliminato negli ottavi dal Lione, vincitore in entrambe le partite. La squadra chiude per\u00f2 la stagione aggiudicandosi con largo anticipo il diciannovesimo titolo.\nNell'estate 2006 viene ingaggiato il tecnico Ronald Koeman, e si uniscono al gruppo due calciatori che avevano ben figurato nei recenti mondiali tedeschi con le loro nazionali: \u00c9dison M\u00e9ndez nell'Ecuador e Carlos Salcido nel Messico. Il PSV supera la fase ad eliminazione della Champions League, in seguito ha la meglio sui vice-campioni uscenti dell'Arsenal negli ottavi di finale, ma si arrende nei quarti al Liverpool, che aveva gi\u00e0 incontrato nella prima fase, e che arriver\u00e0 in finale. A fine stagione il club pu\u00f2 comunque festeggiare il ventesimo titolo nazionale, ma successivamente Phillip Cocu, Arouna Kon\u00e9 e Alex vengono ceduti. Koeman trova in Mike Zonneveld, Kenneth Perez e Danko Lazovi\u0107 adeguati sostituti, a cui si\naggiungono Danny Koevermans dall', pi\u00f9 Isma\u00efl Aissati e Otman Bakkal di rientro dal prestito al .\nIl 31 ottobre 2007 Koeman si trasferisce al Valencia e la squadra viene temporaneamente affidata all'assistente di Koeman, Jan Wouters, fino alla nomina di Sef Vergoossen. Intanto la squadra arriva terza nel girone di Champions League vinto dall'Inter. Il 31 dicembre 2007 Kenneth Perez fa ritorno all'Ajax dopo soli sei mesi e il 26 febbraio John de Jong si ritira dall'attivit\u00e0 agonistica all'et\u00e0 di soli 30 anni, per via dei postumi di un infortunio subito nel 2005. In seguito il PSV elimina il Tottenham Hotspur, battendolo 1-0 sia in casa che in trasferta agli ottavi di finale della Coppa UEFA, ma viene poi estromesso dalla competizione per mano della Fiorentina ai quarti di finale, pareggiando per 1-1 allo Stadio Artemio Franchi e perdendo per 2-0 in casa. Terminando il campionato con tre punti di vantaggio sull'Ajax, la squadra si aggiudica il ventunesimo titolo.\nAnni recenti (2008-oggi).\nNel 2008 viene ingaggiato il nuovo allenatore Huub Stevens, ma la squadra si classifica ultima nel girone di Champions League, e in campionato accumula un consistente svantaggio dalla vetta della classifica. Cos\u00ec Stevens si dimette a gennaio, e lascia il posto a Dwight Lodeweges, tecnico delle giovanili, che conduce il PSV al quarto posto in campionato.\nNella stagione successiva, con il nuovo allenatore Fred Rutten, la squadra vince il girone di Europa League, ma viene eliminata nei sedicesimi dall'Amburgo, mentre termina il campionato in terza posizione. Partecipa cos\u00ec all'Europa League 2010-11, vincendo il girone. Il cammino della squadra termina per\u00f2 nei quarti, dove gli olandesi vengono sconfitti dal Benfica. Nella stessa stagione il PSV rifila una delle sconfitte pi\u00f9 pesanti nella sua storia al Feyenoord (10-0), con la tripletta di Jonathan Reis, le doppiette di Jeremain Lens e Bal\u00e1zs Dzsudzs\u00e1k, e i gol di Ola Toivonen, Bruno Martins Indi ed Orlando Engelaar.\nRutten si dimette a marzo 2012, e la panchina della squadra viene affidata fino al termine della stagione all'ex giocatore Phillip Cocu. Poco dopo il PSV vince per la nona volta la Coppa dei Paesi Bassi: l'8 aprile 2012 infatti, il PSV sconfigge nella finale giocata allo Stadion Feijenoord di Rotterdam l'Heracles Almelo per 3-0, con gol di Toivonen, Mertens e Lens. In campionato, invece, la squadra finisce terza, mancando nuovamente la qualificazione alla Champions League.\nLa stagione 2012-2013 segna il ritorno in panchina di Dick Advocaat; il 5 agosto 2012 la squadra si impone per 4-2 sull', vincendo per la nona volta la Supercoppa dei Paesi Bassi. Successivamente il PSV accede al tabellone principale dell'Europa League, dopo aver superato facilmente lo Zeta Golubovci nei play-off. La squadra non va al di l\u00e0 della fase a gruppi, causa il terzo posto finale nel suo girone. Alla fine della stagione arriva il secondo posto in classifica, alle spalle dell'Ajax, che permette al PSV di ritornare in Champions League dopo cinque anni; raggiunge inoltre la finale di coppa nazionale, dove viene per\u00f2 sconfitto dall'. Alla fine della stagione Advocaat viene sostituito da Phillip Cocu.\nL'annata 2013-2014 si apre con l'eliminazione ai preliminari di UEFA Champions League per mano del Milan. Il PSV chiude il campionato con un deludente quarto posto.\nNella stagione 2014-2015 la squadra di Cocu torna a vincere l'Eredivisie (22\u00ba titolo nella storia del club) a sette anni di distanza dall'ultima volta, interrompendo cos\u00ec il dominio dell'Ajax che durava da un quadriennio. Il successo \u00e8 confermato nel 2015-2016 grazie al clamoroso pari (1-1) dell'Ajax, che conduceva la classifica per una migliore differenza reti, contro il gi\u00e0 retrocesso De Graafschap all'ultima giornata e alla contemporanea vittoria ottenuta dal PSV sul campo dello Zwolle (3-1). Nella Champions League 2015-2016 il PSV diviene il primo club olandese a raggiungere la fase a eliminazione diretta dopo nove anni. \u00c8 eliminato dall'Atl\u00e9tico Madrid (8-7 ai rigori dopo un doppio 0-0 tra andata e ritorno).\nMeno soddisfacente \u00e8 la stagione seguente, conclusa al terzo posto in campionato e con una brutta eliminazione nella fase a gironi della Champions League, con l'ultimo posto nel girone e soli 2 punti ottenuti (entrambi nelle sfide contro i russi del ). Nel 2017-2018 il PSV esce, a sorpresa, ai preliminari di Europa League per mano dei croati dell' (con un doppio 1-0 tra andata e ritorno), mentre vince ancora il campionato con 83 punti (4 in pi\u00f9 dell'Ajax).\nA Cocu subentra nell'estate del 2018 un altro ex giocatore del PSV, Mark van Bommel. Superati i preliminari di UEFA Champions League, il PSV \u00e8 eliminato in un complicato girone dove si piazza ultimo con soli 2 punti conquistati. Nel campionato 2018-2019 il club di Eindhoven realizza una serie di 13 vittorie consecutive (precisamente dalla 1\u00aa giornata dell'11 agosto alla 13\u00aa del 24 novembre), interrotta alla 14\u00aa giornata da una sconfitta per 2-1 subita sul campo del ; chiuder\u00e0 il torneo al secondo posto, mentre in Coppa dei Paesi Bassi esce gi\u00e0 al secondo turno contro l'.\nLa stagione successiva inizia con una sconfitta per 2-0 contro Ajax nella Supercoppa olandese. Eliminato al secondo turno preliminare di Champions, il PSV si piazza terzo nel girone di Europa League. A dicembre, con la squadra scivolata al quarto posto in campionato, van Bommel viene esonerato con il PSV a 10 punti dalla vetta e con solo 2 partite vinte delle ultime 12 in tutte le competizioni. \nIl campionato 2020-2021 il PSV si piazza al secondo posto dietro ai dominatori ajacidi, ma migliorer\u00e0, anche se di poco, il cammino europeo, visto che superer\u00e0 il girone di Europa League da primo sopra gli spagnoli del Granada ma verranno eliminati dall'Olympiacos ai sedicesimi perdendo 4-2 in Grecia e vincendo 2-1 in casa.\nStadio.\nLo stadio dove gioca le partite casalinghe \u00e8 il Philips Stadion di Eindhoven. Ha una capienza modesta (35.000 posti tutti a sedere), ma \u00e8 un impianto in cui si sono disputate molte finali di Coppe europee e, pi\u00f9 di recente, ha fatto parte del novero degli stadi che hanno ospitato l'Europeo 2000, organizzato da Belgio e Paesi Bassi.\nFu costruito nello stesso periodo in cui fu fondato il club, bench\u00e9 la sua attuale capienza sia stata raggiunta soltanto attraverso vari programmi di modernizzazione attuati per tutta la durata della gloriosa storia della squadra. L'affluenza stagionale pi\u00f9 alta di pubblico si verific\u00f2 nella stagione 2004-2005, con una media di 31.700 spettatori.\nAllenatori.\nL'allenatore pi\u00f9 famoso del PSV \u00e8 Guus Hiddink, che ha intervallato la conduzione tecnica del PSV con quella della nazionale olandese, guidata al quarto posto a Francia 1998, e della nazionale sudcoreana, condotta ad un sorprendente quarto posto a Giappone-Corea del Sud 2002. Nel 2005 Hiddink ha accettato la doppia veste di allenatore del PSV e della nazionale australiana, con cui \u00e8 riuscito a qualificarsi a Germania 2006. Con il PSV Hiddink ha ottenuto grandi successi, su cui spicca la vittoria della Coppa dei Campioni nel 1987-1988.\nDi seguito \u00e8 riportata la lista degli allenatori che si sono succeduti alla guida del PSV dalla sua fondazione.\nStatistiche e record.\nPartecipazione ai campionati e ai tornei internazionali.\nCampionati nazionali.\nAlla stagione 2020-21 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche individuali.\nil giocatore con pi\u00f9 presenze nelle competizioni europee \u00e8 Wilfred Bouma a quota 78, mentre il miglior marcatore \u00e8 Willy van der Kuijlen con 25 gol.\nStatistiche di squadra.\nA livello internazionale la miglior vittoria \u00e8 il 10-0 ottenuto contro l' nel primo turno della Coppa delle Coppe 1974-1975, mentre la peggior sconfitta \u00e8 rappresentata dal 6-0 subito dal nei sedicesimi della Coppa UEFA 1979-1980.\nOrganico.\nRosa 2021-2022.\n\"Rosa, numerazione e ruoli, tratti dal sito ufficiale, sono aggiornati al 6 settembre 2021.\""}
{"id": "321174", "revid": "228587", "url": "https://it.wikipedia.org/wiki?curid=321174", "title": "Umberto Natali e Amina Nuget", "text": "Storia.\nAlla fine del 1943 Fortunato e Ester Della Riccia, in quanto ebrei dovettero lasciare Firenze e rifugiarsi presso la loro tenuta di campagna a Pescia, per sfuggire alle persecuzioni naziste. Delle tre figlie, Miriam, la pi\u00f9 grande, rimase con i genitori, mentre le due pi\u00f9 piccole, Lea e Michal, furono nascoste al collegio Don Bosco di Montecatini e protette dalle suore. Umberto Natali, fattore della famiglia Della Riccia, procur\u00f2 i viveri sia a Fortunato ed Ester con Miriam, che a Lea e Michal, per tutto il tempo che dovettero rimanere nascosti. Quando poi la famiglia Della Riccia fu denunciata alla Gestapo e il 20 aprile 1944 i soldati catturarono il padre e la madre, le tre ragazze furono accolte da Umberto Natali e dalla moglie Amina, nascoste e accudite come proprie figlie fino a che esse non poterono raggiungere una zia a Lucca, dove rimasero fino alla fine della guerra. Umberto Natali continu\u00f2 a recarsi a Lucca per portare da mangiare alle ragazze, che non avevano le tessere annonarie.\nA distanza di anni, le tre sorelle Della Riccia non dimenticarono mai i loro salvatori Umberto e Amina Natali e si attivarono affinch\u00e9 fosse riconosciuta ufficialmente la loro eroicit\u00e0. Il caso, fra i tanti, fu analizzato dalla fondazione Yad Vashem, che il 26 novembre 2003 decise d'insignire i coniugi Natali del titolo di Giusti tra le Nazioni e di apporre i loro nomi sui muri del Giardino dedicato alla Memoria dell'Olocausto, a Gerusalemme. La cerimonia di attribuzione del titolo fu tenuta nel 2004 presso il Comune di Uzzano, dove i coniugi Natali si erano trasferiti da tempo, alla presenza della sola Amina, essendo il marito Umberto morto alcuni anni prima.\nL'11 maggio 2008 \u00e8 stato intitolato ad Amina Nuget il nuovo Centro polivalente del Comune di Uzzano."}
{"id": "321190", "revid": "77358", "url": "https://it.wikipedia.org/wiki?curid=321190", "title": "Ska core", "text": ""}
{"id": "321191", "revid": "712828", "url": "https://it.wikipedia.org/wiki?curid=321191", "title": "Hepzibah Smith", "text": ""}
{"id": "321193", "revid": "290023", "url": "https://it.wikipedia.org/wiki?curid=321193", "title": "Emozioni", "text": ""}
{"id": "321195", "revid": "785863", "url": "https://it.wikipedia.org/wiki?curid=321195", "title": "Kang il Conquistatore", "text": "Kang il Conquistatore (\"Kang the Conqueror\"), il cui vero nome \u00e8 Nathaniel Richards, \u00e8 un personaggio immaginario dei fumetti creato da Stan Lee e Jack Kirby nel 1964, pubblicato dalla Marvel Comics. \u00c8 un supercriminale che interagisce prevalentemente con i Vendicatori, sebbene abbia molti legami con i Fantastici Quattro.\nProveniente dal XXX secolo, la sua peculiarit\u00e0 \u00e8 per l'appunto quella di poter viaggiare nel tempo. Proprio durante uno di questi viaggi \u00e8 entrato in contatto con i Vendicatori, di cui periodicamente torna a incrociare la strada.\nBiografia del personaggio.\nNathaniel Richards, l'uomo che sarebbe diventato Kang, \u00e8 nato sulla Terra di un XXX secolo alternativo rispetto a quella in cui vivono ed operano altri superesseri, come i Guardiani della Galassia. La Terra \u00e8 stata trasformata in un paradiso con una societ\u00e0 evolutissima dal punto di vista tecnologico grazie a Nathaniel Richards padre di Reed (Mister Fantastic dei Fantastici Quattro). Nathaniel dopo essersi recato dal XIX secolo nel futuro, ebbe un figlio da una donna di quell'era che prender\u00e0 il suo nome, ne consegue che Nathaniel/Kang e Reed Richards sono fratellastri.\nIl giovane Nathaniel, erudito studioso, era insoddisfatto di questo mondo pacifico. Studia la storia delle guerre nella sua brama di dominazione di un'era pi\u00f9 selvaggia. La sua lunga degenza ospedaliera, dovuta alle gravi ferite riportate da dei bulli (e la conseguente quasi totale rovina finanziaria della sua famiglia), molto probabilmente accentu\u00f2 questi impulsi. Scopr\u00ec la tecnologia per viaggiare nel tempo che aveva inventato uno dei suoi antenati (che poteva essere suo padre Nathaniel Richards o il Dottor Destino).Ispirandosi al Dottor Destino, si costru\u00ec un'armatura, o per meglio dire, un arsenale ambulante. Fece molti viaggi nella storia, modificandola, diventando il faraone Rhama-Tut nonch\u00e9 creando varie copie temporali di s\u00e9 stesso.\nUna di queste copie di Kang decise di combattere gli eroi del XX secolo come una sfida degna di essere fatta, man mano che i Vendicatori lo sconfiggevano si sentiva sempre pi\u00f9 adirato. Nel corso di questi viaggi, assunse brevemente anche altre identit\u00e0, tra cui quella del Centurione Scarlatto. Cercando di tornare al suo tempo, si \"scontr\u00f2\" con un altro crononauta (sembra proprio il Dottor Destino). Di conseguenza, si ritrov\u00f2 mille anni avanti rispetto alla sua era, nel XL secolo. Vi trov\u00f2 un mondo imbarbarito e dimentico di larga parte del progresso scientifico-tecnologico. Gli fu relativamente facile diventarne il signore, ma continu\u00f2 a meditare la vendetta contro gli eroi del XXI secolo.\nUltimamente Kang rivel\u00f2 ad una giovane versione di s\u00e9 stesso il proprio futuro, ma questa, spaventata, torn\u00f2 nell'epoca dei Vendicatori per cercare aiuto nell'intento di sconfiggere Kang. Questa versione form\u00f2 i Giovani Vendicatori, il giovane Kang (che aveva assunto l'identit\u00e0 di Iron Lad) uccise la sua versione pi\u00f9 vecchia creando un paradosso temporale.\nMa alla fine ritorn\u00f2 al suo futuro portando con s\u00e9 l'armatura di Kang con dentro il sistema operativo del defunto Visione: questa armatura diventer\u00e0 Visione II. Una di queste versioni di Kang, giunto all'et\u00e0 di settanta anni e prendendo atto che tutti i suoi sforzi non erano riusciti a renderlo felice (e, men che meno, a far resuscitare la sua amata Ravonna) decide di tornare nell'Egitto pre-dinastico e riprendere il ruolo del faraone Rhama-Tut. Lo governa saggiamente per decenni. Si costruisce una piramide, a guardia della quale pone dei vampiri e si sta preparando alla morte, quando decide di tornare nel XXI secolo, per aiutare i Vendicatori in un'ennesima lotta contro s\u00e9 stesso, nelle vesti di Kang. La versione sconfitta di Kang decise di rastrellare tutti gli universi possibili, per eliminare tutte le copie di s\u00e9 stesso, onde impedire che una di esse diventi mai il faraone Rhama-Tut che lo ha sconfitto. Non si rese conto che, cos\u00ec facendo, non faceva altro che creare nuovi universi alternativi. Il faraone Rhama-Tut decise di lasciare questa dimensione, diventando il re del Limbo Immortus. In tali vesti, celebr\u00f2 le nozze tra Visione e Wanda Maximoff (pi\u00f9 conosciuta come Scarlet) e tra lo Spadaccino (Jacques Duquesne) e Mant\u00ecs. Invecchiando nel limbo vide il tempo scorrere al contrario fino ad arrivare al Big Bang, in cui venne ucciso dall'esplosione. Il Dottor Destino durante uno dei suoi viaggi nel tempo ne rinven\u00ec il cadavere scheletrificato e lo riport\u00f2 nella sua epoca di origine, il XXX secolo. L\u00ec insieme ad un redivivo Nathaliel Richards ne celebr\u00f2 il funerale.\nCarattere.\nLo studio della storia della guerra dimostra una notevole propensione di Kang alla battaglia e alla conquista (da cui il suo soprannome) e anche un contorto senso dell'onore. S\u00ec \u00e8 dimostrato molto affettuoso verso il figlio Scarlet Centurion ma lo ha anche educato con un'educazione ferrea e molte punizioni. In un incontro con Thanos Kang ha dichiarato di nutrire molto rispetto per il titano nonostante fossero nemici in quell'occasione.\nPoteri e abilit\u00e0.\nKang \u00e8 uno studioso esperto di storia e fisica (specializzato in viaggi nel tempo). Utilizzando le tecnologie del 40\u00ba secolo, ha imparato a combattere abilmente e a sviluppare tattiche complesse, e conosce pi\u00f9 di chiunque altro i principi del viaggio nel tempo. Kang indossa armature da battaglia altamente avanzate che gli consentono parecchi vantaggi. Oltre ad aumentare le sue abilit\u00e0 fisiche a livelli sovrumani, sono in grado di creare ologrammi e campi di forza, hanno al loro interno una fornitura di 30 giorni di aria e il cibo, e gli conferiscono la capacit\u00e0 di controllare altre forme di tecnologia. Attraverso la sua \"Nave del tempo\", Kang ha accesso alla tecnologia di qualsiasi secolo, e una volta ha sostenuto che la sua nave da sola potrebbe distruggere la Luna. Egli \u00e8 anche molto pi\u00f9 resistente alle radiazioni rispetto all'uomo del presente.\nNei panni di Rama-Tut, ha usato una pistola a raggi \"ultra-diode\", in grado di sottomettere alla sua volont\u00e0 gli esseri umani e, ad alta frequenza, in grado di indebolire gli esseri sovrumani e impedire l'uso dei loro poteri. Essi possono essere liberati dai suoi effetti se si spara contro di loro una seconda volta.\nCuriosit\u00e0.\nNon \u00e8 il primo personaggio dei fumetti a chiamarsi Kang. Si chiama cos\u00ec, nei fumetti di Flash Gordon, il primogenito dell'imperatore Ming, quindi fratello della principessa Aura, cognato del principe Barin. Costui ha anche un altro fratello, Zin, ed \u00e8 il padre di Ming II."}
{"id": "321198", "revid": "725642", "url": "https://it.wikipedia.org/wiki?curid=321198", "title": "Interazione apparente", "text": "In meccanica classica, un'interazione apparente, detta anche \"interazione fittizia\" o \"inerziale\", \u00e8 una forza, o un momento, che, anche se non vi viene applicata direttamente, agisce su un corpo al pari delle forze e dei momenti \"reali\", o \"effettivi\". Una definizione pi\u00f9 rigorosa pu\u00f2 essere la seguente: \nEsattamente come le interazioni reali, anche le interazioni apparenti rispettano le equazioni cardinali della dinamica e, con opportune considerazioni, anche il secondo principio della dinamica. Tuttavia, a causa della loro natura, esse non possono in alcun modo rispettare il terzo principio della dinamica, il quale si riferisce solo alle interazioni reali. Non di rado in meccanica classica, pu\u00f2 essere conveniente risolvere problemi fisici considerando sistemi di riferimento non inerziali; in ognuno di questi casi, sar\u00e0 necessario tenere in considerazione la presenza di interazioni apparenti dovute all'accelerazione del sistema. \nAd esempio, la superficie della Terra, per fenomeni su scala significativamente ampia rispetto ai moti della terra, non costituisce un valido sistema inerziale per via della sua rotazione. Se per esempio per un fenomeno come la caduta di un grave da un'altezza di pochi metri non vale la pena di tenere in considerazione i moti della terra, lo stesso non si pu\u00f2 dire per fenomeni come il lancio di un satellite o il viaggio intercontinentale di un aereo. Nell'analisi di ogni sistema fisico situato sulla Terra, sar\u00e0 dunque necessario prevedere l'esistenza di due forze apparenti: la forza di Coriolis e la forza centrifuga. Queste forze, sebbene non evidentemente distinguibili nelle attivit\u00e0 umane di ogni giorno, sono alla base di fenomeni quali il pendolo di Foucault. \nLe interazioni apparenti sono ancora pi\u00f9 evidenti in casi come il viaggio di un treno, poich\u00e9 quando il mezzo frena o accelera bruscamente i passeggeri e gli oggetti collocati a bordo del mezzo avvertiranno forze talvolta pericolosamente intense ma senza che ci sia qualcosa che li spinga. In questo caso, la superficie terrestre pu\u00f2 essere considerata approssimativamente inerziale, e pertanto il sistema di riferimento interno al treno, in accelerazione rispetto ad essa, \u00e8 sicuramente non inerziale. \nSecondo principio della dinamica in sistemi non inerziali.\nSi prenda un sistema di riferimento inerziale \"assoluto\", ossia tenuto fisso, in coordinate cartesiane formula_1 centrato nel punto formula_2 e un sistema di riferimento non inerziale in coordinate cartesiane formula_3 centrato nel punto formula_4. Sia il sistema non inerziale in \"moto roto-traslatorio\" rispetto al primo, siano formula_5 e formula_6, rispettivamente, i suoi vettori velocit\u00e0 e accelerazione angolare e sia formula_7 il vettore posizione nel sistema non inerziale. Ricordando che i versori variano rispetto al tempo, si derivi formula_8 rispetto al tempo:\ndove formula_10 \u00e8 la \"velocit\u00e0 di trascinamento\", ovvero la velocit\u00e0 di un punto solidale al sistema mobile misurata rispetto al sistema fisso. Essa deve il suo nome al fatto che il punto appare come se venisse trascinato dal moto del sistema. Derivando ulteriormente rispetto al tempo formula_11 si ottiene:\ndove formula_13 \u00e8 l\"'accelerazione di trascinamento\", formula_14 \u00e8 l'\"accelerazione centripeta\" e formula_15 \u00e8 detta \"accelerazione di Coriolis\". Si pu\u00f2 cos\u00ec estendere la validit\u00e0 del secondo principio della dinamica anche ai sistemi non inerziali purch\u00e9, oltre alle forze reali formula_16, si aggiungano anche le forze apparenti formula_17, le quali, come detto, esistono solo se il sistema \u00e8 non inerziale:\ndove formula_19 \u00e8 la \"forza di trascinamento\", formula_20 \u00e8 detta \"forza centrifuga\", mentre formula_21 \u00e8 detta \"forza di Coriolis\".\nLegame con le trasformazioni di Galileo.\nSi osservi che se il secondo sistema ha gli assi ad orientamento fisso e paralleli a quelli del sistema assoluto e si muove di moto rettilineo uniforme, ovvero formula_22 e formula_23, si ricavano le trasformazioni galileiane:\nformula_24"}
{"id": "321201", "revid": "1543377", "url": "https://it.wikipedia.org/wiki?curid=321201", "title": "Ville Valo", "text": "Sa suonare la chitarra, il basso, la batteria e le tastiere. Ville ritiene di aver inventato il \"Love Metal\", una via di mezzo tra gothic rock e gothic metal di stampo finlandese, incentrato principalmente sul tema del connubio morte-amore.\nBiografia.\nVille Hermanni Valo \u00e8 nato il 22 novembre 1976 a Helsinki, in Finlandia, da Kari e Anita Valo. Alcuni mesi dopo la nascita di Ville, la famiglia Valo si trasfer\u00ec da Vallila a Oulunkyl\u00e4, dove Ville in seguito frequent\u00f2 una scuola statale. Anita Valo lavorava in un negozio di scarpe e in seguito come dipendente della citt\u00e0 di Helsinki, mentre Kari Valo era un tassista. Successivamente abbandon\u00f2 questa professione e apr\u00ec un sexy shop a Helsinki, chiamato Aikuisten lelukauppa, dove Ville lavorava occasionalmente da adolescente.\nValo si interess\u00f2 per la prima volta di musica all'et\u00e0 di otto anni, quando compr\u00f2 l'album \"Animalize\" dei Kiss e poco dopo inizi\u00f2 a suonare il basso. Mentre era a scuola, Valo si un\u00ec al suo primo gruppo chiamato B.L.O.O.D. dove incontr\u00f2 i futuri compagni di band Mikko \"Mige\" Paananen e Mikko \"Linde\" Lindstr\u00f6m. Mentre frequentava il Conservatorio Pop &amp; Jazz di Helsinki, Valo inizi\u00f2 a suonare basso e batteria in diverse band, tra cui Eloveena Boys, Donits-Osmo Experience e Aurora, che includeva anche Linde alla chitarra. In questo periodo, incontr\u00f2 anche il futuro batterista degli HIM Mika \"Gas Lipstick\" Karppinen. Valo prov\u00f2 ad entrare alla Sibelius High School di musica e danza, ma venne rifiutato abbandonando quindi la scuola superiore per concentrarsi sulla sua musica. Ville Valo \u00e8 stato esonerato dal servizio militare finlandese a causa del fatto che soffre di asma.\nNel 2004 Valo \u00e8 stato invitato all'annuale ricevimento per festeggiare l'indipendenza della Finlandia, organizzato nel palazzo presidenziale, ma non ha potuto partecipare in quanto malato. Ha poi partecipato all'evento nel 2006.\nNel 2004 il magazine \"Kerrang!\" ha nominato Valo il pi\u00f9 grande sex symbol del mondo e nel 2011, Valo \u00e8 stato votato come \"Hottest Dude In Hard Rock And Metal\" dai lettori del magazine \"Revolver\". Valo ha risposto a questi riconoscimenti: \"Per essere onesti, non so cosa sia un sex symbol. I complimenti sono carini, ma mi sono sempre piaciuti i complimenti sulla musica.\"\nCarriera.\nHIM.\nGli HIM si formarono nel 1991 da Valo e dal bassista Mige, con il nome His Infernal Majesty. La band si sciolse nel 1993, riformandosi nel 1995 con il chitarrista Linde Lindstr\u00f6m. Successivamente si un\u00ec il tastierista Antto Melasniemi e il battersista Juhana \"P\u00e4tk\u00e4\" Rantala. La band, rinominatasi HIM, pubblic\u00f2 l'album di debutto \"Greatest Lovesongs Vol. 666\" nel 1997. Nel 2000, col nuovo batterista Gas Lipstick e il tastierista Juska Salminen, gli HIM pubblicarono \"Razorblade Romance\", che raggiunse la prima posizione nelle classifiche in Finlandia, Austria e Germania. Anche il primo singolo dell'album, \"Join Me in Death\", \u00e8 arrivato al primo posto in Finlandia e Germania, diventando platino nel primo. Dopo l'entrata di Janne \"Burton\" Puurtinen alle tastiere, la band pubblic\u00f2 \"Deep Shadows and Brilliant Highlights\" e \"Love Metal\" rispettivamente nel 2001 e nel 2003. Entrambi raggiunsero la top ten in diversi paesi e sono stati i primi album ad entrare in classifica in Regno Unito e Stati Uniti.\nDopo essersi trasferiti negli Stati Uniti, gli HIM hanno pubblicato \"Dark Light\" nel 2005: tuttora, \u00e8 l'album di maggior successo del gruppo, essendo diventato disco d'oro in Germania, nel Regno Unito, negli USA e platino in Finalndia. Nel 2007 gli HIM hanno pubblicato \"Venus Doom\" che \u00e8 diventato disco d'oro in Finlandia e Germania e ha raggiunto la posizione pi\u00f9 alta per la band in USA, arrivando al numero dodici. Dopo l'album del 2010 \"\", la band and\u00f2 in pausa dopo che al batterista Gas Lipstick fu diagnosticata una lesione da stress fisico e danni ai nervi delle mani. Dopo otto mesi, la band si riun\u00ec e pubblic\u00f2 l'album \"Tears on Tape\" nel 2013. Nel 2015 Gas Lipstick annunci\u00f2 la sua uscita dagli HIM dopo 16 anni, per seguire altri progetti musicali, venendo successivamente sostituito da Jukka \"Kosmo\" Kr\u00f6ger. Il 5 marzo 2017 gli HIM annunciarono lo scioglimento del gruppo, seguito dal \"Bang and Whimper 2017 - The Farewell Tour\" nel 2017. Gli HIM suonarono il loro ultimo show il 31 dicembre 2017 all'Helldone Festival.\nAltri progetti e collaborazioni.\nValo ha collaborato con diversi musicisti durante la sua carriera. \u00c8 stato corista in tutti gli album dei The 69 Eyes tra il 1997 e il 2004 ed \u00e8 apparso nel video musicale di \"Wasting the Dawn\". \u00c8 stato corista anche in \"Laura\" di Tehosekoitin dall'album \"Freak Out\" e ha cantato tre canzoni con la band schlager finlandese The Agents nell'album \"Laulava syd\u00e4n\". Nel 2000 Valo ha cantato \"Valo y\u00f6ss\u00e4\" nell'album tributo dei Tuomari Nurmio \"Tuomarin todistajat\". Nel 2001 Valo ha suonato la batteria nell'album \"The King of Rock'n Roll\" del chitarrista degli HIM Linde Lindstr\u00f6m, pubblicato con lo pseudonimo Daniel Lioneye e ha cantato come corista in \"Death of a Clown\" dei Five Fifteen. Nel 2002 e nel 2004 Valo ha cantato come corista sugli album \"Hedonic Hellcats\" e \"The Call of the Trash\" dei The Skreppers. Sempre nel 2004 Valo ha collaborato con la Lowe Motor Corporation nella canzone \"Love Me\" e con gli Apocalyptica e Lauri Yl\u00f6nen della band The Rasmus nel singolo \"Bittersweet\" che \u00e8 stato incluso nell'album omonimo degli Apocalyptica del 2005. \u00c8 stato prodotto anche un video musicale del singolo, diretto da Antti Jokinen. Nel 2005 Valo ha partecipato alla canzone \"Something Diabolical\" della Bloodhound Gang, contenuta nel loro album \"Hefty Fine\". Il 15 dicembre 2005 si \u00e8 esibito al concerto \"Roadrunner United\" al Nokia Theater di New York City.\nNel 2006 Valo ha suonato il basso ed eseguito i cori in \"Welcome to Carcass Cuntry\" dei Jeff Walker und Die Fluffers oltre a cantare nel brano \"The Byronic Man\" dei Cradle of Filth contenuto nell'album \"Thornography\" e nel brano \"If I Die Tonight\" degli Isabelle's Gift contenuto nell'album \"American Idle\". Sempre nel 2006 Valo ha eseguito i brani \"Kun min\u00e4 kotoani l\u00e4ksin\" e \"T\u00e4\u00e4ll\u00e4 Pohjant\u00e4hden alla\", quest'ultimo in duetto con Kari Tapio, sull'album finlandese \"Synkkien laulujen maa\". Nell'agosto 2006 Valo ha eseguito per due volte dal vivo assieme a Daniel Cavanagh degli Anathema il brano \"Inner Silence\". Nel 2007 ha eseguito un duetto di \"Summer Wine\" con l'attrice e cantante Natalia Avelon per il film \"Eight Miles High\". Il singolo \u00e8 diventato disco di platino in Germania ed \u00e8 stato anche girato un video musicale del duetto. Sempre nel 2007 ha partecipato nel brano \"Just for Tonight\" tratto dall'album \"Sister\" di Manna. Nel 2008 Valo ha collaborato assieme ad altri artisti di diverse band finlandesi alla realizzazione della cover di \"Rock 'n' Roll High School dei Ramones eseguita da Save Nuta. L'iniziativa \u00e8 stata creata per salvare i centri giovanili della Finlandia. Nel 2010 ha eseguito i cori nella canzone degli Anathema \"Angels Walk Among Us\" contenuta nell'album \"We're Here Because We're Here\" e ha remixato i brani \"Acoustic Funeral\", \"Like St. Valentine\" e \"Katherine Wheel\" assieme al fratello Jesse Valo per l'album degli HIM \"SWRMXS\" con il soprannome \"\u00f6\u00f6\". Sempre nel 2010 Valo ha mixato l'album \"Cimmerica\" del bassista degli HIM Mig\u00e9 Amour, rilasciato sotto lo pseudonimo MZ. Nel 2014 \u00e8 apparso sul brano \"Whisper in the Chaos '97\" dei Lullacry contenuto nell'album \"Legacy 1998-2014\". Il 29 dicembre 2014 Valo si \u00e8 esibito da solo sotto lo pseudonimo Rambo Rimbaud al festival Helldone a Helsinki. Il 30 dicembre 2014 si \u00e8 riunito ai Daniel Lioneye per suonare la batteria sempre al festival Helldone.\nNel 2016 Ville Valo ha cantato il brano \"Lusifer\" tratto dall'album \"Travelogue\" di Teho Majam\u00e4ki, ha inoltre cantato nel brano \"Knowing Me, Knowing You\", cover degli ABBA eseguita da Mark Thwaite, in arte MGT. Per questa cover \u00e8 stato anche girato un video musicale diretto da Ville Juurikkala. Il 4 luglio 2016 Ville Valo ha pubblicato il suo primo singolo da solista, si tratta di una cover di \"Olet mun kaikuluotain\" del cantante finlandese Freeman, a sua volta cover in lingua finlandese di \"Annie's Song\" di John Denver. Il video musicale ufficiale \u00e8 stato rilasciato l'11 luglio 2016. Il brano ha raggiunto la prima posizione in Finlandia. Sempre nel 2016, Valo ha cantato nei brani \"Met-amor-phosis\" dei The Mission eseguendo i cori e \"Xmas Song\" di Andy McCoy come voce solista, i brani sono stati rilasciati rispettivamente il 2 settembre e il 6 dicembre. Per \"Xmas Song\" \u00e8 stato anche pubblicato un video. Nel febbraio 2017 \"Olet mun kaikuluotain\" ha vinto il premio \"Video of the Year\" agli Emma Awards. Il 31 marzo 2017 \u00e8 stato annunciato che Valo avrebbe composto e prodotto la colonna sonora del videogioco \"Downward Spiral: Prologue\" di 3rd Eye Studios, mentre nel 2018 compone la colonna sonora del sequel \"Downward Spiral: Horus Station\".\nNell'agosto 2018 viene annunciato un nuovo progetto denominato \"Ville Valo&amp;The Agents\" che prevede una nuova collaborazione tra il cantante e il gruppo finnico The Agents. Il disco contiene anche pezzi inediti scritti con l\u2019artista finlandese Rauli \u2018Badding\u2019 Somerjoki e il 21 settembre esce il singolo di debutto intitolato \"Orpolapsi kiurun\".\nApparizioni in film e televisione.\nValo \u00e8 apparso in alcuni film e serie TV nel corso della sua carriera, oltre a qualche talk show e performance musicali. Il suo primo lavoro da attore \u00e8 arrivato nel 1998 quando ha interpretato il ruolo di \"Lippumies\" nel cortometraggio \"Asphalto\" diretto da Ilppo Pohjola. Valo ha spesso collaborato con lo skater e membro di \"Jackass\" Bam Margera, apparendo nei suoi film \"CKY 3\", \"\", \"411 Productions Presents: 61: The Bam Issue\", \"Jackass Number Two\" e \"Bam Margera Presents: Where the \u266f$&amp;% Is Santa?\", \u00e8 apparso inoltre nella serie TV \"Viva La Bam\". Margera ha inoltre utilizzato molti brani degli HIM e l'heartagram nei suoi vari progetti, oltre a dirigere quattro video musicali per la band. Nel 2008 Valo ha doppiato il personaggio \"Moto Moto\" nella versione in lingua finlandese di \"Madagascar 2\". Alla domanda sulla possibilit\u00e0 di diventare attore, Valo ha risposto dicendo: \"Ho avuto offerte in passato, niente di troppo grande o troppo interessante, ma non sono un attore. Ho sempre pensato che avremmo bisogno di vendere 80 milioni di copie in pi\u00f9 per me prima di diventare un attore, un pittore, un cantante d'opera o un personaggio televisivo.\"\nVita privata.\nValo risiede attualmente nel quartiere Pikku Huopalahti di Helsinki, in Finlandia. Nel 2006 ha acquistato una torre del XIX secolo adibita ad abitazione, progettata da Carl Ludwig Engel a Munkkiniemi, dove ha vissuto fino al 2015, quando la casa fu rimessa in vendita. Valo ha frequentato la modella e conduttrice televisiva finlandese Jonna Nygr\u00e9n nei primi anni 2000. I due si sono fidanzati nel 2005, pi\u00f9 volte nel 2006 e nel 2007. Nel 2009 Valo \u00e8 stato brevemente coinvolto in una relazione con una partner senza rivelarne l'identit\u00e0 e dalla quale ha tratto l'ispirazione per l'album degli HIM del 2010 \"\". Nel marzo 2012 ha avuto un legame con la modella parigina Sandra Mittica, ma nell'aprile 2015 la coppia si \u00e8 divisa. Da settembre 2016 Valo ha frequentato la modella finlandese Christel Karhu.\nVille Valo si dichiara vegetariano e non religioso.\nAbuso di sostanze e problemi legali.\nValo \u00e8 stato un regolare consumatore di alcol per gran parte della sua vita. Si ubriac\u00f2 per la prima volta all'et\u00e0 di 13 anni, e in pi\u00f9 di un'occasione si \u00e8 presentato in concerto in stato di ubriachezza. Nel 2000 ha rischiato di cadere dal balcone di un hotel mentre era ubriaco, ma \u00e8 stato salvato dagli amici. Durante un tour negli Stati Uniti nel 2005, in un bar di Minneapolis il suo drink fu alterato con droghe a scopo di rapina: come risultato, il cantante sub\u00ec lesioni lievi, il furto della sua giacca, della medicina per l'asma, delle sigarette, delle carte di credito e del cellulare. Nel febbraio 2006 \u00e8 stato riferito che Valo \u00e8 stato arrestato nella sua casa in Finlandia dopo aver presumibilmente minacciato di uccidere il suo vicino e aver opposto resistenza all'arresto, successivamente il cantante ha dichiarato \"Era un ragazzo che diceva molte stronzate su di me e la mia fidanzata [...] E mi sono incazzato, sono andato alla sua porta [...] Ho dato un calcio alla porta, ha aperto la porta e gli ho detto che se avesse continuato a parlare male di me e della mia ragazza sarebbe finito per essere morto e gli ho dato un pugno in faccia, e questo \u00e8 tutto. \"\nDurante la realizzazione dell'album Venus Doom del 2007, l'abuso di alcol di Valo peggior\u00f2 al punto che arriv\u00f2 a vomitare e defecare sangue, arrivando a non dormire e mangiare per settimane a suo dire. Mentre le cose si stavano sistemando, ha avuto un esaurimento nervoso durante il processo di registrazione. Ha poi recuperato, fino a quando non ha subito una ricaduta durante la fase di missaggio. Alla fine \u00e8 stato ammesso alla Promises Rehabilitation Clinic di Malibu dal manager della band Seppo Vesterinen. Durante il periodo in rehab gli HIM hanno pubblicato l'album \"\", il primo registrato con Valo completamente sobrio. Da allora Valo ha avuto una ricaduta, ma ha detto che cerca di bilanciare il suo bere, affermando: \"Sono un ragazzo on-off. Se bevo, bevo per lunghi periodi di tempo, e se non bevo non bevo nulla.\"\nTatuaggi.\nValo \u00e8 noto per avere diversi tatuaggi: ha un totale di cinque \"heartagram\", uno sul retro del collo, uno sulla parte inferiore dello stomaco, uno attorno al capezzolo sinistro, uno sulla parte inferiore della schiena, fatto per assomigliare a un esagramma, e uno sulla sua gamba destra, a formare un cappello a cilindro su uno scettro di un papa con un la testa dell'astronauta, chiamato \"Cosmic Pope\". L'heartagram attorno al capezzolo sinistro di Valo \u00e8 stato fatto dalla tatuatrice Kat Von D per coprire l'iniziale di una ex fidanzata. Il braccio sinistro di Valo \u00e8 coperto da un tatuaggio a manica intera, mentre il suo braccio destro ha ritratti di Timo K. Mukka, Charles Baudelaire e Charles Bukowski. Sul polso destro ha un cuore circondato da lettere e sul bicipite un monogramma di Venus Doom, oltre a una clessidra e un occhio con un teschio all'interno della pupilla.\nDopo essersi fidanzato con Jonna Nygr\u00e9n, Valo ha tatuato la lettera \"J\" sul suo anulare sinistro. Sul petto ha un ritratto di Maya Deren e sullo stomaco un ritratto di Klaus Kinski che si succhia il pollice, mentre giace su una donna nuda. Sulla schiena ha gli occhi di Edgar Allan Poe, eseguiti da Kat Von D e dal suo allora marito Oliver Peck. Nella parte bassa della schiena, Valo ha la lettera estone per \"notte\", che condivide con suo fratello, la lettera ha anche un segno meno all'interno di una dieresi, che \u00e8 stato fatto come omaggio al cantante dei Type O Negative Peter Steele. Sulla sua gamba sinistra, Valo ha anche un simbolo egiziano che indica la \"fiamma\".\nCapacit\u00e0 artistiche e influenze.\nVille Valo \u00e8 il principale compositore dei brani degli HIM e le sue canzoni trattano in gran parte il tema dell'amore. Parlando del suo songwriting, Valo ha dichiarato: \"Non sapevo come affrontare il mondo, poi ho trovato uno strumento e attraverso questo ho capito che sono in grado di affrontare un po' meglio il mondo e i suoi mali\". In termini di testi, Valo ha affermato che \"mi sembra che non ci sia argomento pi\u00f9 importante per una canzone che non le relazioni: \u00e8 l'unica cosa che mi tocca\".\" Prende anche ispirazione dalla letteratura, spiegando che \"come un ragazzo che scrive canzoni, mi entusiasmo di un'idea, di un libro o di una frase. Non mi eccito necessariamente per l'intera opera di Tolkien, mi eccito solo per gli Uruk-hai, solo un piccolo dettaglio che mi fa andare in overdrive\". Valo e il resto degli HIM hanno indicato la loro musica come \"Love metal\", la cui idea era combinare elementi pi\u00f9 melodici e malinconici, con influenze pi\u00f9 pesanti, come Black Sabbath e Type O Negative. Valo ha descritto la musica degli HIM come \"musica rock sentimentale e incisiva\".\nFra le sue influenze musicali e non, Valo ha citato Black Sabbath, Type O Negative, Neil Young, The Sisters of Mercy, Fields of the Nephilim, Johnny Cash, Depeche Mode, Elvis Presley, Rauli \"Badding\" Somerjoki e Tapio Rautavaara. Come influenze per i testi, ha citato Edgar Allan Poe, H.P. Lovecraft, Timo K. Mukka, Charles Baudelaire e Charles Bukowski, oltre a Austin Osman Spare, Maya Deren e Shigeo Fukuda. Possiede un tipo di voce baritonale con un'estensione di cinque ottave, ed \u00e8 stato riconosciuto da VVN Music per possedere la pi\u00f9 alta gamma vocale di qualsiasi cantante conosciuto nella musica popolare. \u00c8 stato inoltre classificato al numero 80 nella classifica \"Top 100 Metal Vocalists of All Time\". Nel 2004 e 2005, ha ricevuto rispettivamente il \"Golden God Award\" e l\"'Icon Award\", al \"Metal Hammer Golden Gods Awards\".\nAl suo ventesimo compleanno Valo ha creato l'heartagram, che ha usato come simbolo grafico degli HIM,: si tratta di una combinazione di un cuore e un pentagramma pensato per rappresentare la contrapposizione tra \"il morbido e il duro, il maschio e la femmina, lo yin e lo yang\". Musicalmente il cuore \u00e8 anche pensato per rappresentare il lato pi\u00f9 morbido della band, mentre il pentagramma trasmette gli elementi pi\u00f9 pesanti del loro suono. Valo ha dichiarato che l'heartagram \"\"\u00e8 probabilmente la cosa migliore che abbia mai visto\", che \"vale molto di pi\u00f9 dei soldi\" e che \u00e8 \"pi\u00f9 grande della nostra band\"\"."}
{"id": "321203", "revid": "287204", "url": "https://it.wikipedia.org/wiki?curid=321203", "title": "Catalogo Kochel", "text": ""}
{"id": "321204", "revid": "131358", "url": "https://it.wikipedia.org/wiki?curid=321204", "title": "Verticalizzazione (calcio)", "text": ""}
{"id": "321215", "revid": "599013", "url": "https://it.wikipedia.org/wiki?curid=321215", "title": "Rof", "text": ""}
{"id": "321216", "revid": "31886", "url": "https://it.wikipedia.org/wiki?curid=321216", "title": "Rate of change", "text": "In analisi tecnica, l'oscillatore rate of change, come l'indicatore di momentum, indica la forza del mercato misurando il tasso di variazione dei prezzi rispetto ai loro livelli effettivi. \nLa formula.\nPer costruire le linee del \"rate of change\" (ROC) a 10 giorni bisogna semplicemente eseguire la divisione tra il prezzo dell'ultima chiusura disponibile e il prezzo della chiusura di 10 sedute precedenti e moltiplicare il risultato ottenuto per 100. La formula \u00e8 quindi la seguente:\nformula_1\ndove formula_2 \u00e8 l'ultimo prezzo di chiusura e formula_3 \u00e8 il prezzo di 10 giorni prima.\nPer il rate of change valgono le medesime considerazioni relative all'indicatore momentum, dato che entrambi gli indicatori rappresentano graficamente lo stesso fenomeno e alla base della loro formula c'\u00e8 lo stesso principio.\nDifferenze rispetto al Momentum.\nL'unica differenza da segnalare, anche se veramente di poco conto, \u00e8 la differente linea mediana; mentre per il momentum si aveva una linea centrale a 0, il ROC presenta come punto intermedio 100. Questo \u00e8 facilmente comprensibile facendo un semplice esempio. Se al giorno 1 un'azione vale 100 euro e al giorno 10, ovvero 10 giorni dopo, il suo valore fosse rimasto invariato si otterrebbe che la frazione tra i due valori darebbe come risultato 1 che moltiplicato per cento ci porta 100 come valore intermedio; con questo si ricorda anche come, ogni qualvolta il ROC tocca il livello 100, ci si trova in una situazione di prezzi invariati rispetto a quelli di \"n\" giorni precedenti (\"n\" che \u00e8 il periodo selezionato per l'oscillatore).\n\u00c8 giusto per\u00f2 segnalare come i programmi per la creazione di grafici a volte utilizzano variazioni delle formule classiche per il \"momentum\" e il \"ROC\"; nonostante questo le tecniche di costruzione possono variare, ma l'interpretazione resta la medesima.\nPer fare un esempio semplicissimo e molto ricorrente possiamo riportare una formula leggermente differente che ha come unica conseguente variazione dell'oscillatore il valore intermedio che da 100 diviene 0.\nFacendo lo stesso esempio fatto sopra con formula_2 e formula_3 uguali otteniamo 100(V)-100(Vx)= 0 che diviso per 100 (Vx) d\u00e0 ancora 0 e moltiplicato per 100 ci indica come valore intermedio 0, anzich\u00e9 il precedente 100. Ecco qui un semplice esempio di variazione formula pur mantenendo perfettamente inalterato il significato e il segnale generato dall'oscillatore."}
{"id": "321217", "revid": "11771", "url": "https://it.wikipedia.org/wiki?curid=321217", "title": "Glicocolla", "text": ""}
{"id": "321218", "revid": "11771", "url": "https://it.wikipedia.org/wiki?curid=321218", "title": "Acido amminoacetico", "text": ""}
{"id": "321219", "revid": "599013", "url": "https://it.wikipedia.org/wiki?curid=321219", "title": "Kv", "text": ""}
{"id": "321221", "revid": "11771", "url": "https://it.wikipedia.org/wiki?curid=321221", "title": "Acido 2-amminopropanoico", "text": ""}
{"id": "321224", "revid": "11771", "url": "https://it.wikipedia.org/wiki?curid=321224", "title": "Acido 2-ammino-3-metilbutanoico", "text": ""}
{"id": "321225", "revid": "11771", "url": "https://it.wikipedia.org/wiki?curid=321225", "title": "Acido 2-ammino-4-metilpentanoico", "text": ""}
{"id": "321226", "revid": "11771", "url": "https://it.wikipedia.org/wiki?curid=321226", "title": "Acido 2-ammino-4-metilamilico", "text": ""}
{"id": "321227", "revid": "32658", "url": "https://it.wikipedia.org/wiki?curid=321227", "title": "Melito Porto Salvo", "text": ""}
{"id": "321228", "revid": "380654", "url": "https://it.wikipedia.org/wiki?curid=321228", "title": "Gregory Helms", "text": "In WWE ha vinto due volte il World Tag Team Championship (con Kane e Rosey), due volte il Cruiserweight Championship, una volta l'European Championship e una volta l'Hardcore Championship. Il suo terzo regno da Cruiserweight Champion, durato 385 giorni (dal 29 gennaio 2006 al 18 febbraio 2007) \u00e8 il pi\u00f9 lungo nella storia del titolo.\nCarriera.\nWorld Championship Wrestling (1999\u20132001).\nNel 1991, Helms debutta nel mondo del wrestling in federazioni minori con il nome Kid Vicious. Dopo aver lottato in alcune piccolo federazioni come la OMEGA fondata da Matt e Jeff Hardy, la fama di Helms aumenta fino a quando viene messo contratto nel 1999 dalla WCW, insieme al suo caro amico Shannon Moore. Nella federazione di Atlanta, Helms forma il gruppo dei \"3 Count\" insieme ad altri suoi coetanei come Moore e Evan Karagias; i tre ragazzi sono una sorta di ballerini soliti a ballare prima e dopo gli incontri. Al PPV WCW Uncensored 2000 i tre diventano insieme campioni Hardcore battendo Brian Knobbs. Verso la fine dell'anno il team subisce una scossa quando Evan Karagias, sempre pi\u00f9 egoista e smanioso di dimostrare di essere migliore degli altri due, si stacca dal gruppo che \u00e8 ora formato soltanto da Helms e Moore. Nonostante la perdita, i due giovani continuano a maturare successi tanto che mirano al WCW Cruiserweight Championship; la dirigenza per\u00f2 costringe i due a scontrarsi per stabilire chi debba essere il primo sfidante e a vincere \u00e8 Helms il quale per\u00f2 viene sconfitto dal campione Chavo Guerrero Jr..\nDopo qualche settimana nella NWA Wildside, Helms torna alla WCW cambiando il nome in \"Sugar\" Shane Helms e subito diventa campione dei pesi leggeri della federazione al PPV WCW Superbrawl Revenge 2001. Da l\u00ec a poco la federazione chiuder\u00e0 e sar\u00e0 acquistata dalla World Wrestling Federation (WWF) di Vince McMahon Jr. ed \u00e8 l'ultimo Cruiserweight champion della storia della WCW.\nWorld Wrestling Entertainment (2001\u20132010).\nGli esordi (2001\u20132002).\nHelms debutta nella WWF portando con s\u00e9 la cintura e partecipa alla \"Invasion\" di atleti ex ECW ed ex WCW che invadono gli show WWF che formano il gruppo \"Alliance\" diretto da Stone Cold Steve Austin. Helms perde subito il titolo contro Billy Kidman.\nIn seguito, proprio sotto ispirazione di Austin, Helms cambia la sua \"gimmick\" in Hurricane Helms: supereroe dei fumetti che si presenta con maschera e costume nero e verde.\nI primi tempi dell'uragano sono fortunati, infatti il lottatore conquista prima il WWF European Championship battendo Matt Hardy, poi per qualche minuto \u00e8 WWF Hardcore Champion durante il PPV WrestleMania X8 e nel maggio 2002 diventa ancora WWE Cruiserweight Champion battendo Tajiri.\nThe Hurricane (2002\u20132005).\nSuccessivamente Helms passa al roster di \"Raw\" e anche qui, nonostante il roster popolato da giganti e che non d\u00e0 molto spazio ai pesi leggeri, il ragazzo riscuote subito successo diventando WWE Tag Team Champion insieme a Kane. Rimangono in carica meno di un mese, dopodich\u00e9 inizia il lento declino dell'ex membro dei \"3 Count\" che viene coinvolto soltanto in match secondari.\nIl 10 marzo 2003 \u00e8 una data storica per Helms, infatti nel Main Event di \"Raw\" the Hurricane sconfigge nientemeno che The Rock. \u00c8 per\u00f2 un successo isolato visto che la situazione del lottatore non cambia neanche con l'arrivo di un altro supereroe, Rosey, che tenta di diventare come l'uragano, il quale lo allena mettendolo a dura prova. I due vanno saltuariamente all'assalto del World Tag Team Championship ma senza successo.\nQuindi si attende che Rosey passi da S.H.I.T (Super Hero In Training) a vero e proprio supereroe, e ci\u00f2 avviene nell'estate del 2004. La situazione per\u00f2 rimane stagnante fino al PPV Backlash quando The Hurricane e Rosey conquistano il World Tag Team Championship nel corso di un \"Turmoil match\". Di avversari insidiosi non ce ne sono per i due campioni che rimangono tali fino al PPV Unforgiven quando vengono spodestati dai nuovi arrivati Lance Cade e Trevor Murdoch.\nCruiserweight Champion e infortunio (2005\u20132008).\nQuesto successo inizia a far riflettere Helms che si sente oppresso sia dal costume che porta che dal tag team partner. La goccia che fa traboccare il vaso \u00e8 un mancato aiuto da parte di Rosey durante un assalto di Kurt Angle ai danni di Hurricane durante un'edizione di \"Raw\". Helms sfoga quindi la sua rabbia colpendo con uno schiaffo Rosey e togliendosi la maschera.\n\u00c8 l'ultima apparizione di The Hurricane, infatti gi\u00e0 dalla settimana successiva il wrestler si presenta da Heel vestito in borghese senza maschera e costume e con il suo nome Gregory Helms.\nLa sfida tra i due ex compagni \u00e8 d'obbligo e viene vinta dal pi\u00f9 esperto Helms. Nel 2 gennaio 2006 a \"Raw\" Helms ha un confronto con Jerry Lawler. A New Year's Revolution Helms incappa in una scottante sconfitta contro Jerry \"The King\" Lawler.\nQuest'altro pesante insuccesso costringe Helms ad una radicale svolta: andarsene da \"Raw\" per tornare a \"SmackDown!\" Ci\u00f2 avviene a sorpresa durante il match per il WWE Cruiserweight Championship al PPV Royal Rumble in un incontro a 6 uomini contro Jamie Noble, Funaki, Nunzio, Paul London e il campione Kid Kash. Il match viene vinto proprio da Gregory Helms che per la seconda volta conquista la cintura della federazione e diventa l'unico wrestler della storia a vincere il titolo pesi leggeri con tre nomi e tre gimmick diverse (\"Sugar\" Shane Helms, The Hurricane e Gregory Helms)\nLa gioia per la vittoria e il modo in cui \u00e8 arrivata spingono Gregory Helms a vantarsi con tutti gli altri pesi leggeri che lo sfidano per No Way Out. L'intera divisione cruiser, composta da Kid Kash, Funaki, Nunzio, Paul London, Psicosis, Super Crazy, Brian Kendrick e Scotty 2 Hotty \u00e8 nel match titolato, Helms riesce per\u00f2 a spuntarla un'altra volta.\nIl 10 marzo 2006 durante un'edizione di Smackdown!, Helms sfida l'allora WWE United States Champion Chris Benoit in un non-title match, ma l'incontro va per\u00f2 a quest'ultimo dopo che il canadese fece cedere Helms con la sua patentata \"Crippler Crossface\". Helms si prende poi qualche settimana di pausa dopo essersi infortunato rompendosi il naso durante un house show precedente al match con Benoit.\nTorna il 28 aprile 2006 durante \"SmackDown!\", affrontando con gli MNM il team composto da Paul London, Brian Kendrick e Super Crazy. Helms continuer\u00e0 a difendere la sua cintura, facendo per\u00f2 pi\u00f9 apparizioni a Velocity che a \"SmackDown!\" Inizia contemporaneamente a partecipare a \"champion vs. champion match\", dove sfida altri campioni del roster di \"SmackDown!\", come il World Heavyweight Champion Rey Mysterio il 16 giugno e il WWE United States Champion Bobby Lashley il 7 luglio, perdendo entrambi i match.\nInizia quindi una faida con Matt Hardy, suo grande amico, che culmina in un match a No Mercy dove Helms perde contro Hardy. Nell'edizione del 20 ottobre di \"SmackDown!\" Helms affronta The Undertaker in un non-title match, dove viene sconfitto bench\u00e9 Ken Kennedy aveva provato ad interferire contro Undertaker.\nA No Way Out perde il titolo in un \"Cruiserweight open challenge\" nel quale viene eliminato da Jimmy Wang Yang. Il titolo viene vinto da Chavo Guerrero che elimina alla fine proprio Wang Yang.\nIl 18 maggio la WWE ha comunicato che Helms ha subito la rottura di due vertebre del collo, una delle quali ha determinato uno stato di pressione del midollo spinale; ci\u00f2 richieder\u00e0 un intervento chirurgico simile a quello al quale si sono sottoposti in passato Chris Benoit ed Edge. Helms dovr\u00e0 rispettare un periodo di stop di almeno un anno.\nIl 30 agosto 2007, Helms \u00e8 stato sospeso assieme ad altri wrestler della federazione per aver violato il Wellness program della WWE. Helms ricevette testosterone, ormone della crescita e nandrolone tra il novembre 2003 ed il febbraio 2007. Poich\u00e9 era infortunato al momento della sospensione, Helms \u00e8 stato multato di una somma pari a 30 giorni di stipendio.\nRitorno di The Hurricane (2008\u20132010).\nGregory \u00e8 tornato nell'edizione di Smackdown del 19 settembre 2008 con il nome Hurricane Helms, mostrando un promo durante lo show. Nelle settimane seguenti, ha iniziato a prendere in giro alcuni heel come Santino Marella, Curt Hawkins e Zack Ryder, MVP e Chavo Guerrero. Durante la puntata di Smackdown del 5 dicembre 2008 \u00e8 tornato a combattere battendo MVP in un Grudge Match.\nLa settimana seguente dopo aver battuto Shelton Benjamin dichiar\u00f2 di voler sfidarlo per lo United States Championship, ma il 26 dicembre fall\u00ec l'opportunit\u00e0 concessagli. Inizi\u00f2 male il 2009 facendo poche apparizioni e non riusc\u00ec a qualificarsi per la Royal Rumble.\nCon la Draft Supplementare Helms passa da SmackDown alla ECW. Helms all'inizio ricopre il ruolo di intervistatore nel backstage. Poco dopo per\u00f2 ritorna a vestire i panni di The Hurricane quando salva alcuni operai della WWE. Inizia poi una lunga faida con Paul Burchill che lo accusa di essere un impostore e che sotto la maschera di The Hurricane ci sia proprio Gregory Helms, ma lo stesso Helms nega di essere sotto la maschera di Hurricane. La loro rivalit\u00e0 va avanti per mesi ed \u00e8 combattutissima, sia Hurricane che Burchill riescono a vincere in incontri uno contro uno, Burchill poi sfida Hurricane ad un ultimo match in cui mette in palio la sua permanenza e quella di sua sorella Katie Lea nella ECW a patti che se fosse uscito vincitore Hurricane si sarebbe dovuto togliere la maschera. Il 17 novembre nell'incontro decisivo \u00e8 The Hurricane a trionfare e dunque sia Paul Burchill che sua sorella Katie Lea lasciano l'ECW.\nDopo essere stato coinvolto con Chris Jericho in una rissa dove entrambi erano brilli, Helms viene messo in punizione dalla WWE e licenziato il 26 febbraio 2010. Il suo ultimo match \u00e8 una vittoria con Yoshi Tatsu &amp; Goldust contro Zack Ryder, Trent Barreta &amp; Caylen Croft il 26 gennaio 2010.\nCircuito indipendente (2010\u20132015).\nDopo il licenziamento dalla WWE Helms entra a far parte di alcune federazioni indipendenti.\nIl 23 ottobre 2010 debutta nella Jersey All Pro Wrestling dove, con la gimmick di The Hurricane, sconfigge Azrieal.\nPoi, il 10 gennaio 2011, firma un contratto con la Lucha Libre USA. Debutta il 22 gennaio, sconfiggendo il Lizmark Jr. per squalifica.\nIl 29 gennaio combatte per la Pro Wrestling Guerrilla, durante la WrestleReunion 5, sconfiggendo Joey Ryan.\nAd aprile combatte per la Carolina Wrestling Federation, dove sconfigge Ric Converse e diventa il nuovo PWI International Heavyweight Champion.\nIl 15 ottobre torna in Lucha Libre USA, con il ring name, per aiutare Marco Corleone.\nNel mese di dicembre 2015 nella iwW championship viene sconfitto da Drew Galloway.\nTotal Nonstop Action Wrestling (2015\u20132017).\nNel mese di marzo 2015, Helms ha ricevuto un provino per la Total Nonstop Action Wrestling (TNA) come agente, e ha iniziato a lavorare per l'azienda all'interno di tale portata nello stesso mese.\nA Bound for Glory, Helms ha fatto il suo debutto sullo schermo per congratularsi con il TNA X Division Champion Tigre Uno.\nNella puntata del 2 febbraio di Impact, Helms ha assistito Trevor Lee sconfiggere Tigre Uno per il match del X Division.\nIl 19 giugno Helms ha annunciato il suo abbandono dalla Impact Wrestling.\nRitorno in WWE (2018\u2013presente).\nIl 28 gennaio 2018, alla Royal Rumble, Helms ha fatto il suo ritorno a sorpresa come The Hurricane partecipando all'omonimo match ed entrando col numero 21 ma \u00e8 stato eliminato subito da John Cena. Il 28 gennaio 2019 \u00e8 stato annunciato dalla WWE l'ingaggio come produttore.\nIl 15 aprile 2020, \u00e8 stato licenziato insieme a numerosi colleghi, ritornando tuttavia il 22 novembre dello stesso anno.\nIl 31 gennaio 2021, alla Royal Rumble, The Hurricane ha fatto il suo ritorno durante l'omonimo incontro entrando col numero 23 ma \u00e8 stato eliminato subito da Big E e Bobby Lashley.\nRing of Honor (2018\u20132019).\nNel giugno del 2018 \u00e8 stato annunciato che Helms ha firmato con la Ring of Honor, dove ha lavorato sia come produttore che come wrestler, intraprendendo una faida con Marty Scurll.\nAll Elite Wrestling (2020).\nIl 7 novembre 2020 apparve a \"Full Gear\", pay-per-view della All Elite Wrestling, dove aiut\u00f2 Matt Hardy, nel suo match contro Sammy Guevara.\nTitoli e riconoscimenti.\n123\nRisultati nella \"Lucha de Apuestas\".\nRecord: 1-0"}
{"id": "321229", "revid": "1552438", "url": "https://it.wikipedia.org/wiki?curid=321229", "title": "Catenaccio", "text": "Il Catenaccio \u00e8 uno schema tattico usato soprattutto nel calcio italiano principalmente dagli anni quaranta alla prima met\u00e0 degli anni settanta.\nStoria.\nLa sua introduzione viene fatta risalire al tecnico austriaco Karl Rappan, che propose per la prima volta tale schema nel 1932 quando allenava il . Il \"Sistema\" allora in voga prevedeva tre difensori: due terzini \"bloccati\" (senza compiti in fase di attacco) e un difensore centrale detto \"stopper\", generalmente impegnati in un controllo a uomo serrato, esentati dalla costruzione del gioco offensivo; Rappan, per ottenere una maggiore copertura, ebbe l'idea di togliere un giocatore dal centrocampo e posizionarlo in linea con i difensori, esentandolo dalla marcatura fissa. Nacque quello che Gianni Brera defin\u00ec il \"libero\" (in inglese \"sweeper\", ovvero \"colui che spazza\", poich\u00e9 spesso era richiesto che calciasse lontano la sfera, evitando pericoli); il difensore senza compiti di copertura \"a uomo\" era infatti destinato a eventuali raddoppi di marcatura e a recuperare i palloni sfuggiti ai compagni di reparto. Rappan ripropose il Catenaccio, battezzato \"Verrou\" in lingua francese, anche al quando guidava la nazionale svizzera; con questa variazione tattica, la modesta selezione elvetica ben figur\u00f2 nel torneo, eliminando la al primo turno e arrivando fino ai quarti di finale, nei quali cedette all' futura finalista.\nIn Italia, il Catenaccio venne usato per la prima volta nella stagione 1941-42 dall'allenatore della , Mario Villini, e riproposto con successo da Ottavio Barbieri con lo nel campionato Alta Italia 1944. In seguito lo adottarono pure Gipo Viani \u2014 con la propria variante del \"Vianema\" \u2014, tecnico della nel 1947-48 e Alfredo Foni, alla guida dell' nel 1952-53.Tuttavia gli esponenti di maggior successo del Catenaccio, seppur con alcune differenze tattiche tra loro, furono Nereo Rocco e Helenio Herrera.Il triestino, che aveva gi\u00e0 applicato tale schema con ottimi risultati nelle sue precedenti esperienze alla Triestina (seconda nel 1947-48) e al (terzo nel 1957-58), condusse il alla vittoria di due campionati, tre Coppe nazionali, due Coppe dei Campioni, due Coppe delle Coppe e una Coppa Intercontinentale tra il 1962 e il 1977.Il \"Mago\" invece, arrivato dalla Spagna nel 1960 come fautore di uno stile di gioco offensivo, trov\u00f2 nell'adozione del Catenaccio la chiave per riportare l'Inter al successo, conquistando tre campionati, due Coppe dei Campioni e due Coppe Intercontinentali tra il 1963 e il 1966. Il dominio del modulo in Europa e oltre i confini continentali fu schiacciante.\nModulo.\nTattica.\nIl Catenaccio, nato dalla disposizione difensiva del Sistema, \u00e8 ritenuto lo schema tattico che diede inizio da precursore, seppur parzialmente, al cosiddetto \"calcio all'italiana\", una dottrina di gioco basata nella fisicit\u00e0 delle manovre, grande corsa, coperture ferree e ripartenze efficaci. Il modulo, che tradotto in numeri pu\u00f2 essere reso come 1-3-3-3, \u00e8 estremamente prudente (si seguiva l'adagio \"primo: non prenderle\"). Il libero, regista arretrato, d\u00e0 man forte ai difensori in marcatura (dei quali uno, generalmente il sinistro, pu\u00f2 spingere sulla fascia); un ulteriore schermo \u00e8 rappresentato dai centrocampisti: uno di essi manovra il gioco, gli altri due si occupano di interdire, inserirsi ed appoggiare gli attaccanti. I tre davanti pensano alla fase di possesso palla (due ali \"pure\" ed un centravanti). Nell'evoluzione del Catenaccio detta \"zona mista\", uno degli attaccanti esterni si sacrifica nei rientri per aiutare la difesa (definito \"ala tornante\").\nLimiti e declino.\nIl sopraggiungere dello \u00abstile ginga\u00bb brasiliano dalla fine degli anni cinquanta in poi e l'ascesa del \"totaalvoetbal\" olandese negli anni settanta, fecero emergere i limiti del Catenaccio, al punto che diversi giornalisti decretarono la sua scomparsa dopo le finali del campionato del mondo 1970 e della Coppa dei Campioni 1971-72, a causa della superiorit\u00e0 delle avversarie.Lo svantaggio del modulo difensivo italiano era il poco adattamento alle situazioni dinamiche di gioco, nel quale eventuali inserimenti improvvisi non venivano letti dagli schemi rigorosi del Catenaccio. Inoltre, pur essendo meno dispendioso fisicamente del calcio a tutto campo di marca \"oranje\", era troppo attendista, poco propositivo ed alla lunga subiva passivamente le azioni portate dagli avversari con molti calciatori contemporaneamente."}
{"id": "321239", "revid": "17351", "url": "https://it.wikipedia.org/wiki?curid=321239", "title": "Antonov An-225", "text": ""}
{"id": "321251", "revid": "729019", "url": "https://it.wikipedia.org/wiki?curid=321251", "title": "Fiat C.R.40", "text": "Il Fiat C.R.40 era un caccia biplano realizzato dall'azienda italiana Fiat Aviazione nel 1934 e rimasto allo stadio di prototipo.\nSviluppato parallelamente al Fiat C.R.32 venne costruito in soli due esemplari e bench\u00e9 non avviato alla produzione in serie rappresent\u00f2 un utile banco di prova per lo sviluppo del successivo caccia Fiat C.R.42.\nStoria del progetto.\nNei primi anni trenta il Ministero dell'Aeronautica espresse la necessit\u00e0 di valutare nuovi velivoli da caccia per sostituire quelli in dotazione alla Regia Aeronautica risalenti all'immediato periodo dopo il termine della prima guerra mondiale ed oramai alla fine della loro vita operativa. Inoltre, a seguito della sempre maggiore disponibilit\u00e0 di motori radiali sul mercato internazionale, si richiese espressamente questa tipologia di motorizzazione.\nPer rispondere a questa esigenza la Fiat Aviazione incaric\u00f2 l'ingegner Celestino Rosatelli di sviluppare un possibile sostituto del C.R.20 il quale avvi\u00f2 lo sviluppo parallelo del C.R.30, che poi verr\u00e0 abbandonato in favore del C.R.32, e del C.R.40.\nPur mantenendo la classica configurazione sesquiplana dei suoi caccia biplani, con ala superiore ed inferiore collegate tra loro dai classici montanti interalari a W (montanti tipo \"Warren\"), i due progetti si differenziavano per la posizione dell'ala superiore, tradizionalmente a parasole per il C.R.32 e pi\u00f9 bassa, a filo della fusoliera, con configurazione ad ala di gabbiano nel C.R.40.\nQuesta soluzione, assieme al muso accorciato, consentiva una migliore visibilit\u00e0, e rendeva il velivolo pi\u00f9 simile all'IMAM Ro.41, che al C.R.32.\nInoltre il C.R.40 era leggermente pi\u00f9 corto in quanto montava sul muso un motore Bristol Mercury IV A, un radiale 9 cilindri distribuiti su una singola stella e raffreddato ad aria, capace di erogare una potenza pari a 525 hp (391 kW), anzich\u00e9 un motore a V raffreddato a liquido come i C.R.30 ed i C.R.32.\nVenne portato in volo per la prima volta nel marzo 1934 dal campo di volo aziendale dimostrando per\u00f2, ad una valutazione comparativa, una minore maneggevolezza e prestazioni leggermente inferiori al C.R.32. Lo sviluppo del velivolo venne comunque continuato e l'esperienza acquisita con i motori radiali sfruttata per lo sviluppo del C.R.42.\nImpiego operativo.\nLo sviluppo prosegu\u00ec per alcuni mesi ma i problemi di stabilit\u00e0 non vennero mai risolti. Nel 1935, durante un volo di trasferimento, il C.R.40 rimase distrutto, quindi per proseguire le esperienze sull'abbinamento con il motore radiale venne realizzato un nuovo esemplare designato C.R.40bis."}
{"id": "321253", "revid": "1013865", "url": "https://it.wikipedia.org/wiki?curid=321253", "title": "Uva (provincia)", "text": "La provincia di Uva si estende nella zona montuosa centrale dello Sri Lanka. La sua maggiore risorsa economica sono le piantagioni di t\u00e8. \u00c8 attraversata dalle statali A4 e A5.\nBadulla \u00e8 la capitale provinciale. Dista da Colombo ed \u00e8 posta a di altezza nella valle del fiume Badalu Oya. Badulla \u00e8 il capolinea di una linea ferroviaria che da Colombo attraversa la regione montagnosa centrale.\nMorenagala \u00e8 il capoluogo dell'omonimo distretto ed \u00e8 situata ad est da Badulla.\nAltre citt\u00e0 sono Haputale, Bandarawela, Welimada, Gurutalawa\nDistretti.\nLa provincia comprende due distretti: "}
{"id": "321255", "revid": "767487", "url": "https://it.wikipedia.org/wiki?curid=321255", "title": "Coefficiente di comprimibilit\u00e0 cubica", "text": "Il coefficiente di comprimibilit\u00e0 cubica \u00e8 una relazione che indica l'entit\u00e0 della compressione di un corpo sottoposto a degli sforzi normali. \u00c8 dato da:\ndove \"\u03c1\" \u00e8 la densit\u00e0 di riferimento, \"T\" indica la dipendenza dalla temperatura e \"p\" \u00e8 la pressione indotta. Poich\u00e9 l'aumento di pressione porta all'aumento della densit\u00e0, per utilizzare valori positivi si usa il segno positivo.\nIl coefficiente ha le dimensioni di una lunghezza al quadrato divisa per una forza [\"L\"2\"F\"\u22121], quindi l'unit\u00e0 di misura \u00e8 m2/N.\nSi consideri formula_2 dove v \u00e8 il volume specifico del corpo. Derivando e sostituendo si ottiene\nSi ottiene quindi per sostituzione un'ulteriore forma della relazione:"}
{"id": "321256", "revid": "125888608", "url": "https://it.wikipedia.org/wiki?curid=321256", "title": "Shawn Daivari", "text": "Carriera.\nWorld Wrestling Entertainment.\nManager di Muhammad Hassan (2004\u20132005).\nDaivari debutta in WWE a fine dicembre 2004 come manager di Muhammad Hassan. I due interpretavano i personaggi di due Arabo-Americani stanchi del pregiudizio e del razzismo verso di loro dopo l'11 settembre. Nel roster di \"Raw\" di cui i due fanno parte, Hassan sale subito al top grazie a un feud con la leggenda del wrestling Hulk Hogan. Durante questo feud anche Daivari scende in campo, in un match di coppia fra i due Arabo-Americani contro la coppia formata da Hogan e Shawn Michaels, a Backlash, dove i due arabi vengono sconfitti. Dopo esser stati sconfitti a Backlash, i due passano a \"SmackDown!\" per effetto della Draft Lottery.\nVarie faide (2005\u20132006).\nIl suo protetto Hassan avr\u00e0 un feud con The Undertaker e il 7 luglio a \"SmackDown!\", Daivari affronta Undertaker, perdendo: dopo il match, quest'ultimo viene attaccato da 5 uomini incappucciati. Poich\u00e9 quello stesso giorno ci fu un attentato terroristico a Londra, questo segmento di uomini molto somiglianti a terroristi fu criticato in ogni parte del globo.\nHassan scomparve presto dalle scene, mentre Daivari, dopo una lunga pausa nella Deep South Wrestling, federazione satellite della WWE, torna al roster di \"Raw\" come \u201carbitro personale\u201d di Kurt Angle durante il feud di quest'ultimo contro John Cena, allora WWE Champion. Il 7 novembre a \"Raw\", fa da arbitro speciale, in un match di coppia fra Kurt Angle e Chris Masters contro John Cena e Shawn Michaels, match che viene vinto dai primi due. Nella puntata del 12 dicembre di \"Raw\", perde contro John Cena. Il rapporto tra i due finisce dopo che Daivari cost\u00f2 ad Angle un match contro Shawn Micheals durante un'edizione di \"Raw\". Nell'ultima puntata di \"Raw\" del 2005, affronta proprio Kurt Angle in un Elimination Chamber Beat The Clock Challenge, vincendo per count out. Ma il 20 gennaio a \"SmackDown!\", perde contro Angle.\nManager di Mark Henry e di The Great Khali (2006\u20132007).\nRitorn\u00f2 quindi a Smackdown e divent\u00f2 manager di Mark Henry, allora in faida con Angle per il World Heavyweight Champion dopo la conquista del titolo da parte di Angle. Henry viene per\u00f2 sconfitto da Angle alla Royal Rumble 2006.\nIl suo protetto avr\u00e0 una faida con Undertaker, e i due si affrontano a Wrestlemania, ma Henry perde e dunque perde anche il feud. Il 7 aprile, durante un Match tra Undertaker e Mark Henry, Daivari si presenta sul Ring con il suo nuovo protetto The Great Khali, che attacca Undertaker. Il suo protetto sconfigger\u00e0 poi Undertaker. Nei mesi successivi continua a fare da Manager a Khali. Passano a fine ottobre in ECW\nFaida con Tommy Dreamer e svincolamento (2006\u20132007).\nPass\u00f2 quindi alla Extreme Championship Wrestling assieme a The Great Khali, debuttando nello show del 31 ottobre, e Daivari sconfigge, Shannon Moore, mentre la settimana successiva batte Nunzio. Il 14 novembre inizia poi un feud con Tommy Dreamer, perdendo contro di lui per squalifica. Al PPV December To Dismember Daivari affronta Dreamer, e lo sconfigge, mentre il 5 dicembre viene sconfitto ancora da Dreamer. La settimana successiva perde anche il rematch. dopo di che i due si dividono. Quando Khali pass\u00f2 a RAW, Daivari pass\u00f2 a SmackDown! e inizi\u00f2 la carriera di wrestler nella categoria dei pesi leggeri.\nIn seguito al roster draft 2007, Daivari \u00e8 tornato nel roster di RAW.\nIl 16 ottobre 2007 Daivari viene svincolato dalla WWE.\nCircuito indipendente (2007\u20132008).\nHa lottato in Professional Championship Wrestling.\nTotal Nonstop Action Wrestling (2008\u20132009).\nDaivari ha debuttato nella Total Nonstop Action Wrestling (TNA) durante la puntata del 12 giugno 2008 di iMPACT! come capitano del Team International per l'edizione 2008 del World X Cup Tournament, con il ring name \"Sheik Abdul Bashir\". Il 12 settembre 2008, durante il PPV No Surrender, Daivari ha vinto il TNA X Division Championship che \u00e8 anche il primo titolo in carriera. Il 13 novembre 2008, nella puntata di iMPACT!, difendendo il titolo contro Eric Young, Bashir ha spinto al tappeto l'arbitro Shane Sewell, dopo che ha interrogato lui e il pubblico sulle sue scorrettezze durante il match. Si \u00e8 tolto la maglietta e ha infierito su Bashir, aiutando cos\u00ec Young a sconfiggerlo per la vittoria e il titolo. Tuttavia, Bashir si \u00e8 aggiudicato il titolo la settimana successiva a causa dell'interferenza di Sewell, continuando cos\u00ec il suo regno e rendendo nullo il regno di Young. Ci\u00f2 Nonostante, Sewell, ha aiutato Young a sconfiggere Bashir per il titolo una seconda volta al PPV Final Resolution il 7 dicembre 2008. Dopo il match, Bashir ha insanguinato Sewell e andarsene con la cintura, ma \u00e8 stato fermato da Jim Cornette e deciso di renderla vacante. A Final Resolution il 20 dicembre 2009, Bashir ha preso parte al match \"Feast or Fired\" ed \u00e8 stato in grado di raccogliere una delle quattro valigette. Tuttavia, la valigetta che aveva raccolto lo port\u00f2 a essere immediatamente licenziato dalla compagnia.\nRing of Honor (2010\u20132011).\nDopo la TNA, Daivari entra a far parte della Ring Of Honor. Durante un'intervista, Daivari ha detto che potrebbe tornare nella WWE.\nDaivari torn\u00f2 in WWE in un Dark Match a Smack Down il 6 maggio 2011 contro TedDiBiase, dove ne usc\u00ec sconfitto.\nRitorno in WWE (2019\u20132020).\nIl 28 gennaio 2019 la WWE ha annunciato l'ingaggio di Shawn Daivari come produttore. Il 15 aprile 2020, tuttavia, Daivari \u00e8 stato licenziato, a causa dei tagli derivanti dalla Pandemia di COVID-19.\nVita privata.\nDaivari \u00e8 di origini iraniane, parla fluentemente il persiano e ha un fratello, Ariya, il quale lotta in WWE."}
{"id": "321258", "revid": "729019", "url": "https://it.wikipedia.org/wiki?curid=321258", "title": "Fiat C.R.41", "text": "Il Fiat C.R.41 era un caccia monomotore biplano sviluppato dall'azienda italiana Fiat Aviazione nella seconda parte degli anni trenta e rimasto allo stadio di prototipo.\nSostanzialmente una versione ingrandita del precedente C.R.40, Il C.R.41 era caratterizzato dall'adozione di un pi\u00f9 potente motore radiale 14 cilindri Gnome-Rh\u00f4ne 14Kfs da 900 CV (662 kW).\nStoria del progetto.\nProgettato dall'ingegner Celestino Rosatelli era uno sviluppo del precedente C.R.40 del quale manteneva le impostazioni generali.\nIl prototipo venne portato in volo per la prima volta il 30 marzo 1935 ma venne giudicato sottopotenziato per le esigenze che si prefiggeva il progetto. Ne fu quindi successivamente realizzata una variante dotandola di un apparato propulsivo di produzione aziendale, il Fiat A.59 R, anch'esso radiale ma 9 cilindri a singola stella, versione su licenza dello statunitense Pratt &amp; Whitney R-1690 \"Hornet\" capace di sviluppare una potenza da 700\u00a0CV ed abbinato ad un'elica tripala metallica a passo variabile. Vennero provati tra il 1935 ed il 1937, ma la velocit\u00e0 massima di 381 km/h, ottenuta a 5\u00a0000\u00a0m di quota, fu giudicata deludente. Il progetto venne quindi abbandonato a favore di un nuovo progetto, il C.R.42, che abbinava il radiale con la formula sesquiplana del C.R.32.\nTecnica.\nIl C.R.41 manteneva l'impostazione del C.R.40 con l'ala superiore a gabbiano collegata direttamente alla fusoliera, che lo differenziava dagli altri caccia sesquiplani di suo progetto, come il C.R.32.\nRealizzato in tecnica mista, con una struttura metallica in tubi d'acciaio saldato ricoperti da tela, il C.R.41 introduceva rispetto al suo predecessore un impennaggio dotato di deriva di maggiori dimensioni per garantire una migliore stabilit\u00e0 direzionale."}
{"id": "321263", "revid": "125749885", "url": "https://it.wikipedia.org/wiki?curid=321263", "title": "Pietro Paolo Virdis", "text": "Caratteristiche tecniche.\nCentravanti, nel corso della sua carriera in massima serie fall\u00ec soltanto un calcio di rigore.\nCarriera.\nGiocatore.\nClub.\nAttaccante, non ancora sedicenne gioca la sua prima stagione in prima squadra nella Serie D 1973-1974, segnando 11 gol con la maglia della . L'anno successivo passa quindi al di Gigi Riva, esordendo in Serie A il 6 ottobre 1974 in occasione del pareggio senza reti contro il .. I primi gol nel massimo campionato arrivano invece nella stagione 1975-1976 (6 in 23 partite), ma non riescono ad evitare la retrocessione in B dei sardi. Rimane in Sardegna anche nel successivo torneo cadetto, nel quale si mette in evidenza segnando 18 gol.\nNell'estate del 1977, dopo una lunga trattativa alla quale inizialmente si oppone, viene ingaggiato dalla di Giovanni Trapattoni. Anche a causa di ci\u00f2 fa fatica ad ambientarsi nei bianconeri, tuttavia conquista subito lo scudetto gi\u00e0 nella prima stagione, quando ha per compagni di reparto Roberto Bettega e Roberto Boninsegna.\nDopo aver vinto anche la Coppa Italia 1978-1979 ed aver passato la stagione 1980-1981 in prestito al Cagliari, vince infine un altro titolo nel 1982: in questa stagione disputa tutte le 30 gare di campionato segnando anche 9 gol, tuttavia viene ceduto all' per far posto a Paolo Rossi. In Friuli ritrova Franco Causio, gi\u00e0 conosciuto a Torino, inoltre nel secondo anno arrivano anche Massimo Mauro e il fuoriclasse brasiliano Zico, che fa coppia con il connazionale Edinho: Virdis gioca con continuit\u00e0 in quel campionato e segna 10 reti.\nNuovo trasferimento nel 1984, quando passa al di Nils Liedholm. Viene generalmente schierato titolare e realizza 8 gol complessivi nelle tre edizioni della Coppa UEFA a cui partecipa; questi lo rendono il miglior marcatore del club nella competizione per quasi trent'anni (viene prima eguagliato da Andr\u00e9 Silva e poi superato da Patrick Cutrone nel 2018). Conquista poi, con 17 centri, il titolo di capocannoniere nella Serie A 1986-1987, mentre nella stagione 1987-1988 la squadra viene rinforzata con gli arrivi di Carlo Ancelotti, Ruud Gullit e Marco van Basten.\nCon i rossoneri, guidati da Arrigo Sacchi, vince quindi un altro scudetto, e la sua doppietta sul secondo a tre giornate dal termine \u00e8 decisiva in questo senso. L'anno seguente, l'ultimo a Milano, partecipa anche alla Coppa dei Campioni nella quale segna 3 reti, ed \u00e8 anche in campo nella ripresa della finale di Barcellona, che si conclude con il netto successo sulla per 4-0.\nNel 1989 viene ceduto al di Carlo Mazzone, che vince la concorrenza dell'Udinese. Si ritira dal calcio nel 1991, dopo due stagioni in Serie A, l'ultima delle quali terminata per\u00f2 con la retrocessione.\nNazionale.\nCon la Nazionale Under-21 conta 15 presenze e 9 gol, mentre con la selezione olimpica ha preso parte - come fuori quota - alle Olimpiadi di Seoul.\nAllenatore.\nAbbandonata l'attivit\u00e0 agonistica, ha conseguito la licenza per allenare. Ha guidato l'Atletico Catania e la Viterbese. Nel 2001 sostituisce Piero Cucchi alla guida della Nocerina, per la sua ultima esperienza in panchina.\nDopo il ritiro.\nIn seguito ha lavorato come commentatore televisivo e gestisce un negozio di specialit\u00e0 enogastronomiche a Milano.\nRiconoscimenti.\nIl Cagliari lo ha inserito nella sua Hall of Fame."}
{"id": "321264", "revid": "729019", "url": "https://it.wikipedia.org/wiki?curid=321264", "title": "Fiat C.R.33", "text": "Il Fiat C.R.33 era un prototipo di aereo da caccia biplano realizzato dall'azienda italiana Fiat Aviazione negli anni trenta del XX secolo.\nProgettato dall'ingegner Celestino Rosatelli, era sostanzialmente una versione leggermente ingrandita e rimotorizzata del Fiat C.R.32 con un pi\u00f9 potente motore Fiat a V sovralimentato, con 100 CV in pi\u00f9 rispetto a quello montato nei C.R.32 di serie.\nIl primo C.R.33 vol\u00f2 nel 1935, e successivamente vennero costruiti altri due prototipi (uno dei quali con lo stesso motore Fiat A.30 RA bis dei C.R.32 di serie), che volarono nel 1937. Problemi nella messa a punto del motore ne ritardarono lo sviluppo, e nel 1937, la Regia Aeronautica era ormai orientata verso velivoli dotati di motore radiale, i quali, essendo raffreddati ad aria, risultavano meno vulnerabili nell'impiego bellico rispetto a quelli raffreddati a liquido."}
{"id": "321266", "revid": "41913", "url": "https://it.wikipedia.org/wiki?curid=321266", "title": "Disturbo borderline", "text": ""}
{"id": "321268", "revid": "547992", "url": "https://it.wikipedia.org/wiki?curid=321268", "title": "Isabella di Trast\u00e1mara", "text": "Origine familiare.\nDiscendente dal casato di Trast\u00e1mara, era la figlia primogenita del re di Sicilia ed erede al trono della corona d'Aragona e futuro re di Alta Navarra, Ferdinando II (unico figlio maschio nato dal duca di Pe\u00f1afiel, re di Navarra e re della corona d'Aragona, Giovanni II e dalla sua seconda moglie Giovanna Enr\u00edquez, figlia dell'ammiraglio di Castiglia, signore di Medina de Rioseco e Conte di Melgar, Federico Enriquez) e dell'erede al trono di Castiglia e Le\u00f3n, Isabella, figlia del re di Castiglia e Le\u00f3n, Giovanni II e di Isabella del Portogallo, figlia di don Giovanni d'Aviz (figlio del re del Portogallo, Giovanni I del Portogallo e di sua moglie, Filippa di Lancaster), e di Isabella di Braganza, figlia del duca di Braganza, Alfonso, e di Beatriz Pereira de Alvim, l'unica figlia di Nuno \u00c1lvares Pereira, conestabile del regno e conte di Arraiolos, Barcelos e Our\u00e9m.\nInfanzia.\nVenne chiamata Isabella in onore della nonna materna, Isabella del Portogallo.\nEra una bambina dall'animo umile, ubbidiente e profondamente religiosa, per questo motivo fu la figlia prediletta dalla madre. Anzi, la regina la proponeva come modello da seguire all'altra sua figlia Giovanna, ribelle e umorale.\nAll'et\u00e0 di 10 anni, la piccola Isabella venne fidanzata all'erede al trono Alfonso d'Aviz e inviata in un convento per essere educata al suo futuro ruolo da regina.\nMatrimoni.\nIl 20 novembre 1490 furono celebrate le nozze per procura a Siviglia. Due giorni dopo gli sposi si incontrarono a Lisbona. Al momento delle nozze, Isabella aveva appena compiuto vent'anni, mentre il principe Alfonso ne aveva appena 15. Nel Luglio dell\u2019anno successivo il principe cadde da cavallo rendendo Isabella vedova a pochi mesi dalle nozze.\nCon la\u00a0morte\u00a0di Alfonso, il padre, Giovanni II del Portogallo rimase senza\u00a0eredi\u00a0legittimi ma aveva avuto un figlio da Anna de Mendon\u00e7a, una delle dame di compagnia della sua matrigna, Giovanna, \"la Beltraneja\": Giorgio di Lencastre (1481-1550).Giovanni cerc\u00f2 di legittimare il figlio per poter avere un successore, ma la regina Eleonora di Viseu si oppose molto tenacemente ed obblig\u00f2 il marito ad una soluzione di compromesso: l'erede al trono sarebbe stato il fratello minore di lei, Emanuele, nonch\u00e9 cugino del defunto Alfonso. Emanuele, desiderava ardentemente sposare l\u2019infanta. Si era invaghito di lei fin da quando giocavano insieme nel monastero in cui Isabella era stata mandata da bambina. Aveva inoltre conservato la sciarpa rossa che la principessa gli aveva donato dopo la vittoria riportata in un torneo combattuto in suo onore. Isabella, per\u00f2, traumatizzata dagli avvenimenti, era rientrata in Castiglia con l\u2019intenzione di ritirarsi in convento, e rifiutava il matrimonio.\nEmanuele - che nel frattempo era succeduto al trono del Portogallo con il nome di Manuele I - insistette per sette anni, finch\u00e9 riusc\u00ec a vincere la ritrosia della principessa Isabella e sposarla nel settembre 1497.\nErede al trono.\nLo stesso anno delle nozze, l'erede al trono di Castiglia e Aragona, l'infante malaticcio Giovanni, fratello di Isabella, mor\u00ec. Per la sorella maggiore, gi\u00e0 regina del Portogallo, si apriva quindi la successione ai troni dei genitori. Nella primavera del 1498, Isabella ed Emanuele si recarono a Toledo dove le \"cortes\" castigliane, riunite nella cattedrale, giurarono fedelt\u00e0 ai nuovi eredi al trono. \nPi\u00f9 complicato fu l'assenso delle \"cortes\" aragonesi riunite a Saragozza: la corona d'Aragona infatti era sempre e soltanto passata ai figli maschi. Isabella per\u00f2 era incinta, quindi si decise di rinviare eventualmente la discussione dopo la nascita del bambino.\nDiscendenza e morte.\nIsabella trascorse la gravidanza a Saragozza, spaventatissima e preda di attacchi isterici che rivolgeva furiosamente anche alla madre che cercava di tranquillizzarla: la ragazza infatti era convinta di non sopravvivere al parto - cosa che poi effettivamente si verific\u00f2 - e addirittura scrisse una lettera di addio al marito.\nIl 23 agosto, alla presenza degli altri dignitari di corte, come era d'uso per la nascita di un erede al trono, Isabella diede alla luce un bambino e, un'ora dopo, spir\u00f2. Venne seppellita nella chiesa di Santa Isabella a Toledo.\nAl piccolo erede al trono fu messo nome Michele della Pace ma mor\u00ec nel 1500 lasciando erede la sorella di Isabella, Giovanna la Pazza."}
{"id": "321269", "revid": "640277", "url": "https://it.wikipedia.org/wiki?curid=321269", "title": "EPFL", "text": ""}
{"id": "321272", "revid": "339392", "url": "https://it.wikipedia.org/wiki?curid=321272", "title": "RTSI", "text": ""}
{"id": "321275", "revid": "599013", "url": "https://it.wikipedia.org/wiki?curid=321275", "title": "Tsi", "text": "L'acronimo TSI pu\u00f2 riferirsi a:"}
{"id": "321276", "revid": "339392", "url": "https://it.wikipedia.org/wiki?curid=321276", "title": "Radio Svizzera Italiana", "text": ""}
{"id": "321278", "revid": "32116", "url": "https://it.wikipedia.org/wiki?curid=321278", "title": "HeXen", "text": ""}
{"id": "321279", "revid": "44516", "url": "https://it.wikipedia.org/wiki?curid=321279", "title": "HCAP", "text": ""}
{"id": "321282", "revid": "184416", "url": "https://it.wikipedia.org/wiki?curid=321282", "title": "RMS Olympic", "text": "La RMS \"Olympic\" era la nave gemella del RMS \"Titanic\" e della HMHS \"Britannic\". Fu la \"sorella fortunata\" delle tre, in quanto l'unica a seguire una sorte normale e a non affondare. Fu anche la prima della serie a essere costruita, inaugurando quindi la classe quale unit\u00e0 capofila della rinomata White Star Line. Le tre navi erano praticamente identiche in lunghezza, larghezza e altezza, l'unica differenza esteriore significativa era la met\u00e0 anteriore della passeggiata del ponte A, che sul \"Titanic\" e sul \"Britannic\" era coperta aumentandone conseguentemente la stazza di circa mille tonnellate.\nCirca 10 anni prima la stessa compagnia aveva in progetto la costruzione di una nave di nome \"Oceanic\", che per\u00f2 non venne mai realizzata.\nL'idea della nave.\nLa nave fu disegnata da William Pirrie, presidente della Harland and Wolff, e dall'architetto navale e capo progettista, Thomas Andrews.\nFu concepita per dominare le rotte atlantiche, insieme alla gemelle \"Titanic\" e \"Britannic\", e battere le nuove navi della compagnia rivale Cunard Line, RMS \"Lusitania\" e RMS \"Mauretania\". Al momento del completamento in bacino, sarebbe stata la nave pi\u00f9 grande del mondo. Nacque cos\u00ec l'idea della Classe Olympic.\nLa costruzione dell'RMS \"Olympic\", era finanziata dall'armatore statunitense John Pierpont Morgan con la sua societ\u00e0 \"International Mercantile Marine Co.\" Venne registrata presso il porto di Liverpool e assegnato il numero ufficiale di vascello 131346 e sigla telegrafica \"MKC\".\nIl progetto era ambiziosissimo: avrebbe dovuto essere uno scafo lungo 269 m e largo 28 m e alto 53,3 m, con un pescaggio di 18 m. Ma non solo: l\"Olympic\" (come le gemelle) doveva essere una nave lussuosissima, con ogni comodit\u00e0 all'interno, ogni sfarzo possibile. Questo valeva anche per la terza classe, che era molto pi\u00f9 abitabile di qualsiasi pari classe delle altre compagnie navali, ma soprattutto era la stazza inizialmente al momento del varo di 45.324 tonnellate, contro le 31.938 del RMS Mauretania, diventando cos\u00ec anche se per poco la nave pi\u00f9 grande del mondo fino al varo del RMS \"Titanic\".\nTra le altre cose, avrebbe dovuto avere al suo interno, sul ponte D, una piscina, risultando cos\u00ec la prima nave nella storia a possederla. Ancora, una palestra, un bagno turco e un campetto di squash.\nLa propulsione era a vapore, ed era perci\u00f2 un piroscafo, con quattro cilindri contrapposti invertibili a triplice espansione (macchine alternative) pi\u00f9 una turbina Parson a bassa pressione. Le macchine alternative dell\"Olympic\" e del \"Titanic\" restano le pi\u00f9 grandi mai costruite, occupavano quattro piani in altezza sviluppando quasi 38\u00a0MW (51.000\u00a0CV) di potenza e muovevano le due eliche laterali. La turbina muoveva la sola elica centrale, che faceva confluire l'acqua direttamente sul timone.\nLe caldaie erano ben 29, ognuna con un diametro di cinque metri, bruciando circa 728 tonnellate di carbone al giorno.\nLa velocit\u00e0 massima era di 23 nodi (43\u00a0km/h), inferiore alla velocit\u00e0 del \"Mauretania\" (26/27 nodi, la pi\u00f9 veloce del mondo).\nFu oggetto del debutto della nuova stazione radio, che raggiungeva una portata di ben 400 miglia (650\u00a0km), con le antenne che erano collocate sui due alberi maestri a un'altezza di 60 metri e distanti tra loro 180 metri (in caso di emergenza, il generatore elettrico poteva essere sostituito da un generatore diesel).\nIl ponte lance era dotato delle nuovissime gru \"Welin\", progettate dallo stesso Andrews, in grado di sostenere complessivamente 32 lance di salvataggio e ammainarne 64, ma tale proposta fu bocciata sia perch\u00e9 si riteneva che tutte quelle lance sui ponti avrebbero dato un'immagine di insicurezza alla nave, sia perch\u00e9 erano antiestetiche, cos\u00ec che alla fine ne furono montate soltanto 16.\nAlla consegna il transatlantico cost\u00f2 circa 7 milioni di dollari (400 milioni di dollari odierni), una spesa enorme, coperta da un'assicurazione che pagava nel caso di gravi incidenti (affondamento) della nave durante il suo servizio.\nL'Olympic rappresentava un vanto per la White Star Line, che voleva dimostrare di cosa fosse capace per scalzare la rivale Cunard una volta per tutte.\nLa costruzione.\nVenne deciso di costruire l\"'Olympic\" (prima) e \"Titanic\" (poi) in contemporanea, cos\u00ec fu realizzato un grandissimo cantiere con impalcature altissime per poter ospitare i transatlantici, mentre la terza nave, il \"Gigantic\", sarebbe stata realizzata una volta ultimata la prima. Visti da prua, alla \"Olympic\" spettava il posto di destra e al \"Titanic\" quello di sinistra.\nLa chiglia venne impostata il 16 settembre 1909. Poche settimane dopo, venne impostato anche il \"Titanic\". Venne impiegata molta forza lavoro per la costruzione delle due navi gemelle. La priorit\u00e0 era l\"'Olympic,\" impiegando infatti pi\u00f9 manodopera su questa nave piuttosto che sul \"Titanic\".\nL'Olympic venne varato il 20 ottobre 1910, pochi mesi prima della gemella. Fu portata nel bacino di carenaggio per essere completata nelle sue sovrastrutture, dotata dei caratteristici 4 fumaioli con i classici colori della White Star Line, installati i motori, le caldaie e le eliche. Nel 1911 fu portata per la prima volta in mare per le prove di collaudo. Queste andarono a buon fine e, cos\u00ec, si pot\u00e9 far entrare l'Olympic in servizio.\nGli interni dell\"'Olympic\".\n\u00c8 stata la prima nave della sua classe su cui siano stati inaugurati una serie di interni di lusso che non si erano mai visti prima. Decorazioni di ogni genere, grandi scalinate, ogni comodit\u00e0 e anche ogni eccesso che ci si poteva permettere. A differenza di quanto avvenuto fino ad allora, anche la terza classe era piuttosto comoda. Infatti, se paragonate con le navi delle altre compagnie, la 3\u00aa classe della \"Olympic\" valeva, se non completamente, quasi una seconda delle altre imbarcazioni rivali.\nL'entrata in servizio.\nComp\u00ec il suo viaggio inaugurale il 14 giugno 1911 al comando del capitano Edward Smith, lo stesso che avrebbe comandato il \"Titanic\" nel suo unico viaggio. Il transatlantico stup\u00ec tutti arrivando a New York dopo 5 giorni, 16 ore e 42 minuti (non era il primato assoluto, detenuto dal \"Mauretania\"), senza neanche accendere tutte le caldaie, cosa che sar\u00e0 fatta invece sul \"Titanic\". Anche questa prima traversata, per\u00f2, non fu del tutto indenne da problemi: la \"Olympic\" infatti quasi affond\u00f2 un rimorchiatore durante le manovre nel porto di New York.\nL'incidente con la \"Hawke\".\nIl 20 settembre 1911, alla partenza da Southampton dopo un pesante ritardo, la \"Olympic\" venne speronata a dritta da parte del vecchio incrociatore \"Hawke\" della Royal Navy nelle acque del Solent, causando uno squarcio nella poppa, con conseguente danneggiamento di due compartimenti stagni e la perdita di una pala dell'elica. La \"Olympic\" fu riparata nel bacino di carenaggio di Belfast, che al tempo era l'unico bacino capace di ospitare una nave di tali dimensioni. L\u00ec, curiosamente, affiancher\u00e0 il \"Titanic\" (come durante la costruzione) che stava per essere completato. Una foto ritrae i due giganti affiancati durante i lavori di ristrutturazione.\nDurante il naufragio del \"Titanic\".\nL\u2019\"Olympic\", nel giorno del fatale scontro con l'iceberg della gemella, era anch'essa in navigazione, sulla tratta opposta, ovvero New York-Southampton, ma lontanissima dal luogo dell'incidente, trovandosi a circa 930\u00a0km dal luogo della collisione. L\"'Olympic\" ricevette i segnali di SOS e si tenne in comunicazione col \"Titanic \"e con le altre navi perch\u00e9 era dotata di un telegrafo estremamente potente: viaggi\u00f2 addirittura a 23 nodi per tentare di raggiungere la gemella, ma non pot\u00e9 fare nulla per salvare i passeggeri del \"Titanic\" poich\u00e9 era troppo lontana e il tempo non bast\u00f2.\nArriv\u00f2 sul luogo del disastro a mattino inoltrato quando ormai il \"Carpathia \"aveva concluso le operazioni di salvataggio. Il capitano di quest'ultima consider\u00f2 l'idea di trasferire i superstiti del \"Titanic \"sulla nave gemella, cos\u00ec da preservare la Cunard Line da un costoso ritorno a New York, ma abbandon\u00f2 l'idea sia perch\u00e9 la vista della nave da parte dei superstiti non doveva essere molto gradita, sia per evitare loro un ulteriore stressante trasbordo in pieno oceano.\nLe operazioni post-Titanic.\nDopo il disastro del \"Titanic\", l\"'Olympic\" fu richiamata immediatamente dalla compagnia. Si decise subito di intervenire aumentando la sicurezza della nave; fu cos\u00ec portata nel bacino di carenaggio dove pass\u00f2 oltre sei mesi. Sub\u00ec un importante riallestimento: il doppio scafo venne esteso anche alle murate, fu aumentato il numero delle lance di salvataggio e l\u2019altezza delle paratie stagne fu portata al ponte B, in modo tale da poter resistere a galla anche con 5 compartimenti allagati, cosa che non era stato possibile sulla gemella Titanic. Con queste modifiche, pass\u00f2 da una stazza di 45.324 tonnellate a una stazza di 46.359 tonnellate, il che signific\u00f2 la riconquista del titolo di nave pi\u00f9 grande del mondo strappandolo al \"Titanic\" che era di 46.328 tonnellate, mantenuto per\u00f2 fino al varo della SS \"Imperator\", nello stesso anno.\nSulla gemella \"Gigantic\" che era ancora in costruzione (rinominata \"Britannic\" dopo i fatti del \"Titanic\") vennero fermati i lavori e modificato il progetto.\nTerminati i lavori nella primavera del 1913, l\"'Olympic\" riprese il mare, sempre sulle rotte del Nord Atlantico. Nel 1914 un temporale ruppe alcune vetrate della sala da pranzo di prima classe, ferendo alcuni passeggeri e il commissario di bordo.\nPrima guerra mondiale.\nScoppio della guerra.\nAll'inizio delle ostilit\u00e0 il numero di passeggeri diminu\u00ec drasticamente: il 9 agosto, partendo da New York, l\"'Olympic\" si fece scortare da un incrociatore.\nAvvenne anche un fatto curioso: sulla nave tedesca \"Kronprinzessin Cecilie\" vennero colorati i fumaioli esattamente come quelli delle navi della \"White Star Line\", per poterla camuffare.\nIl tentativo di recupero della HMS \"Audacios\".\nAnche dopo l'inizio della guerra l'\"Olympic\" continu\u00f2 a effettuare il servizio civile. Si decise, per\u00f2, come sul Lusitania, di colorare i fumaioli totalmente in nero. Il 27 ottobre 1914, durante il viaggio verso New York, l\"'Olympic\" si trov\u00f2 a dover attraversare un campo minato. Venne avvisata dalla corazzata HMS \"Audacios\", che poco prima era stata colpita da una mina. L\"Olympic\" recuper\u00f2 l'equipaggio e in seguito prov\u00f2 a trainare la nave in panne, ma tutti e tre i tentativi fallirono. Alla fine sull\"Audacios\" si verific\u00f2 un'esplosione e la nave venne abbandonata al suo destino.\nLa conversione in nave trasporto truppe.\nPoco tempo dopo, l\"'Olympic\" fu ormeggiato a Belfast, dove rimase ferma per quasi un anno. La Royal Navy, dopo l'affondamento del \"Lusitania\", inizi\u00f2 a requisire anche navi di grosse dimensioni. Il RMS Mauretania lo RMS \"Aquitania\" divennero navi ospedale. Stessa sorte tocc\u00f2 alla gemella \"Britannic\", ancora prima di essere completata nei cantieri.\nL\"'Olympic\", al contrario, fu requisita per essere utilizzata come nave trasporto truppe, con una capacit\u00e0 di 6000-7000 uomini: pertanto, una volta terminato il \"Britannic\", fu riportata in bacino per poter essere adattata al nuovo ruolo di guerra.\nLa nave fu dotata di armamenti come cannoni di bordo e fu modificata per adempiere al meglio il suo nuovo ruolo.\nIl cambio di colori.\nDurante questa funzione, l\"'Olympic\" riusc\u00ec a sfuggire a un sottomarino nel novembre del 1915, schiv\u00f2 due siluri e pass\u00f2 indenne un bombardamento da parte di un aereo bulgaro nel gennaio del 1916.\nNel 1917 fu ridipinto lo scafo con classico camuffamento Dazzle. Nel 1918 fu nuovamente ridipinta con un diverso schema di colori.\nL'affondamento dell'U-103.\nNel triennio 1917-1919 gli attacchi da parte di sommergibili all\"'Olympic\" furono quattro, ma la nave riusc\u00ec nella storica impresa di affondarne uno, l'U-Boat U-103.\nInfatti, nelle prime ore del 12 maggio 1918, l'U-Boat U-103, era pronto per colpire l'\"Olympic\" a poppa, con 2 siluri. L'equipaggio per\u00f2 fall\u00ec, cosicch\u00e9 l\u2019\"Olympic\" avvist\u00f2 il nemico e inizi\u00f2 la controffensiva. Nello scontro ravvicinato, la nave ebbe ragione sul sommergibile. L'\"Olympic\" attacc\u00f2 e affond\u00f2 il sommergibile, prima con un cannone di bordo e successivamente creando una falla con una delle sue eliche. Il sottomarino affond\u00f2 portando con s\u00e9 9 persone, mentre altri 31 membri si salvarono. L\"'Olympic\" non si ferm\u00f2 per recuperare i superstiti, ma prosegu\u00ec verso Cherbourg dove era diretta. Questi furono salvati dalla USS \"Davis\" e portati in Inghilterra come prigionieri di guerra.\nFu un risultato eccezionale perch\u00e9, di fatto, l\"'Olympic\" risult\u00f2 essere l'unica nave mercantile a compiere una simile impresa, conquistandosi cos\u00ec un'ottima reputazione. Fino al 1918, anno di restituzione alla sua compagnia, ha trasportato 119\u00a0000 uomini, conquistando cos\u00ec il soprannome di \"Vecchio Baluardo\" (In Inglese \"Old Reliable\").\nRipristino a nave civile.\nTra il 1919 e il 1920 la nave fu ritirata nel bacino per essere ripristinata al servizio civile. Durante questi lavori vennero trovate delle crepe nell'opera viva e si pens\u00f2 a dei siluri, probabilmente due, rimasti inesplosi al contatto con lo scafo.\nRitorno al servizio passeggeri.\nLa nave ritorn\u00f2 sulle rotte oceaniche nel 1920 e nei successivi quindici anni effettu\u00f2 centinaia di traversate. Charlie Chaplin se ne serv\u00ec ogni volta che fece ritorno in Inghilterra, nel '21 e nel '31.\nL'incidente con la \"Fort St. George\".\nIl 22 marzo 1924, nel porto di New York, l\"'Olympic\" fu protagonista di un nuovo incidente con un'altra imbarcazione. La controparte del fatto fu il piroscafo \"Fort St. George\" (che, nel 1935 sarebbe stato ceduto al Lloyd Triestino col nome di \"Cesarea\" e successivamente di \"Arno\"). Quest'ultimo stava scendendo il North River, a velocit\u00e0 sostenuta, e aveva previsto di passare dietro al codone di poppa dell\u2019\"Olympic\". Ma la sua velocit\u00e0, definita successivamente eccessiva, la fece finire contro il timone della grande nave, strusciando lo scafo e danneggiando le sovrastrutture. Dal canto suo, anche l\u2019\"Olympic\" sub\u00ec dei danni: inizialmente si pensava a danni di poco conto ma, dopo un'attenta verifica, si riscontrarono danni ingenti alla zona poppiera. Per questo motivo essa fu interamente sostituita.\nNel processo che si tenne successivamente all'incidente, la colpa fu data al \"Fort St. George\". L\"'Olympic\", finite le riparazioni, torn\u00f2 in servizio.\nLa crisi del 1929.\nIn seguito alla crisi del 1929, i passeggeri che solcavano le rotte dell'Atlantico diminuirono drasticamente. L\"'Olympic\" non fece eccezione. La nave venne affiancata nelle rotte oceaniche, prima dal \"Majestic\" e poi dal \"Britannic\" (che portava lo stesso nome della gemella affondata nel 1916) e dal \"Georgic\".\nUn grosso problema, comunque, derivava dal fatto che l\"'Olympic\", nonostante le manutenzioni e le migliorie del caso, risultava essere oramai un transatlantico superato se confrontato con navi come il \"Rex\", pi\u00f9 potente e tecnologicamente avanzato.\nNel 1933, molti interni della nave vennero ridipinti in verde, ad esempio uno di questi fu proprio la grande scalinata.\nNel 1934 il governo inglese impose alla White Star Line e alla Cunard Line la fusione. Come tutte le imbarcazioni della compagnia, anche l\"'Olympic\" entr\u00f2 a far parte di questa nuova realt\u00e0.\nL'incidente con la \"Nantucket\".\nIl 15 maggio 1934 l\"'Olympic\" speron\u00f2 di prua la piccola nave americana \"Nantucket Lightship LV-117\". La piccola nave naufrag\u00f2 e mor\u00ec tutto il suo equipaggio: alcuni membri perirono sul colpo, mentre altri morirono successivamente in ospedale.\nDisarmo e demolizione.\nPochi mesi dopo la nave fu posta in disarmo e nel marzo del 1935 fece il suo ultimo viaggio a New York prima di essere venduta, privata degli eleganti interni e demolita, insieme alla nave della compagnia rivale RMS \"Mauretania\".\nQuesta demolizione serv\u00ec a finanziare la costruzione della nuova nave ammiraglia della Cunard, ovvero la RMS \"Queen Mary\".\nIl destino degli interni dell'Olympic.\nMolti degli interni originali dell'Olympic si trovano attualmente nel White Swan Hotel ad Alnwick. Altri, come il ristorante, si trovano sulla nave \"Celebrity Millennium\", costruita nel 2000, nel ristorante a lei dedicato, il \"Ristorante Olympic\"."}
{"id": "321283", "revid": "32116", "url": "https://it.wikipedia.org/wiki?curid=321283", "title": "Maledict", "text": ""}
{"id": "321284", "revid": "123325591", "url": "https://it.wikipedia.org/wiki?curid=321284", "title": "Z\u00e9 Maria", "text": "Caratteristiche tecniche.\nGiocatore.\nEra un terzino destro che, grazie alla sua velocit\u00e0, non disdegnava sortite offensive lungo la fascia di competenza, cercando il fondo per tentare il cross o provare lui stesso la battuta a rete.\nCarriera.\nGiocatore.\nClub.\nLa sua carriera inizia nel 1991 col , squadra del campionato brasiliano: fino al 1993 colleziona 80 presenze e 2 gol. Dopo le brevi esperienze con , con cui vince il campionato statale Sergipano, e , nel 1996 approda al dove ha modo di conquistare un altro torneo statale, quello Carioca, prima di venir ceduto pochi mesi pi\u00f9 tardi alla squadra italiana del .\nZ\u00e9 Maria esordisce in Serie A nel campionato 1996-1997: in due stagioni con i ducali, disputa 56 incontri segnando una rete. Nell'estate 1998 passa al , ma nel corso del campionato seguente non riesce a imporsi, pagando lo scarso \"feeling\" con i tecnici Ilario Castagner e Vujadin Bo\u0161kov. Viene quindi ceduto in prestito al con cui trionfa, nel 1999, nel Torneo Rio-San Paolo; in seguito, in meno di dodici mesi indossa le maglie di altre due compagini brasiliane, e .\nNel 2000 torna a Perugia dove stavolta, integrandosi alla perfezione negli schemi del nuovo allenatore Serse Cosmi, rimarr\u00e0 fino al 2004 vincendo, nel 2003, il suo unico trofeo internazionale per club, la Coppa Intertoto. Nelle quattro stagioni con la squadra umbra il brasiliano scende in campo in 157 occasioni realizzando 20 gol tra campionato, Coppa Italia e coppe europee, divenendo lo straniero pi\u00f9 presente di sempre, sia in assoluto sia in Serie A, con la maglia dei grifoni; nell'annata 2003-2004 il terzino effettua oltre cento cross dalla fascia destra, imponendosi come uno dei migliori laterali del campionato italiano.\nProprio nel 2004 viene ceduto all' dove rimane per due stagioni: sotto la guida di Roberto Mancini vince uno scudetto (nel 2006, assegnato a tavolino ai nerazzurri dopo le vicende di Calciopoli), due Coppe Italia (2005 e 2006) e una Supercoppa italiana (2005). Il 17 aprile 2005 segna il suo unico gol in 49 apparizioni con l'Inter (di cui 30 in Serie A), nell'incontro vinto 2-0 sul .\nNel 2006 viene acquistato dal club spagnolo del , militante nella Liga: vi rimane per una sola stagione giocando 14 partite prima di accasarsi allo . In Inghilterra tuttavia non ha mai la possibilit\u00e0 di scendere in campo, cos\u00ec nel 2008 torna nuovamente al Portuguesa. Rescisso il contratto con il club brasiliano nell'agosto del 2008, riattraversa l'Atlantico accettando l'offerta del , societ\u00e0 umbra di Eccellenza. Nel 2009, senza mai aver esordito con la squadra tifernate in una gara ufficiale, annuncia il suo ritiro dal calcio decidendo di stabilirsi in Italia.\nNazionale.\nCon la nazionale brasiliana ha totalizzato 26 presenze e 1 gol, quest'ultimo in un'amichevole contro il , vincendo nel 1997 la Copa Am\u00e9rica e la Confederations Cup. In precedenza, aveva conquistato con la nazionale olimpica la medaglia di bronzo ai Giochi di .\nAllenatore.\nDal settembre del 2009 insegna calcio ai bambini della polisportiva giovanile salesiana \"PGS Don Bosco\", a Perugia. Nel gennaio del 2010 compie uno stage all'Inter agli ordini di Jos\u00e9 Mourinho. Il 16 marzo seguente diviene l'allenatore del Citt\u00e0 di Castello, squadra che traghetta all'undicesimo posto il campionato di Serie D 2009-2010. Il successivo 25 agosto diviene allenatore del da cui, poi, \u00e8 esonerato.\nIl 5 luglio 2012 acquisisce a Coverciano il titolo di allenatore di Prima Categoria UEFA Pro, e quindi il diritto di ricoprire il ruolo di tecnico in una squadra della massima serie. Nel 2015 diventa l'allenatore dei rumeni del , da cui, caso particolare, viene esonerato per due volte in una settimana.\nAll'inizio del 2016 assume la guida tecnica dei kenioti del , con cui l'anno seguente vince la Supercoppa nazionale. Nell'estate 2017 approda sulla panchina degli albanesi del , guidando la squadra nella stagione 2017-2018 alla vittoria della Supercoppa nazionale e del campionato di seconda divisione.\n\u00c8 inoltre socio e allenatore della scuola calcio \"Z\u00e9 Maria-Virtus Foligno\"."}
{"id": "321286", "revid": "123902089", "url": "https://it.wikipedia.org/wiki?curid=321286", "title": "Caterina d'Asburgo (1507-1578)", "text": "Biografia.\nEra l'ultima figlia di Giovanna regina di Castiglia detta la Pazza e del duca di Borgogna Filippo I d'Asburgo.\nNon conobbe mai il padre perch\u00e9 lui mor\u00ec prima della sua nascita e, in seguito alla morte di Filippo, la madre Giovanna fu rinchiusa, in quanto ritenuta insana di mente, nel castello di Tordesillas. Caterina quindi nacque praticamente in stato di prigionia e condusse una infanzia segregata accanto alla madre. Tra le due si svilupp\u00f2 un rapporto strettissimo: nel 1518 Carlo, il futuro re di Spagna, visto con i propri occhi lo stato di segregazione in cui viveva la bambina, costretta a guardare i coetanei giocare dall'alto di una torre, la sottrasse di nascosto alla madre. Immediatamente, sia la bambina che Giovanna si lasciarono andare alla disperazione, minacciando di lasciarsi morire: dopo pochi giorni furono ricongiunte.\nCaterina crebbe quindi priva di lussi e di una educazione appropriata per il suo rango. Anzi, le stanze in cui alloggiava erano davvero fatiscenti se paragonate ai palazzi regali in cui erano cresciuti e che tuttora abitavano i fratelli pi\u00f9 grandi. Insieme alla madre, dovette subire spesso le angherie dei nobili incaricati di sorvegliarle, nutrendosi male e indossando soltanto miseri abiti di lana grezza. Tale ambiente quindi influ\u00ec sulla sua personalit\u00e0.\nMatrimonio.\nIl fratello Carlo V la diede in sposa a Giovanni III Aviz. Le nozze vennero celebrate il 10 febbraio 1525.\nCaterina era molto preoccupata per l'educazione della sua famiglia. Accumul\u00f2 una biblioteca considerevole e stabil\u00ec una specie di salone a corte. Ha portato con s\u00e9 un certo numero di donne studiose, tra cui le umaniste Joana Vaz e P\u00fablia Hort\u00eansia de Castro, e la poetessa Luisa Sigea de Velasco. Vaz era responsabile dell'educazione della principessa Maria, cos\u00ec come della nipote di Caterina, anche chiamata Maria.\nReggenza.\nDopo la morte dell'ultimo figlio ed erede al trono nel 1554 e poi di quella del marito nel 1557, Caterina divenne per alcuni anni la reggente del Portogallo in nome del nipote Sebastiano I, che successe al trono a soli tre anni.\nCollezionista.\nCaterina aveva una delle prime e pi\u00f9 belle collezioni di porcellane cinesi in Europa grazie alla sua posizione come sorella minore dell'imperatore Carlo V e regina del Portogallo. Seguiva una tradizione stabilita prima dal re portoghese Manuele I che aveva acquistato porcellane per sua moglie, Maria di Castiglia, che era la zia di Caterina. Tra il 1511 e il 1514, il \"Tesoriere delle Spezie\" a Lisbona \"registr\u00f2 un totale di 692 pezzi di porcellana e altri prodotti esotici\" acquistati per suo conto per Maria di Castiglia. Tra le altre \"esotiche\" della collezione di Caterina c'erano denti di squalo fossilizzati, una testa di serpente incastonata d'oro, pietre di diaspro a forma di cuore per fermare il sanguinamento, un ramo di corallo usato come protettore contro gli spiriti maligni, pietre di bezoar, un corno di unicorno (una zanna di narvalo) e pile di gemme sciolte e pietre come rubini, smeraldi e diamanti.\nDiscendenza.\nCaterina e Giovanni ebbero nove figli ma solo due raggiunsero l'et\u00e0 adulta:"}
{"id": "321287", "revid": "11771", "url": "https://it.wikipedia.org/wiki?curid=321287", "title": "Acido 2-ammino-3-metilamilico", "text": ""}
{"id": "321289", "revid": "224230", "url": "https://it.wikipedia.org/wiki?curid=321289", "title": "Karl Kautsky", "text": "Biografia.\nLa formazione.\nKarl Kautsky nacque a Praga, allora importante citt\u00e0 dell'impero austriaco, il 16 ottobre 1854. Il padre era un pittore di etnia ceca, mentre la madre era un'attrice e scrittrice austriaca. Nel 1863 la famiglia si trasfer\u00ec a Vienna. Il giovane Kautsky frequent\u00f2 il ginnasio dell'abbazia di Melk e l'Akademisches Gymnasium di Vienna.\nNel 1871 la Comune di Parigi lo determin\u00f2 verso l'internazionalismo. L'altra sua passione giovanile fu il darwinismo. All'Universit\u00e0 di Vienna studi\u00f2 sia la storia che la filosofia.\nNel 1875 ader\u00ec ai primi movimenti socialisti austriaci, ma al loro interno non trov\u00f2 un proprio spazio. Perci\u00f2 si trasfer\u00ec a Zurigo dove divenne amico di Eduard Bernstein, che era gi\u00e0 redattore di \"Der Sozialdemokrat\". Questa pubblicazione era l'organo della giovent\u00f9 socialdemocratica tedesca e, a causa delle leggi antisocialiste, veniva stampata in Svizzera e introdotta clandestinamente in Germania.\nNel 1881 il giovane socialdemocratico si rec\u00f2 a Londra in visita a Marx ed Engels. Successivamente, fra il 1885 e il 1890, fu anche il segretario di Engels. \nGi\u00e0 nei suoi primi scritti del 1881 Kautsky esponeva quelli che rimarranno punti fermi del suo pensiero: l'oppressione non produce rivoluzioni, ma rivolte; la rivoluzione avviene solo quando un sistema \u00e8 ormai reso instabile dalle proprie contraddizioni interne. E aggiungeva che in queste circostanze la rivoluzione la fa il popolo, non singoli gruppi o partiti.\nCon tutto ci\u00f2 Kautsky era convinto che non bisognasse aspettare molto perch\u00e9 si verificasse la rivoluzione, dal momento che il capitalismo non riusciva ad uscire dalla crisi del 1873. Anche le riforme introdotte da Bismarck ed ispirate al \"socialismo di stato\" di Ferdinand Lassalle, come le assicurazioni contro gli infortuni e la nazionalizzazione delle ferrovie, secondo Kautsky potevano solo ritardare la caduta del capitalismo ma non evitarla.\nGuida della socialdemocrazia.\nNel 1883 Kautsky divenne il direttore della \"Neue Zeit\", la rivista teorica della SPD. Questo sanc\u00ec il ruolo di Kautsky come erede di Marx e di Engels nella guida del socialismo tedesco e, grazie all'egemonia che l'SPD possedeva all'interno della Seconda Internazionale, dell'intero socialismo europeo. L'influenza di Kautsky sul socialismo mondiale si consolid\u00f2 definitivamente in seguito alla morte di Engels nel 1895.\nDopo l'abolizione delle leggi antisocialiste la SPD si diede un nuovo programma, il programma di Erfurt. La prima parte del testo, quella pi\u00f9 teorica, era stata redatta proprio da Kautsky, mentre quella pratica sui fini del partito era stata scritta da Eduard Bernstein. Nel programma di Erfurt Kautsky ribadiva l'ineluttabilit\u00e0 della rivoluzione socialista, in quanto il capitalismo inaspriva sempre pi\u00f9 i conflitti sociali e perci\u00f2 creava esso stesso le condizioni per la propria fine. Mentre il socialismo per Kautsky era la soluzione delle contraddizioni create dal capitalismo.\nIl Programma di Erfurt esprimeva la dialettica presente all'interno dell'SPD (ed in generale di tutti i movimenti socialisti del primo novecento) tra socialismo rivoluzionario e socialismo riformista. Nel testo non si metteva in discussione l'analisi della societ\u00e0 fatta da Marx, in particolare riguardo all'imminente crollo della societ\u00e0 borghese e alla necessit\u00e0 di giungere ad una societ\u00e0 senza classi attraverso la rivoluzione. Questo si costituiva come scopo ultimo e programma \"massimo\" (da cui il termine massimalismo). Al tempo stesso per\u00f2 nel documento sono presenti gli scopi immediati della lotta operaia: la riduzione dell'orario di lavoro, il suffragio universale, la parit\u00e0 tra uomo e donna, la sostituzione delle imposte dirette con imposte indirette a carattere progressivo, l'istruzione pubblica ed una legislazione sociale. Questo era il programma \"minimo\" (da cui il termine minimalismo).\nNel saggio del 1893 \"Der Parlamentarismus, die Volksgesetzgebung und die Sozialdemokratie\" (\"Il parlamentarismo, la legislazione popolare e la socialdemocrazia\") Kautsky approfondiva il tema dei metodi da utilizzare, per affermare che la lotta politica durante il regime borghese e la successiva presa del potere da parte dei socialisti sarebbero avvenute con mezzi democratici e parlamentari. E nell'articolo del 1894 \"Ein sozialdemokratischer Katechismus\" (\"Un catechismo socialdemocratico\") precisava che i socialisti dovevano evitare la violenza e la cospirazione, lasciando semmai ai loro avversari di ricorrere alla violenza per disperazione. La prospettiva di Kautsky era perci\u00f2 quella di una rivoluzione parlamentare.\nLa polemica contro il revisionismo.\nNell'ultimo decennio dell'Ottocento Kautsky fu coinvolto nelle polemiche contro il socialismo di stato (\"Staatsozialismus\") di Georg von Vollmar e contro il revisionismo di Bernstein. Le polemiche nascevano dal rapporto da tenere con le classi sociali che non erano n\u00e9 borghesi n\u00e9 proletarie: gli intellettuali, i piccoli borghesi, i coltivatori diretti. Se i socialisti si fossero alleati con queste classi e con i borghesi pi\u00f9 liberali, avrebbero potuto far approvare delle riforme sociali. In proposito Kautsky sottolineava che con queste classi erano possibili alleanze tattiche ma che bisognava sempre tenere presente che i loro interessi di classe non coincidevano con quelli degli operai: infatti le classi medie erano riformiste, mentre il proletariato era rivoluzionario. Per questo Kautsky contrastava chi voleva mettere la SPD al servizio del \"riformismo piccolo-borghese\".\nIl testo pi\u00f9 significativo di queste polemiche \u00e8 \"Die Agrarfrage\" (\"La questione agraria\") del 1899, che Lenin defin\u00ec \"l'avvenimento pi\u00f9 notevole della recente letteratura economica\".\nBernstein, tuttavia, poneva un problema pi\u00f9 radicale. Egli verificava che a partire dal 1895 il capitalismo aveva superato la crisi ed era tutt'altro che moribondo. Al contrario, era in espansione e perci\u00f2 aveva bisogno di operai: questa situazione aveva rafforzato il sindacato, che era riuscito ad ottenere condizioni migliori per i lavoratori. Bernstein escludeva perci\u00f2 che ci si dovesse aspettare il crollo del capitalismo, e invece riteneva che ci si dovesse impegnare in una prospettiva di tipo riformista. Nel formulare questa teoria, era consapevole che da un punto di vista marxista questa poteva apparire una deviazione, ma riteneva che se il marxismo era la \"scienza dello sviluppo storico oggettivo\" doveva confrontarsi con la mutata realt\u00e0 sociale.\nKautsky non modific\u00f2 la propria impostazione e con il libro \"Bernstein und das sozialdemokratische Programm\" del 1899 rispose a Bernstein che il miglioramento delle condizioni era illusorio, perch\u00e9 ci\u00f2 che contava non era il tenore di vita ma il potere. E Kautsky evidenziava come in realt\u00e0 il dominio del grande capitale fosse in aumento non solo nei confronti dei lavoratori, ma anche dei piccoli industriali, dei piccoli azionisti delle grandi imprese, degli agricoltori. In conclusione ribadiva la prospettiva rivoluzionaria della socialdemocrazia e si opponeva alla trasformazione della SPD in partito democratico interclassista (e perci\u00f2 riformista).\nIl saggio pi\u00f9 organico scritto nel 1902 al termine della polemica con i revisionisti e compendiandone i temi fu \"Die soziale Revolution\".\nUn ulteriore aspetto della polemica era costituito dal conflitto fra il Partito e il Sindacato, infatti i sindacati socialdemocratici si erano venuti rafforzando e organizzando. In proposito i \"rivoluzionari\" ritenevano che il sindacato dovesse essere subordinato al partito, mentre i revisionisti ne difendevano l'indipendenza e la cosiddetta \"neutralit\u00e0\" rispetto alle ideologie. Kautsky biasimava il fatto che i sindacati perseguissero gli interessi professionali rispetto a quelli di classe e in questo modo si facessero asservire dalla borghesia. Ribadiva perci\u00f2 la necessit\u00e0 della collaborazione fra partito e sindacato in vista della rivoluzione.\nDopo alterne vicende al Congresso di Mannheim del 1906 il Partito dovette di fatto capitolare davanti al Sindacato.\nLe \"lezioni di Mosca\".\nGi\u00e0 in un articolo del 1904 Kautsky aveva affermato che la Russia era il paese europeo pi\u00f9 vicino alla rivoluzione, perch\u00e9 l'autocrazia zarista era priva di futuro, la borghesia debole e immatura, e invece il proletariato consapevole ed organizzato. E inoltre la guerra russo-giapponese poteva far precipitare gli eventi. Pi\u00f9 difficile era invece prevedere che tipo di rivoluzione avrebbe potuto realizzarsi: Kautsky escludeva una rivoluzione socialista a causa dell'arretratezza del paese, ma propendeva per una rivoluzione democratica fatta dal proletariato anzich\u00e9 dalla borghesia.\nQuando nell'anno successivo ebbe effettivamente luogo la Rivoluzione russa del 1905 alcuni dirigenti della SPD, a partire da Rosa Luxemburg, ritennero che il modello russo fosse \"esportabile\" in Occidente.\nIn alcuni articoli dello stesso anno Kautsky riconosceva che la rivoluzione russa avrebbe aperto un'epoca di rivoluzioni. Tuttavia individuava come cause del successo di quella rivoluzione la mancanza di una classe borghese in Russia unita alla necessit\u00e0 storica della rivoluzione in quel paese: perci\u00f2 solo il proletariato aveva potuto assolvere quel compito. Tuttavia Kautsky si rendeva conto di quanto fosse contraddittorio e perci\u00f2 instabile un regime \"borghese\" sostenuto dal proletariato e perci\u00f2 prevedeva che in Russia si sarebbe avuta una \"rivoluzione permanente\".\nQueste tesi furono approfondite nel saggio del 1906 \"Triebkr\u00e4fte und Aussichten der russischen Revolution\" (\"Forze motrici e controlli della rivoluzione russa\"), lodato anche da Lenin. Un tema importante di questo testo era quello del rapporto fra operai e contadini. Kautsky ripeteva che quella russa non poteva essere una rivoluzione borghese, visto che non l'aveva promossa la borghesia, e d'altra parte nemmeno socialista. Perci\u00f2 il proletariato industriale doveva trovare un alleato per far vincere la rivoluzione, e lo individuava nella classe contadina. Raccomandava perci\u00f2 ai socialdemocratici, per guadagnarsi l'alleanza dei contadini, di non toccare la propriet\u00e0 privata contadina.\nL'altro tema importante affrontato nel saggio era quello del ricorso alla violenza. In proposito Kautsky modific\u00f2 le opinioni (proprie e della tradizione engelsiana) avendo visto il successo dell'insurrezione armata di Mosca contro l'esercito. Si chiese perci\u00f2 se il ricorso alla lotta armata potesse essere contemplato anche in Occidente: questa era secondo lui la \"lezione di Mosca\".\nLa polemica con Rosa Luxemburg.\nNel 1910 si ebbero nel Regno di Prussia imponenti manifestazioni di protesta contro la legge elettorale prussiana, che assegnava i seggi in parti uguali alle tre classi censitarie.\nRosa Luxemburg vide in questi moti la possibilit\u00e0 che in Germania accadesse qualcosa di simile a quello che era avvenuto in Russia cinque anni prima. La rivoluzionaria polacca gi\u00e0 dal 1905 riteneva la rivolta russa il primo esempio su larga scala dello sciopero politico di massa, e sosteneva che dovesse servire da modello nei paesi dell'Europa Occidentale. Perci\u00f2 era convinta che la Germania fosse matura per la rivoluzione.\nKautsky, invece, faceva una diagnosi pi\u00f9 realistica: osservava che se la rivoluzione era fallita in Russia dove la classe dirigente era debole; ancor minori prospettive poteva avere in Germania dove i ceti dominanti, burocrati e borghesi, erano molto solidi.\nLe ragioni della crisi fra i due maggiori esponenti della sinistra socialista erano tuttavia pi\u00f9 profonde. La Luxemburg criticava l'idea del marxismo ortodosso secondo cui prima si educa il popolo e poi si fa la rivoluzione: riteneva invece che l'organizzazione si sviluppasse nel momento stesso in cui si lottava. E conseguentemente vedeva il conflitto in termini netti: o annientare o essere annientati.\nA questa posizione Kautsky rispose utilizzando una distinzione presa dalla strategia militare, quella fra guerra di logoramento e guerra di annientamento. La strategia proposta dalla Luxemburg, quella dell'annientamento, era l'unica possibile in Russia dove il proletariato era oppresso. Invece in Europa Occidentale, dove gli operai avevano il diritto di voto e le libert\u00e0 di opinione, espressione e associazione, era pi\u00f9 adatta la strategia di logoramento. Kautsky precisava che quella del logoramento non era la strategia dei revisionisti: infatti il logoramento serviva comunque a sconfiggere l'avversario, mentre i revisionisti tendevano a trovare un accordo con la borghesia.\nL'esito di questa polemica fu quello che, in seno al movimento socialista, viene chiamato il \"centrismo kautskiano\", in quanto ormai la posizione di Kaustky si staccava sia dalla \"destra\" revisionista, sia dalla \"sinistra\" radicale.\nL'\"ultraimperialismo\".\nModificando le sue certezze giovanili, nel primo Novecento Kautsky si rese conto che il capitalismo era solido. Inoltre esso si era trasformato in imperialismo, in quanto in un sistema fondato sulla concorrenza, anche i rapporti fra gli stati non potevano non essere conflittuali..\nSull'argomento Kautsky svolse tuttavia delle riflessioni che gi\u00e0 nel 1910 lo portarono a conclusioni ulteriori e innovative, e che furono esposte in modo definitivo nel saggio \"Der Imperialismus\" del settembre 1914. In questo libro affermava che l'imperialismo non era necessariamente la \"fase finale del capitalismo\" (per usare l'espressione di Lenin). Kautsky formulava infatti l'ipotesi che dopo la fase imperialistica ci sarebbe stata una fase capitalistica fondata sull'intesa fra i gruppi e gli stati capitalistici. A questa fase ulteriore dava il nome di \"ultraimperialismo\".\nA queste conclusioni Kautsky era arrivato esaminando l'effetto del riarmo e delle guerre sulle industrie: quelle militari erano favorite, ma le altre erano sfavorite e perci\u00f2 contrarie alle guerre. All'interno di questa analisi prevedeva anche che il capitale finanziario avrebbe preso il sopravvento su quello industriale e riteneva il capitale finanziario \"la forma pi\u00f9 brutale e violenta del capitale\".\nPer giustificare l'\"ultraimperialismo\", ovvero una sorta di cartello mondiale dei capitalisti uniti dal motto \"Capitalisti di tutto il mondo unitevi!\", Kautsky esaminava il fine che si proponevano i capitalisti: ognuno di essi cercava in effetti di imporre il proprio monopolio come esito della propria vittoria nella concorrenza. Quando, per\u00f2, i concorrenti rimanevano pochi e forti, essi preferivano non combattersi pi\u00f9 e trovavano un accordo nella forma del cartello o del trust. Questa tendenza che si verificava fra imprese capitalistiche, si poteva ipotizzare che si realizzasse anche fra stati capitalistici.\nKautsky sperava che l'avvento dell'ultraimperialismo avrebbe evitato lo scoppio di una guerra mondiale che si sentiva imminente.\nLo scoppio della prima guerra mondiale.\nNel 1907 Kautsky aveva dedicato l'opuscolo \"Patriotismus und Sozialdemokratie\" al problema di quale atteggiamento dovesse assumere la Socialdemocrazia di fronte ad una sempre pi\u00f9 probabile guerra. In questo libro aveva sostenuto che i socialisti avrebbero dovuto sempre opporsi al militarismo del proprio paese.\nTuttavia, di fronte allo scoppio della prima guerra mondiale la sua posizione mut\u00f2: non voleva che la SPD fosse accusata di essere antipatriottica e perci\u00f2 subisse restrizioni o repressioni, ma d'altro canto non voleva che si compromettesse in una accettazione acritica della politica imperiale.\nDi qui la posizione che assunse alla riunione del 3 agosto 1914, in cui si doveva decidere la posizione che avrebbero preso all'indomani i deputati socialdemocratici in parlamento nella votazione sui \"crediti di guerra\" cio\u00e8 l'emissione di titoli di debito pubblico per finanziare le spese militari. Kautsky, che non era deputato ed era stato invitato per la sua autorevolezza, propose che i deputati socialdemocratici si astenessero: ma la sua proposta fu respinta da tutti, essendo il gruppo parlamentare diviso fra chi voleva votare i crediti di guerra e chi voleva opporsi. Allora Kautsky consigli\u00f2 di subordinare il voto favorevole in parlamento a delle assicurazioni circa il tipo di guerra che si sarebbe fatta: difensiva e non offensiva.\nTuttavia il giorno del voto il cancelliere Bethmann Hollweg fece cancellare dalla dichiarazione che sarebbe stata letta in aula il riferimento alla guerra difensiva e perci\u00f2 il voto socialdemocratico divenne una supina accettazione dell'imperialismo guglielmino. E Kautsky sarebbe stato accusato di essere stato favorevole all'entrata in guerra.\nNegli articoli dei giorni successivi Kautsky elabor\u00f2 una previsione di quelli che sarebbero stati gli effetti della guerra: innanzitutto la decadenza dell'Europa e l'affermazione degli Stati Uniti, che sarebbero stati i veri vincitori della Guerra e sarebbero diventati la guida del mondo capitalistico: in particolare gli stati sconfitti sarebbe diventati dipendenti dal capitale americano; altra conseguenza sarebbe stata la rivoluzione in Russia e la fine dell'impero zarista; terza conseguenza sarebbe stato l'intensificarsi delle lotte anticoloniali.\nLa nascita dell'USPD.\nLa scelta di Liebknecht di votare contro una nuova \"tranche\" di crediti di guerra il 2 dicembre 1914 aveva incrinato l'unit\u00e0 della SPD. Il 19 giugno 1915 anche Kautsky, Bernstein e Hugo Haase pubblicarono un manifesto in cui denunciavano le intenzioni imperialistiche dei capitalisti tedeschi (annessioni territoriali in Belgio, Francia e colonie, riparazioni di guerra).\nIntanto, le condizioni di vita della gente peggioravano a causa dello stato di guerra; di conseguenza scoppiavano scioperi e manifestazioni. I socialdemocratici \"collaborazionisti\" condannavano queste manifestazioni, mentre gli spartachisti vi partecipavano e venivano anche arrestati. Kautsky condivideva le ragioni delle proteste, ne osservava il dilagare e nello stesso tempo vedeva aumentare anche il controllo della polizia sul popolo. Perci\u00f2 si illudeva che gli antimilitaristi stessero per diventare maggioranza nel partito ed in proposito da un lato voleva evitare che la protesta fosse monopolizzata dallo \"Spartakusbund\" e dall'altro che per\u00f2 il Partito si spaccasse.\nNel 1917 gli eventi precipitarono quando la SPD arriv\u00f2 ad espellere alcuni gruppi di sinistra. In questa situazione Kautsky cerc\u00f2 di far cadere la responsabilit\u00e0 di un'eventuale scissione sui \"collaborazionisti\", insinuando innanzitutto che essi non fossero pi\u00f9 la maggioranza nel partito e cercando comunque di conservare l'unit\u00e0 del partito. Alla conferenza di Gotha dell'opposizione del partito, infatti, Kautsky vot\u00f2 contro la scissione: poich\u00e9 per\u00f2 vinsero gli scissionisti, fu costituita la USPD, il Partito Socialdemocratico Indipendente di Germania. E Kautsky ne fece parte. Conseguentemente perse il posto di direttore della \"Neue Zeit\".\nLa Rivoluzione d'Ottobre e la polemica con Lenin.\nKautsky vide con favore la Rivoluzione russa di Febbraio per motivi simili a quelli per cui aveva salutato la Rivoluzione del 1905. Riguardo alla situazione russa, riteneva che le priorit\u00e0 del nuovo governo rivoluzionario dovessero essere due: la firma della pace con la Germania e l'elezione di un'Assemblea costituente.\nQuando i bolscevichi presero il potere nell'ottobre/novembre 1917 il giudizio di Kautsky non fu negativo: infatti i bolscevichi promettevano di realizzare proprio i due obiettivi da lui indicati, che invece il governo provvisorio in otto mesi non aveva neanche cercato di attuare.\nFu lo scioglimento dell'assemblea costituente da parte del Soviet a far cambiare parere a Kautsky circa la Rivoluzione bolscevica.\nDa quel momento il teorico della socialdemocrazia si concentr\u00f2 sulla polemica contro il comunismo e in questo senso scrisse molti libri: \" Demokratie oder Diktatur\" (\"Democrazia o dittatura\") e \"Die Diktatur des Proletariats\" (\"La dittatura del proletariato\") nel 1918; \"Terrorismus und Kommunismus. Ein Beitrag zur Naturgeschichte der Revolution\" (\"Terrorismo e comunismo: un contributo alla storia naturale della rivoluzione\") del 1919; \"Die Internationale\" (\"L'Internazionale\") del 1920; \"Von der Demokratie zur Staatssklaverei. Eine Auseinandersetzung mit Trotzki\" (\"Dalla democrazia alla schiavit\u00f9 di stato: un dibattito con Trockij\") del 1921;\n\"Die proletarische Revolution und ihr Programm\" (\"La rivoluzione proletaria e il suo programma\") 1922; \"Die Internationale und Sowjetrussland\" (\"L'Internazionale e la Russia sovietica\") del 1925; \"Der Bolschewismus in der Sackgasse\" (\"Il bolscevismo in un vicolo cieco\") del 1930.\nAlle accuse di Kautsky risposero i due massimi teorici bolscevichi: Lenin scrisse \"L'Imperialismo, fase suprema del capitalismo\" nel 1916 e \"La rivoluzione proletaria e il rinnegato Kautsky\" nel 1918, mentre Trockij scrisse \"Terrorismo e comunismo\" nel 1920.\nL'accusa rivolta a Kautsky di essere un \"rinnegato\" era necessaria a Lenin, in quanto aveva sempre lodato Kautsky, nella polemica contro i revisionisti e non solo, e perci\u00f2 era imbarazzante per lui essere ora in totale contrapposizione con colui che aveva definito \"il capo dei rivoluzionari\": l'unica via di uscita era quella di accusare Kautsky stesso di aver completamente cambiato idee e di aver rinnegato il marxismo.\nL'accusa di abiura mossa a Kautsky era peraltro infondata: infatti se \u00e8 vero che le sue idee si erano leggermente modificate nel tempo, \u00e8 ancor pi\u00f9 vero che in nessuna fase del suo pensiero avrebbe approvato il regime instaurato dai bolscevichi ed anzi aveva gi\u00e0 elaborato la sua concezione \"parlamentare\" e \"democratica\" del marxismo quando Lenin lo considerava \"maestro del marxismo\".\nNell'opuscolo \"La dittatura del proletariato\", Kautsky rimprover\u00f2 a Lenin di aver tentato una rivoluzione proletaria in un paese sottosviluppato (contrariamente alle previsioni di Marx). Inoltre accuser\u00e0 il potere bolscevico di essere una dittatura pi\u00f9 blanquista che marxista.\nIl tema centrale della polemica era il concetto di dittatura del proletariato: per Kautsky tale dittatura si sarebbe avuta quando il partito socialista avesse vinto le elezioni e avesse governato da solo, senza compromessi con i partiti borghesi, per modificare le strutture economiche in senso socialista, ovviamente indicendo nuove elezioni ad ogni scadenza e quindi sottomettendosi regolarmente al giudizio del popolo. Per i teorici del bolscevismo, invece, la dittatura del proletariato non poteva non fondarsi sulla violenza e non poteva essere vincolata da leggi. In questo erano in effetti pi\u00f9 aderenti alla descrizione che faceva Marx di quello che sarebbe stato lo \"stato di transizione\".\nInoltre Kautsky criticava come pura ideologia l'autoproclamazione che faceva il Partito Comunista di essere l'\"avanguardia del proletariato\": e perci\u00f2 considerava la Rivoluzione d'Ottobre non una rivoluzione proletaria, ma un mero \"putsch\" di un partito, che non voleva sottoporsi alla verifica elettorale.\nUna simile dittatura di partito, in quanto dittatura di una minoranza, non avrebbe mai potuto modernizzare un paese, ma solo costruire un apparato repressivo per mantenersi al potere. E in \"Terrorismo e Comunismo\" Kautsky defin\u00ec il regime Sovietico dal punto di vista socio-politico una dittatura della nuova classe dei burocrati, e sotto l'aspetto economico un capitalismo di stato.\nLa rivoluzione tedesca.\nQuando la rivoluzione di novembre pose fine alla monarchia tedesca e venne proclamata la Repubblica, con un governo formato dalla SPD e dall'USPD, Kautsky indic\u00f2 subito come obiettivi la democratizzazione dello stato e la socializzazione dell'economia.\nFu perci\u00f2 nominato presidente della commissione per la socializzazione, che avrebbe dovuto formulare proposte per la realizzazione della socializzazione, da sottoporre all'approvazione del parlamento. Kautsky propose di nazionalizzare le risorse naturali (miniere, terre e boschi), nonch\u00e9 le banche e le assicurazioni. Ma in effetti il lavoro della commissione non ebbe alcuna applicazione pratica.\nQuando nel gennaio 1919 la Lega Spartachista fu repressa duramente dall'esercito agli ordini di Gustav Noske, Kautsky comment\u00f2 che gli spartachisti avevano sopravvalutato le proprie forze e che la loro fine era inevitabile.\nNel 1922 l'USPD, con gran gioia di Kautsky, si riun\u00ec all'SPD. Tuttavia nel 1923 l'ormai anziano politico torn\u00f2 a vivere in Austria.\nL'ascesa del nazismo.\nPer tutti gli anni venti Kautsky ritenne il nazismo un movimento irrazionale incapace di andare al potere. D'altro canto riteneva la societ\u00e0 tedesca,\ned in particolare il proletariato, abbastanza solida da respingere ogni tentativo nazista, come aveva gi\u00e0 fatto in occasione del putsch di Kapp e del putsch di Monaco. Se in Italia il fascismo era invece riuscito a prendere il potere, questo dipendeva dal fatto che l'Italia fosse un paese socialmente arretrato.\nPoich\u00e9 riteneva il comunismo un male analogo ai fascismi, Kautsky si oppose sempre alla politica del fronte unito con i comunisti, sia nel 1932-33 che all'epoca dei fronti popolari: riteneva impossibile un'alleanza fra democrazia e dittatura.\nAnche quando il nazismo sal\u00ec al potere Kautsky si ostin\u00f2 a ritenere che fosse un fenomeno passeggero. In effetti riteneva che l'irrazionalit\u00e0 intrinseca al nazismo non ne facesse l'ideologia pi\u00f9 efficiente neanche per i capitalisti.\nKautsky non pot\u00e9 tuttavia verificare la correttezza della sua tesi: in seguito all'Anschluss dovette emigrare ad Amsterdam, dove mor\u00ec il 17 ottobre 1938.\nGiudizi critici.\nIl giudizio prevalente su Kautsky \u00e8 quello divulgato dai comunisti, secondo cui egli fu un importante teorico del marxismo fino a quando non si oppose alla rivoluzione bolscevica, allora divenne \"il rinnegato Kautsky\". Il comunista eterodosso Karl Korsch consider\u00f2 in generale Kautsky un mistificatore del marxismo. \nIl politologo Erich Matthias ha definito quella di Kautsky un'\"ideologia dell'integrazione\" nel sistema guglielmino, bench\u00e9 egli si atteggiasse a rivoluzionario. \nAll'opposto il figlio Benedikt Kautsky lo defin\u00ec un sistematore organico del marxismo. \nHermann Brill e Massimo Luigi Salvadori ritengono che Kautsky, pur credendo di essere l'ortodosso sistematore del marxismo, in realt\u00e0 and\u00f2 oltre e adatt\u00f2 il marxismo alle suggestioni del suo tempo, in particolare al darwinismo e al liberalismo."}
{"id": "321317", "revid": "14345", "url": "https://it.wikipedia.org/wiki?curid=321317", "title": "Casa Malaparte", "text": ""}
{"id": "321318", "revid": "17126", "url": "https://it.wikipedia.org/wiki?curid=321318", "title": "Crisi del Canale di Suez", "text": ""}
{"id": "321319", "revid": "729019", "url": "https://it.wikipedia.org/wiki?curid=321319", "title": "Organizzazione borderline di personalit\u00e0", "text": "L'organizzazione borderline di personalit\u00e0 (o disturbi dello spettro borderline) \u00e8 un tipo di struttura di personalit\u00e0, considerata \"patologica\", comune ad alcuni disturbi gravi di personalit\u00e0 (specialmente disturbo borderline di personalit\u00e0 e disturbo schizotipico di personalit\u00e0), e al disturbo depressivo e disturbo bipolare gravi ma senza psicosi vera, e infine al disturbo ossessivo-compulsivo con scarso \"insight\". L'idea originaria di \"borderline\" si riferisce non al solo disturbo omonimo di personalit\u00e0 ma a pazienti con personalit\u00e0 che funzionano \"al limite\" della psicosi pur non giungendo agli estremi delle vere psicosi (come ad esempio la schizofrenia), ma restano sempre sulla linea di confine (in inglese \"borderline\").\nLa nascita della definizione \"Borderline\".\nNegli anni '50 un sempre pi\u00f9 nutrito gruppo di psicoterapeuti e clinici tent\u00f2 di creare una classificazione diagnostica per una serie di disturbi mentali che non sembravano soddisfare i criteri propri n\u00e9 delle nevrosi n\u00e9 delle psicosi. Si trattava di persone con gravi instabilit\u00e0 dell'umore, notevoli difficolt\u00e0 nelle relazioni oggettuali e soprattutto problemi di integrazione nella societ\u00e0. La descrizione dei comportamenti sintomatici cre\u00f2 molte perplessit\u00e0 di tipo nosologico, dal momento che questi pazienti presentavano un quadro clinico ben pi\u00f9 drammatico delle nevrosi, pur non rispettando i criteri di inclusione in una diagnosi di psicosi, soprattutto per l'inalterato contatto con la realt\u00e0. In quel periodo perci\u00f2 fiorirono delle classificazioni speciali per questo genere di disturbo, come \"preschizofrenia\" (Rapaport e Gill), \"stati al limite\" e \"personalit\u00e0 caso al limite\" (Rangell, 1955).\nL'intuizione di Otto Kernberg.\nNegli anni '60 Otto F. Kernberg, psichiatra e psicoanalista, svilupp\u00f2 un modello psicoanalitico di questi disturbi basato sulla Teoria delle relazioni oggettuali e sulla Psicologia dell'Io. Kernberg indica vari sintomi, come ansia liberamente fluttuante, fobie multiple, reazioni dissociative, preoccupazioni ipocondriache, sessualit\u00e0 perversa polimorfa, abuso di sostanze. Ritiene per\u00f2 che la diagnosi si debba basare non tanto sui sintomi riscontrati, quanto sulla presenza di alcune caratteristiche strutturali che determinano l\"'organizzazione di personalit\u00e0 borderline\" (distinta dalle altre due che sono l'organizzazione nevrotica e l'organizzazione psicotica delle personalit\u00e0).\nL'organizzazione borderline si caratterizza per l'impiego sistematico di un certo gruppo di meccanismi di difesa che Kernberg considera pi\u00f9 \"primitivi\" rispetto a quelli di tipo nevrotico: la scissione, la svalutazione, l'idealizzazione e l'identificazione proiettiva, mediante i quali l'individuo categorizza ogni persona del suo ambiente come \"completamente buona\" o \"completamente cattiva\", anche se il giudizio su una persona pu\u00f2 variare da un giorno all'altro o anche pi\u00f9 volte al giorno. Le relazioni oggettuali sono quindi patologiche, la persona esterna non viene considerata nel suo insieme di caratteristiche positive e negative, e anche le rappresentazioni di s\u00e9 non vengono integrate, portando a una diffusione o dispersione dell'identit\u00e0 individuale, e caratteristiche individuali \"di tratto\", alcune delle quali potrebbero essere cio\u00e8 di natura genetica.\nNello specifico, Kernberg individua una forma di \u00abdebolezza dell'Io\u00bb, che si manifesta in una difficolt\u00e0 nel differimento della scarica pulsionale e nella regolazione dell'ansia. Il pensiero di queste persone, poi, sembra \u00abprimitivo\u00bb (come nelle fasi precoci dello sviluppo) e similpsicotico quando l'individuo \u00e8 sotto la pressione di affetti intensi, caratteristica che deve aver sollevato, negli anni 50, il serio dubbio che questo genere di disturbi potesse essere una forma di psicosi.\nIl contrasto Kernberg-Kohut sul disturbo narcisistico di personalit\u00e0.\nCon la definizione borderline, Kernberg intendeva riferirsi perci\u00f2 ad un'organizzazione di personalit\u00e0, con diverse \"tipologie\", tutte caratterizzate da un grado evidente di pervasivit\u00e0 e cronicit\u00e0, e tutte in qualche modo incompatibili con il funzionamento sociale. \nUn altro autore illustre in quegli anni, Heinz Kohut, si occupava dei cosiddetti Disturbi Narcisistici di Personalit\u00e0, che identificavano una serie di difficolt\u00e0 relazionali e profondi deficit nello sviluppo narcisistico. Fra questo autore e Kernberg si cre\u00f2 una forte polemica relativa all'effettiva classificazione di questo genere di disturbi. Per Kernberg i pazienti definiti \"narcisistici\" presentavono una particolare tipologia della \"sua\" Organizzazione Borderline di Personalit\u00e0.\nEffettivamente alcune caratteristiche evidenziate per i pazienti di Kohut rispondevano a buona parte della definizione diagnostica proposta da Kernberg, a parte alcuni riferimenti alla \"gravit\u00e0\" del disturbo in generale: per Kohut questi pazienti sono in grado di \"funzionare\" nella vita di tutti i giorni, integrandosi perfettamente, dal momento che il nucleo centrale del loro problema stava in un S\u00e9 grandioso congelato evolutivamente a una fase in cui non ha ricevuto le risposte di ammirazione necessarie al suo sano sviluppo. Ci\u00f2 che emerse da questa \"querelle\" fu una certa perplessit\u00e0 circa la sua correttezza, dal momento che i pazienti dell'uno risultavano essere molto diversi da quelli dell'altro: Kohut curava professionisti che lamentavano senso di vuoto, forme di depressione e difficolt\u00e0 relazionali, mentre Kernberg (che lavorava in strutture ospedaliere) si occupava maggiormente di pazienti ricoverati a volte antisociali, aggressivi, con una precisa struttura di personalit\u00e0.\nCaratteristiche.\nKernberg individua alcune tipiche manifestazioni comportamentali e mentali dell'organizzazione borderline (alcuni sono in comune con il disturbo borderline di personalit\u00e0): \nNelle personalit\u00e0 paranoide, schizotipica, borderline e schizoide, oltre che nel disturbo ipomaniacale (ma anche in generale):\nNelle personalit\u00e0 infantili, \u201ccome-se\u201d (ossia il paziente ha problemi nel descrivere i suoi sentimenti), antisociali e narcisistiche:\nSpecialmente nel solo disturbo borderline, ma con possibilit\u00e0 di comparsa anche nell'organizzazione borderline:\nI disturbi di personalit\u00e0.\nPi\u00f9 avanti, si prefer\u00ec fare affidamento sul concetto di disturbo di personalit\u00e0, come classe specifica di disturbo mentale \"strutturale\", comprendente diverse \"organizzazioni\". Nel manuale di classificazione diagnostica DSM-IV-R i Disturbi della Personalit\u00e0 sono inclusi in un Asse diagnostico specifico (l'Asse II), e comprendono il Disturbo narcisistico di personalit\u00e0 ed il Disturbo borderline di personalit\u00e0, quest'ultimo sostanzialmente come descritto da Kernberg, anche se in origine l'autore aveva in realt\u00e0 inteso proporre una classe (\"organizzazione\") di disturbi \"a met\u00e0\", sul bordo di confine (\"borderline\") fra nevrosi e psicosi."}
{"id": "321323", "revid": "73169", "url": "https://it.wikipedia.org/wiki?curid=321323", "title": "Rio Carlino", "text": "Il rio Carlino (\"Karlinbach\" in tedesco) \u00e8 un torrente dell'Alto Adige. Nasce dalla Palla Bianca nelle Alpi Venoste, forma la Valle Lunga (\"Langtaufers\"), bagnando Melago e Curon, frazioni di Curon Venosta. Presso il capoluogo sfocia nel lago di Resia alla quota di 1.474\u00a0m."}
{"id": "321325", "revid": "339392", "url": "https://it.wikipedia.org/wiki?curid=321325", "title": "Radio della svizzera italiana", "text": ""}
{"id": "321326", "revid": "6923", "url": "https://it.wikipedia.org/wiki?curid=321326", "title": "USS Phoenix (CL-46)", "text": "L'incrociatore leggero USS \"Phoenix\" (CL-46) fu la terza nave della United States Navy a portare questo nome dedicato alla citt\u00e0 di Phoenix, capitale dell'Arizona. La nave, che faceva parte della classe \"Brooklyn\", nel 1951 venne venduta all'Argentina e ribattezzata prima Diecisiete de Octubre\" (C-4) e poi General Belgrano\".\nLa nave venne impostata sugli scali il 15 aprile 1935 negli stabilimenti della New York Shipbuilding Corporation di Camden nel New Jersey, e varata il 13 marzo 1938, madrina Dorothea Kays Moonan, \u00e8 entrata in servizio al Philadelphia Navy Yard il 3 ottobre 1938 al comando del capitano John W. Rankin.\nServizio.\nDopo il viaggio inaugurale che la condusse a Port of Spain (Trinidad), Santos (Brasile), Buenos Aires (Argentina), Montevideo (Uruguay) e San Juan (Porto Rico), la nave fece ritorno a Filadelfia nel gennaio 1939.\nIl \"Phoenix\" oper\u00f2 al largo della costa occidentale e successivamente venne assegnato alla base di Pearl Harbor dove il fatidico mattino del 7 dicembre 1941 la trov\u00f2 ancorata a sud est di Ford Island vicino alla nave ospedale \"Solace\". Gli osservatori a bordo del \"Phoenix\" avvistarono l'arrivo degli aerei giapponesi poco prima di essere attaccati. Il \"Phoenix\" scamp\u00f2 illeso al disastro e poco dopo fece rotta per unirsi agli incrociatori leggeri \"St. Louis\" e \"Detroit\" e a diversi cacciatorpediniere in un'improvvisata task force che diede la caccia senza successo alle portaerei nemiche.\nIl \"Phoenix\" scort\u00f2 quindi il primo convoglio partito da Pearl Harbor per gli Stati Uniti dopo l'attacco e ritorn\u00f2 immediatamente con un altro convoglio. Dopo un mese di scorta convogli tra gli Stati Uniti e le Hawaii parti da San Francisco diretto verso Melbourne in Australia. Per un certo periodo oper\u00f2 nelle acque australiane scortando convogli truppe e spingendosi verso nord fino all'isola di Giava. Nel febbraio 1942 mentre si stava dirigendo verso Ceylon con un convoglio che includeva la nave appoggio idrovolanti \"Langley\" e la HMS \"Seawitch\", le venne ordinato insieme a queste navi di lasciare il convoglio e dirigersi urgentemente verso Giava, dove i preziosi aeroplani imbarcati occorrevano per rallentare l'invasione giapponese delle Indie olandesi. Il \"Langley\" venne attaccato ed affondato da aerei giapponesi il 27 febbraio mentre la \"Seawitch\" scamp\u00f2 allo stesso fato solo perch\u00e9 era troppo lenta per tenere il passo della nave appoggio. Nei mesi seguenti il \"Phoenix\" pattugli\u00f2 l'oceano indiano, scort\u00f2 un convoglio verso Bombay e fu presente all'evacuazione di Giava.\nPart\u00ec da Brisbane per essere revisionato nel Philadelphia Navy Yard nel luglio 1943, prima di trasportare il segretario di stato Cordell Hull a Casablanca. Venne assegnato alla 7th Fleet e salp\u00f2 diretta verso il sud pacifico.\nIl 26 dicembre, in compagnia dell'incrociatore leggero \"Nashville\", bombard\u00f2 l'area di Capo Gloucester distruggendo un'installazione costiera. Copr\u00ec gli sbarchi a terra e forn\u00ec fuoco di supporto contro i punti di resistenza nemici che non erano stati demoliti. Nella notte del 25-26 gennaio 1944 prese parte ad un raid notturno contro Madang e Alexishafen in Nuova Guinea, bombardando installazioni costiere.\nSi diresse quindi verso le isole dell'Ammiragliato per supportare la 1\u00aa divisione cavalleria in una missione di avanscoperta a Los Negros Island il 29 febbraio. Quando le truppe sbarcarono a terra dopo il bombardamento iniziale, la resistenza nemica fu cos\u00ec debole che non fu necessaria una ritirata e l'isola venne conquistata.\nIl 4 ed il 7 marzo 1944, insieme al \"Nashville\" e all'incrociatore pesante australiano \"Shropshire\" bombard\u00f2 l'isola di Hauwei. I cannoni nemici installati sull'isola avevano minacciato le posizioni alleate nelle isole vicine, particolarmente a Manus e, sebbene il fuoco di risposta dalla spiaggia fu pesante, le batterie nemiche cessarono il fuoco quando i colpi degli incrociatori esplosero nelle loro vicinanze.\nLa successiva a cadere sotto un assalto anfibio fu Hollandia, in Nuova Guinea. Questo fu il pi\u00f9 grande assalto anfibio mai svolto da truppe americane fino a quel momento ed a cui parteciparono 200 navi. Il \"Phoenix\" bombard\u00f2 la costa della baia di Humboldt in prossimit\u00e0 della zona di sbarco delle truppe il 22 aprile e le support\u00f2 mentre consolidavano il terreno conquistato e si preparavano ad ulteriori attacchi lungo la costa nordoccidentale della grossa isola. La notte del 29-30 aprile bombard\u00f2 aeroporti a Wakde e Sawar per neutralizzare il pericolo di attacchi aerei contro le postazioni conquistate dagli alleati in Nuova Guinea.\nIl 17 maggio le truppe del generale Douglas MacArthur sbarcarono quindi ad Arare per conquistare aeroporti che supportassero ulteriori operazioni nella zona della Nuova Guinea. Questa testa di ponte venne successivamente estesa per includere l'isola di Wadke spostando le truppe da costa a costa. Il \"Phoenix\" bombard\u00f2 l'area di Toem e scort\u00f2 le truppe alla spiaggia di sbarco.\nL'assalto anfibio prosegu\u00ec sulla baia di Geelvink, sull'isola di Biak, dove MacArthur progettava di stabilire una base avanzata per bombardieri pesanti. Insieme al \"Nashville\" e all'incrociatore leggero \"Boise\", il \"Phoenix\" si avventur\u00f2 fuori dalla baia di Humboldt il 25 maggio e due giorni dopo appoggi\u00f2 lo sbarco. La resistenza fu testarda, mentre la task force bombardava le installazioni costiere due dei cacciatorpediniere scorta furono colpiti da colpi di artiglieria delle batterie costiere, con due salve delle sue batterie da 127mm il \"Phoenix\" le spazz\u00f2 via.\nIL 4 giugno al largo della costa occidentale della Nuova Guinea, otto bombardieri giapponesi attaccarono la task force del \"Phoenix\", di cui due presero di mira il \"Phoenix\". Sebbene mancati dal fuoco contraereo della nave, entrambi deviarono dalla loro rotta. Una delle loro bombe esplose comunque nelle vicinanze della nave uccidendo un uomo e ferendone quattro altri. Inoltre si formarono delle fessure sotto la linea di galleggiamento e rimasero danneggiate le eliche. La notte seguente venne attaccata da altri aerei, questa volta degli aerosiluranti, mentre stava attraversando lo stretto del Giappone tra Black Island e la Nuova Guinea, ma grazie al fuoco contraereo ed tattiche evasive vennero prevenuti tutti i danni.\nIl \"Phoenix\" e la sua task force frustrarono ogni tentativo nemico di rinforzare le guarnigioni nella notte dell'8-9 giugno. Quando entrarono a contatto con le navi americane, i cacciatorpediniere giapponesi invertirono la rotta e fuggirono cos\u00ec rapidamente che solo una squadra di cacciatorpediniere americani riusc\u00ec a portarsi a raggio di tiro. Dopo un inseguimento di tre ore la \"Phoenix\" e la sua nave sorella interruppero l'inseguimento.\nInsieme al \"Boise\" e a dieci cacciatorpediniere il \"Phoenix\" usc\u00ec da Seeadler Harbor nelle isole dell'Ammiragliato e bombard\u00f2 le difese costiere dell'isola di Noemfoor prima dello sbarco delle forze americane il 2 luglio.\nIl 25 settembre 1944 \"Boise\", \"Nashville\", \"Shropshire\", \"Phoenix\" e l'incrociatore pesante HMAS \"Australia\" si unirono per l'occupazione di Morotai nelle Molucche. Gli incrociatori bombardarono la vicina isola di Halmahera per proteggere lo sbarco e l'avanzata delle forze d'assalto, contro un'opposizione leggera.\nL'attesa riconquista delle Filippine inizi\u00f2 con gli sbarchi sull'isola di Leyte. Il \"Phoenix\", aggregato al \"Close Covering Group\", bombard\u00f2 pesantemente le spiagge prima dello sbarco del 20 ottobre. Le sue batterie azzittirono un punto di resistenza nemico che bloccava l'avanzata di un battaglione del 19\u00ba reggimento di fanteria e continuarono a fornire un efficace fuoco di copertura.\nDurante la Battaglia del Golfo di Leyte fece parte del gruppo dell'ammiraglio Jesse Oldendorf che annichil\u00ec la \"Japanese Southern Force\" nella battaglia dello Stretto di Surigao. Il \"Phoenix\" spar\u00f2 quattro salve a traccianti e quando la quarta and\u00f2 a segno apr\u00ec il fuoco con tutte le sue batterie da 152\u00a0mm; successivamente il bersaglio si rivel\u00f2 essere la nave da battaglia giapponese \"Yamashiro\" che affond\u00f2 dopo 27 minuti di fuoco concentrato della flotta americana. I giapponesi persero anche la nave da battaglia \"Fuso\" e tre cacciatorpediniere ed il giorno dopo aerei americani affondarono il pesantemente danneggiato incrociatore \"Mogami\".\nSuccessivamente il \"Phoenix\" pattugli\u00f2 la bocca del golfo di Leyte per proteggere le posizioni alleate a riva. Il mattino del 1\u00ba novembre 1944 venne attaccato, insieme alle navi che l'accompagnavano, da dieci aerosiluranti giapponesi. Alle 09:45 il \"Phoenix\" apr\u00ec il fuoco e cinque minuti pi\u00f9 tardi il cacciatorpediniere \"Claxton\" venne colpito da un aereo kamikaze. Praticamente nello stesso istante i colpi dei cannoni da 127mm del \"Phoenix\" incendiarono un aereo, senza per\u00f2 riuscire ad impedire che questo si gettasse a tribordo del cacciatorpediniere \"Ammen\". Alle 09:57, un aereo in rotta di lancio del suo siluro contro il \"Phoenix\" venne abbattuto dal fuoco delle mitragliatrici, ma pochi minuti dopo un bombardiere colp\u00ec un terzo cacciatorpediniere, il \"Killen\".\nDopo una pausa di due ore e mezza arrivarono altri aerei kamikaze e alle 13:40 colpirono il cacciatorpediniere \"Abner Read\". Gli aerei giapponesi attaccarono gli altri cacciatorpediniere mentre questi assistevano la nave che stava affondando, ma la \"Phoenix\" ne abbatt\u00e9 un altro.\nIl \"Phoenix\" venne attaccato da aerei nemici il 5 dicembre e gli viene attribuito il merito di aver collaborato nell'abbattere due attaccanti. Cinque giorni dopo una squadra suicida tent\u00f2 di schiantarsi contro la nave, ma venne abbattuta dal fuoco della contraerea da 40\u00a0mm a soli 100 metri di distanza.\nIl 13 dicembre, mentre si dirigeva all'area di assalto al largo di Mindoro, fu costantemente attaccato da aerei kamikaze singoli. Quel giorno un kamikaze solitario colp\u00ec il vicino incrociatore \"Nashville\". Il 15 dicembre un proiettile da 127\u00a0mm del \"Phoenix\" abbatt\u00e9 un aereo che si trovava a 8\u00a0km di distanza. La nave quindi forn\u00ec il consueto fuoco di supporto e copertura alle forze di sbarco durante gli scontri della battaglia di Mindoro. Questo diede agli alleati una base dal quale colpire le rotte di rifornimento che passavano dal mare della Cina del sud e di ammorbidire Luzon per il prossimo sbarco.\nMentre si trovava nel mare di Mindanao, in rotta per il golfo di Lingayen per partecipare all'invasione di Luzon, le vedette a bordo avvistarono il periscopio di un sommergibile in immersione, al largo dell'isola di Siquijor. Il sottomarino lanci\u00f2 due torpedini che il \"Phoenix\" schiv\u00f2. Il cacciatorpediniere \"Taylor\" costrinse il sottomarino ad emergere e lo speron\u00f2.\nVennero quindi Bataan e Corregidor, conquistate tra il 13 ed il 28 febbraio 1945. Dal 29 giugno al 7 luglio 1945 la \"Phoenix\" svolse missioni di sminamento a Balikpapan nel Borneo. La resistenza dalle batterie costiere era di solito pesante. Il fuoco d'artiglieria e le mine affondarono o danneggiarono 11 cacciamine. La \"Phoenix\" forn\u00ec fuoco di supporto agli sbarchi.\nMentre il \"Phoenix\" era in rotta per Pearl Harbor per essere sottoposto a revisione il Giappone capitol\u00f2. Si diresse verso casa ed il 6 settembre, quando raggiunse il Canale di Panama, si un\u00ec alla \"U.S. Atlantic Fleet\". Venne spostato dal servizio attivo e messa in riserva a Filadelfia il 28 febbraio 1946.\nIl \"Phoenix\" ottenne nove \"battle star\" per le sue azioni durante la seconda guerra mondiale.\nARA General Belgrano.\nLa nave venne radiata il 3 luglio 1946 e rimase a Filadelfia fino al 9 aprile 1951 quando venne venduta all'Argentina. Entr\u00f2 in servizio nella marina argentina come \"Diecisiete de Octubre\" (C-4) il 17 ottobre 1951 e ribattezzata \"General Belgrano\" nel 1956. Nel 1982 venne affondata dal sottomarino britannico HMS \"Conqueror\" durante la guerra delle Malvinas."}
{"id": "321327", "revid": "104265", "url": "https://it.wikipedia.org/wiki?curid=321327", "title": "Commodity Channel Index", "text": "Il commodity channel index \u00e8 un indicatore molto usato in analisi tecnica e fu ideato da Donald R. Lambert per identificare svolte cicliche nel mercato delle commodities. L'assunzione che sta dietro all'oscillatore \u00e8 che commodities, stock ed obbligazioni si muovano in cicli, con massimi e minimi che avvengono ad intervalli periodici. Lambert raccomand\u00f2 di usare un terzo del ciclo completo, calcolato da minimo a minimo o da massimo a massimo, come time-frame adeguato per il CCI. Per esempio nel caso fosse individuato un ciclo a 60 giorni andrebbe impostato a 20 periodi. Resta inteso che come ogni altro strumento di analisi tecnica esso dovr\u00e0 essere adattato al carattere del titolo in modo tale da generare il minor numero possibile di falsi segnali. \u00c8 opportuno inoltre precisare che, qualora lo si utilizzi in abbinamento con altri strumenti di analisi, affinch\u00e9 si possano confrontare \u00e8 bene mantenere per tutti lo stesso numero di periodi osservati.\nLa formula.\nL'oscillatore si ottiene confrontando il prezzo attuale con una media mobile in un certo periodo di tempo e normalizzare dopo i valori ottenuti utilizzando un divisore basato sulla deviazione media. Per fare questo sono necessari quattro passaggi:\nLa costante inserita da Lambert serve a far s\u00ec che approssimativamente il 70-80% dei valori del CCI si trovi compresa nella zona -100 e +100. Il CCI quindi si muove al di sopra e al di sotto dello zero; la percentuale di valori dell'oscillatore compresi nell'intervallo -100/+100 dipender\u00e0 dal numero di periodi impostati: un CCI pi\u00f9 corto sar\u00e0 molto pi\u00f9 volatile e conseguentemente avr\u00e0 una pi\u00f9 piccola percentuale di valori compresi in quell'intervallo; al contrario pi\u00f9 periodi saranno presi in considerazione pi\u00f9 alta sar\u00e0 la percentuale di valori contenuti nell'intervallo.\nSegnali generati.\nL'indicatore cos\u00ec costruito, \u00e8 rappresentato da una linea continua ed i suoi valori non sono ricompresi in una fascia predeterminata (come per gli oscillatori) ma pu\u00f2 muoversi su valori al di sopra o al di sotto dello zero. \nPer il suo utilizzo si considerano tre fasce di prezzo nel quale si trover\u00e0 l'indicatore: \n1) Fascia neutra: essa \u00e8 compresa tra -100 e +100, quando il CCI si trova all'interno di questa fascia non d\u00e0 nessun segnale operativo\n2) Fascia superiore: formata da tutti i valori superiori a 100 (da non confondersi con la zona di ipercomprato degli oscillatori)\n3) Fascia inferiore: formata da tutti i valori inferiori a -100 (da non confondersi con la zona di ipervenduto degli oscillatori)\nI segnali operativi sono: \n- Apertura di posizione rialzista al superamento del valore +100 e chiusura della stessa al rientro dell'indicatore nella fascia neutra\n- Apertura posizione ribassista quando il CCI si trovi ad assumere valori inferiori a -100, e chiusura della stessa al rientro dell'indicatore nella fascia neutra. "}
{"id": "321328", "revid": "287204", "url": "https://it.wikipedia.org/wiki?curid=321328", "title": "Jatropha curcas", "text": "Jatropha curcas \u00e8 un arbusto perenne, velenoso, di altezza massima di circa 5 m, appartenente alla famiglia delle Euforbiacee. \u00c8 comunemente nota come Barbados nut or Physic nut.\nLa pianta \u00e8 originaria del Centro America, da dove \u00e8 stata diffusa in diverse altre zone tropicali e subtropicali \u00e8 principalmente coltivata in Asia e in Africa, dove \u00e8 conosciuta come \"Pourgh\u00e8re\". \nDato che \u00e8 tossica \u00e8 usata spesso come recinzione vivente per proteggere orti e giardini dagli animali, per lo stesso motivo in Africa \u00e8 usata per recintare tombe e cimiteri.\n\u00c8 molto resistente all'arido, \u00e8 coltivabile in zone pressoch\u00e9 desertiche.\nI semi contengono circa il 30-38% di olio, non commestibile ma utilizzabile tal quale come comune combustibile, ovvero come carburante, previa semplice filtrazione, in motori Diesel opportunamente progettati, oppure trasformabile in Biodiesel tramite transesterificazione e impiegabile in tutti i motori Diesel senza alcuna modifica specifica.\nDistribuzione e habitat.\nLa pianta \u00e8 stata diffusa in ampie zone tropicali ed equatoriali del pianeta, notevoli impianti sono in atto in India, Africa, (Mali, Tanzania), in Argentina e in Australia.\nLa pianta \u00e8 originaria dei Caraibi e fu traghettata in tutto il mondo dai marinai portoghesi che la utilizzavano per costruire recinzioni a protezioni di orti e giardini. solo in un recente passato sono state scoperte le sue propriet\u00e0 energetiche.\nColtivazione.\nLa coltivazione \u00e8 semplice purch\u00e9 sia coltivata nelle regioni dove il clima sia sufficientemente caldo, infatti sopporta temperature prossime allo zero (in Australia risulterebbe selezionata una variet\u00e0 resistente a -5\u00a0\u00b0C), ma una vegetazione ottimale si ha solo a temperature superiori ai 14\u00a0\u00b0C. \nLa pianta non ha esigenze particolari di terreno, cresce bene anche in terreni non lavorati, con terreno compatto e con poco terriccio, sabbioso o sassoso, anche se preferisce terreno almeno in parte smosso. Sopporta alte concentrazioni di sale nel terreno.\nLa concimazione \u00e8 opportuna solo dopo la germinazione dei semi.\nLa germinazione con clima caldo \u00e8 molto rapida.\nNonostante la riproduzione da seme sia molto facile e veloce la moltiplicazione pi\u00f9 usata \u00e8 comunque per talee, la diffusione per talee \u00e8 pi\u00f9 efficace, dato che permette la conservazione delle caratteristiche di variet\u00e0.\nLa Specie infatti ha una elevata variabilit\u00e0 varietale, soprattutto nella attitudine a produrre fiori e frutti.\nLa pianta \u00e8 monoica, cio\u00e8 ha sulla stessa pianta fiori maschili e fiori femminili, di norma 10 fiori maschili per ogni fiore femminile. A volte i fiori maschili sono sovrabbondanti e quindi sono carenti i femminili che producono frutti; in tal caso la produzione in frutti \u00e8 inferiore.\nLa selezione di variet\u00e0 a maggiore fruttificazione non \u00e8 ancora molto sviluppata.\nLa pianta sopravvive con solo 250\u00a0mm di pioggia all'anno, anche se produzioni consistenti in frutti e semi si hanno con 400\u2013600\u00a0mm; solo nei primi due anni pu\u00f2 avere vantaggio da moderate irrigazioni.\nNon \u00e8 necessaria una particolare preparazione del suolo per l'impianto, anche se ovviamente un miglioramento del suolo migliora le rese.\nNon si conoscono particolari malattie in ambiente adeguato, l'applicazione di pesticidi \u00e8 inutile, la pianta \u00e8 naturalmente dotata di fungicidi e pesticidi naturali.\nJatrorrhizine ovvero italianizzata in Jatrorizzina isolata da Mahonia aquifolium (Pursh) Nutt. ovvero Berberis acquifoleum ha mostrato il pi\u00f9 potente inibitore antifungino di tutti i funghi studiati con metodologia tra una concentrazione di 62,5 e 125 \u00b5g/mL, mentre l'estratto grezzo, la berberina e la palmatina hanno mostrato un'attivit\u00e0 inibitoria ridotta con concentrazione MIC tra 500 e minore/uguale ad una concentrazione di 1000 \u00b5g/ mL.\nUn fattore molto importante nella coltivazione \u00e8 che la pianta utilizza ambienti che non sarebbero altrimenti utilizzabili nelle coltivazioni foraggere o da piante alimentari. In sintesi la coltivazione della Jahtropa pu\u00f2 non sottrarre spazio alle altre piante coltivate.\nAnche se potenzialmente la pianta pu\u00f2 produrre semi dal primo anno, o anche in una sola stagione, una produzione significativa di semi si ha solo dopo tre anni. La pianta vive circa quaranta anni.\nIn caso di conduzione a siepe \u00e8 citata una produttivit\u00e0 di 8\u201310\u00a0kg di semi a metro di siepe.\nLa produttivit\u00e0 per ettaro \u00e8 molto variabile e dipende fortemente dalle condizioni di coltivazione, \u00e8 evidente che una coltivazione ai limiti della sopravvivenza d\u00e0 una produzione esigua.\nLa produttivit\u00e0 media con suolo di moderata fertilit\u00e0 ma discretamente profondo d\u00e0 una produzione media di 3,5 t di seme per ettaro. La produttivit\u00e0 varia da 0,4 t per ettaro il primo anno di impianto fino a 5 t a partire dal quarto anno.\nPropagazione.\n\"Jatropha curcas\" non ha una eccellente condizione per essere propagata per via vegetativa, \u00e8 pi\u00f9 facile riprodurla per seme, come accennato per\u00f2 la propagazione delle caratteristiche varietali \u00e8 un fatto molto importante.\nLe propagazioni sono possibili con preparazione di talee messe a radicare, ma anche mediante innesti (di vario tipo) e propaggini.\nUsi.\nI semi sono esclusivamente usati per produrre l'olio che pu\u00f2 essere usato direttamente come normale combustibile o, previa filtrazione, come carburante in appositi motori specificatamente modificati.\nCon procedimenti di transesterificazione si produce invece il normale combustibile biodiesel.\nI residui dei semi spremuti sono un ottimo fertilizzante, le radici della pianta proteggono il terreno e con l'olio si fabbricano saponi.\nIl contenuto in olio estratto dai semi varia dal 28% al 38%, un ettaro di piantagione pu\u00f2 produrre fino a 1.6 t di olio, ovviamente in terreni poveri la produzione \u00e8 molto pi\u00f9 modesta.\nLa Jatropha permette di produrre un combustibile di ottima qualit\u00e0, a bassa viscosit\u00e0, secondo all'olio di palma, la cui coltivazione richiede tuttavia notevoli quantit\u00e0 di acqua.\nLa Jatropha non compete con la produzione di generi alimentari poich\u00e9 non \u00e8 commestibile, richiede basse quantit\u00e0 di acqua ed \u00e8 sufficiente un'irrigazione \"sporca\", e quindi non sottrae acqua potabile all'uso umano, cresce in zone aride dove comunque sarebbero possibili poche altre colture. Permette di estendere la superficie coltivabile in zone aride, svolge un ruolo importante contro la desertificazione e l'erosione dei suoli.\nL'olio estratto dai semi (Olio di Jatropha), \u00e8 usato come combustile da cucina, per illuminazione, per produrre lubrificanti, saponi, detergenti, oli da bagno, ammorbidenti; \u00e8 anche usato per adulterare gli oli vegetali di costo superiore.\nL'olio di Jatropha non \u00e8 adatto alla alimentazione umana, \u00e8 tossico per la presenza di esteri di forbolo, saponine e altre sostanze irritanti, se ingerito produce violenti effetti di vomito e diarrea. La linfa produce reazioni irritanti alla pelle.\nL'India ha incluso la Jatropha nel programma per l'indipendenza energetica entro il 2012: nello Stato del Chhattisgarh ne saranno piantate 160 milioni di esemplari.\nIl Madagascar ha stipulato accordi con societ\u00e0 italiane per coltivare 100.000 ettari di terreno a jatropha, con un investimento di 5 milioni di euro, che dovrebbe fornire 300.000 tonnellate/anno di olio vegetale.\nLa societ\u00e0 finlandese Wartsila ha dato avvio alla prima centrale elettrica al mondo alimentata da biocarburante, a Merksplats, in Belgio. Inizialmente l'impianto produrr\u00e0 energia elettrica per 20.000 abitazioni, e il calore servir\u00e0 agli agricoltori locali per riscaldare le serre e in particolari processi di asciugatura dei fertilizzanti.\nUna seconda centrale \u00e8 in costruzione in Sardegna, nelle ex cartiere di Arbatax.\nAltri usi.\nIn alcune regioni del Messico (a Misantla, presso Veracruz) i semi sono apprezzati come cibo, sono bolliti e poi tostati; non \u00e8 chiaro se il trattamento riduca a livelli ammissibili la tossicit\u00e0, o se invece si tratti di variet\u00e0 selezionate per la minore tossicit\u00e0 naturale.\nIn ogni caso e per tutti gli utilizzi occorre sempre ricordare il contenuto di cianuri (HCN) tossici, e di altre sostanze fortemente irritanti e allergeniche in ogni parte della pianta."}
{"id": "321331", "revid": "2233563", "url": "https://it.wikipedia.org/wiki?curid=321331", "title": "Douglas Mawson", "text": "Biografia.\nLa famiglia di Mawson emigr\u00f2 in Australia nel 1884. Douglas studi\u00f2 ingegneria mineraria all'Universit\u00e0 di Sydney, lavor\u00f2 per un breve periodo come assistente di chimica e prese parte come geologo ad una spedizione alle Nuove Ebridi nel 1903, nel 1904 divenne docente di mineralogia presso l'Universit\u00e0 di Adelaide. Dal 1907 al 1909 partecip\u00f2 come geologo alla spedizione Nimrod guidata da Shackleton, fece parte del gruppo che raggiunse il Polo Sud Magnetico e fu uno dei primi a scalare il monte Erebus sull'isola di Ross.\nNon accett\u00f2 l'invito a partecipare alla spedizione Terra Nova guidata da Robert Falcon Scott. Scelse invece di guidare una propria spedizione, la spedizione Aurora, con obiettivo l'esplorazione delle aree meridionali del continente, la Terra di Giorgio V e la Terra Adelia. Le finalit\u00e0 della spedizione, che dur\u00f2 dal 1911 al 1914 e che fece uso della nave Aurora, erano l'esplorazione dell'area e alcuni studi scientifici che prevedevano il ritorno di Mawson al Polo Sud magnetico. La nave attracc\u00f2 l'8 gennaio 1911 a Capo Denison, nella Baia del Commonwealth, dove fu stabilito il campo base. Un secondo campo, detto West Camp, fu stabilito alla Terra della Regina Maria. Il campo base si rivel\u00f2 molto battuto da forti venti e quindi venne costruita una capanna di legno nella quale il gruppo trascorse l'inverno antartico.\nLe esplorazioni, iniziate nel periodo estivo, prevedevano la divisione in tre gruppi; il gruppo di Mawson scopr\u00ec i ghiacciai Ninnis e Mertz, cos\u00ec chiamati dai nomi dei suoi compagni di spedizione. \nIl 14 dicembre 1912, B.E.S. Ninnis precipit\u00f2 in una voragine assieme al tiro di cani e la slitta contentente quasi tutte le provviste della spedizione.\nMawson e Mertz dovevano affrontare un viaggio di 500km per tornare alla base di Commonwealth Bay. Occorrevano tre settimane, ma le provviste bastavano solo per una decina di giorni. Nelle prime due settimane, Mawson e Mertz avanzarono celermente bench\u00e9 consumassero non pi\u00f9 di 400grammi di cibo al giorno, in gran parte carne proveniente dai cani da tiro, uccisi per sopravvivere. Per renderla commestibile la facevano bollire per ore. Entrambi gli esploratori cominciarono alla vigilia di Capodanno a sentirsi male, e ad accusare forti fitte all'addome. Nei giorni successivi i due furono colti da sintomi inquietanti: la pelle si staccava a brandelli e i capelli cadevano a ciocche. Una settimana dopo, Mertz cadde in un sonno delirante, dal quale non si svegli\u00f2 pi\u00f9. Mawson nel suo diario, ancora vivo ma in uno stato deplorevole, riporta questo: \"tutto il mio corpo sta marcendo per mancanza di nutrimento adeguato. Ho i polpastrelli congelati, piaghe infette, le mucose del naso distrutte, le ghiandole salivari che rifiutano di funzionare, la pelle che si stacca dal corpo\". Il viaggio solitario di Mawson dur\u00f2 28 giorni. Anche Mawson cadde in un crepaccio, ma la sua slitta si impigli\u00f2 nel bordo dello stesso e quindi riusc\u00ec a salvarsi. I crepacci nel ghiaccio, la depressione e la terribile malattia non riuscirono per\u00f2 a stroncarne l'esistenza. Arriv\u00f2 a Capo Denison poche ore dopo che la nave Aurora aveva lasciato la baia. Mawson e altri cinque uomini trascorsero un secondo inverno nella capanna.\nNel corso del lungo soggiorno in Antartide i membri della spedizione esplorarono gran parte della costa, fecero dettagliate descrizioni degli aspetti geologici e biologici e definirono in modo pi\u00f9 preciso il polo sud magnetico. Al suo ritorno spos\u00f2 Paquita Delprat e fu nominato cavaliere (Sir), ma l'opinione pubblica dedic\u00f2 poca attenzione ai suoi risultati, poich\u00e9 l'attenzione era tutta rivolta al tragico epilogo della spedizione di Scott e allo scoppio della prima guerra mondiale.\nDopo la guerra, durante la quale serv\u00ec al ministero delle munizioni britannico, torn\u00f2 ad Adelaide e continu\u00f2 la carriera accademica, guid\u00f2 la spedizione congiunta di Regno Unito, Australia e Nuova Zelanda in Antartide del 1929-1930 che pose le basi per la costituzione del Territorio antartico australiano nel 1936. Dedic\u00f2 inoltre molto tempo alle ricerche sulla geologia della catena di Flinders nella parte settentrionale dell'Australia Meridionale. Nel 1952 venne nominato professore emerito. Mor\u00ec nel 1958 all'et\u00e0 di 76 anni."}
{"id": "321332", "revid": "37056", "url": "https://it.wikipedia.org/wiki?curid=321332", "title": "Vlor\u00eb", "text": ""}
{"id": "321334", "revid": "1684799", "url": "https://it.wikipedia.org/wiki?curid=321334", "title": "Clock gating", "text": "Il clock gating \u00e8 una tecnica di progettazione dei circuiti integrati che permette di ridurre il consumo di potenza dei chip.\nStoria.\nQuesta tecnica ha assunto rilevanza con l'introduzione nel mercato degli apparecchi mobili negli anni novanta e si \u00e8 diffusa poi nel campo dei processori e dei chip grafici in particolare.\nObiettivi.\nIn alcune applicazioni moderne dei circuiti integrati, come ad esempio negli apparecchi mobili (cellulari, computer portatili, computer palmari, navigatori satellitari) \u00e8 di fondamentale importanza cercare di ridurre la potenza assorbita durante il funzionamento, al fine sia di ridurre il consumo dell'energia delle eventuali batterie e permettere un'autonomia maggiore all'apparato, sia di ridurre il riscaldamento e la conseguente rumorosit\u00e0 dell'apparato dovuto alla ventola di raffreddamento. \u00c8 questo l'obiettivo raggiungibile tramite la tecnica del \"clock gating\".\nFunzionamento.\nOgni sistema digitale esegue le proprie operazioni funzionali alla cadenza di uno o pi\u00f9 segnali di clock, che altro non sono che forme d'onda quadra a una certa frequenza. Il consumo di corrente (e quindi di potenza) di un circuito digitale in tecnologia CMOS \u00e8 direttamente proporzionale alla frequenza del proprio clock. D'altra parte la frequenza di clock \u00e8 anche un indice della capacit\u00e0 di elaborazione di un processore e comunque delle prestazioni di un chip generico.\nIl consumo di potenza e le prestazioni quindi sono entrambe funzioni del clock, ma in maniera opposta.\nTuttavia, di solito, non tutti i sottosistemi di un chip funzionano contemporaneamente e quindi di fatto \u00e8 possibile spegnere (o rallentare) quelle parti del chip che non lavorano, senza pregiudicare le prestazioni globali.\nLa filosofia del \"clock gating\" \u00e8 proprio quella di spegnere i sottosistemi del chip che non lavorano, oppure di ridurre la frequenza del clock alla minima necessaria per l'applicazione corrente.\nQuesto si ottiene attivando il segnale di clock solo per quei blocchi logici che hanno effettivamente del lavoro da compiere. In particolare ogni \"Functional Unit Block\" (FUB) contiene una logica di \"clock gating\"."}
{"id": "321335", "revid": "2519", "url": "https://it.wikipedia.org/wiki?curid=321335", "title": "Jules S\u00e9bastien C\u00e9sar Dumont d'Urville", "text": ""}
{"id": "321340", "revid": "729019", "url": "https://it.wikipedia.org/wiki?curid=321340", "title": "Centrale idroelettrica Semenza", "text": "La centrale idroelettrica Semenza \u00e8 una storica centrale idroelettrica di propriet\u00e0 di Edison situata a Calusco d'Adda, sulla sponda sinistra del fiume Adda, nei pressi della diga di Robbiate.\nLa costruzione.\nI lavori per la costruzione incominciarono nel 1917 dalla Edison per incrementare ulteriormente il fabbisogno di produzione elettrica, gi\u00e0 fornita dalle acque del fiume Adda alle precedenti centrali: Bertini ed Esterle, situate un po' pi\u00f9 a valle sulla sponda destra, a Porto d'Adda.\nLa progettazione della parte idraulica venne affidata all'ingegner Paolo Milani, mentre la parte elettrica a Guido Semenza. I lavori erano poi coordinati da Angelo Bertini, direttore tecnico di Edison.\nCaratteristiche.\nLa centrale sfrutta il dislivello di 9,1 metri creato dallo sbarramento di Robbiate. La grande massa d'acqua, circa 70 m3/s, viene convogliata, tramite delle paratoie metalliche, direttamente alle turbine Kaplan poste in una vasca lunga circa 100 metri.\nDati tecnici:\nDal punto di vista architettonico l'edificio si armonizza con l'ambiente circostante grazie al rivestimento in ceppo dell'Adda.\nNei pressi della centrale si trovano il canale Edison con il suo edificio di presa e la casa del guardiano delle acque."}
{"id": "321359", "revid": "1226", "url": "https://it.wikipedia.org/wiki?curid=321359", "title": "Smorzatori inerziali", "text": ""}
{"id": "321374", "revid": "1305772", "url": "https://it.wikipedia.org/wiki?curid=321374", "title": "Mahmoud Asgari e Ayaz Marhoni", "text": "Il caso ha attratto l'attenzione internazionale a causa dell'et\u00e0 dei ragazzi coinvolti (16 anni Mahmoud e 18 anni Ayaz) e per l'affermazione che la condanna a morte era stata pronunciata per un rapporto omosessuale consensuale.\nLa vicenda.\nL'esecuzione \u00e8 stata per la prima volta riportata in lingua inglese da \"OutRage!\", un gruppo britannico per i diritti degli omosessuali. \"OutRage\" ha affermato che l'Iranian Students' News Agency, in un articolo on-line pubblicato il giorno dell'esecuzione, indicava come causa dell'esecuzione i rapporti omosessuali tra i due.\nL'affermazione \u00e8 stata contestata da Hadi Ghaem, un ricercatore iraniano della \"Human Rights Watch\" che ha detto che l'articolo pubblicato dalla ISNA era intitolato, in lingua farsi, \"Lavat beh Onf\", che egli ha tradotto come \u00abatti omosessuali coercitivi\u00bb.\nLe autorit\u00e0 iraniane, a seguito dell'indignazione suscitata dal caso in tutto il mondo, hanno voluto giustificarsi affermando che i due ragazzi erano stati condannati a morte perch\u00e9 ritenuti colpevoli di aver stuprato nel 2004 un altro ragazzo, di 13 anni, e che al momento dell'esecuzione i condannati avevano 18 e 20 anni, anzich\u00e9 16 e 18.\nIl 20 luglio 2005, il Consiglio nazionale della resistenza iraniana, ha rilasciato un comunicato stampa riguardande l'esecuzione, affermando, senza nessun'altra accusa o motivazione, che:\nReazioni nazionali.\nSulla rivista Pride n\u00b0112 (ottobre 2008, pag. 16), il regista iraniano Bahman Motamedian, intervistato a Venezia da Mario Cervio Gualersi sul suo film \"Khastegi (Tedium)\", alla domanda risponde \nReazioni internazionali.\nIl 22 luglio 2005, Amnesty International ha rilasciato una dichiarazione stampa affermando:\nL'accusa che essi avessero stuprato un tredicenne ubriachi e tenendogli un coltello puntato alla gola per rubargli successivamente la bicicletta, \u00e8 stata mossa dal padre della vittima, un influente \"Guardiano della Rivoluzione\".\nA Tehran, il Premio Nobel per la pace Shirin Ebadi ha biasimato la pena di morte inflitta ai minorenni e denunciato l'affermazione del governo che i due avessero stuprato il bambino nella parte nordest dell'Iran.\nIl gruppo \"OutRage!\", ha egualmente contestato l'accusa di stupro, citando come fonti \u00ab\"attivisti gay e lesbiche all'interno dell'Iran, membri dell'opposizione democratica di sinistra iraniana\"\u00bb e anche \u00ab\"siti web di news pro-governative in Iran\"\u00bb. Peter Tatchell, uno dei membri del gruppo, ha additato l'esecuzione di oltre quattromila lesbiche e gay iraniani, a partire dal 1979, come \u00ab\"... solo l'ultima barbarie che viene dagli islamo-fascisti in Iran\"\u00bb.\nSia la Svezia che i Paesi Bassi hanno risposto alle esecuzioni annunciando l'immediata sospensione dell'estradizione di gay verso l'Iran. Il governo olandese ha inoltre annunciato che il Ministero degli Esteri investigher\u00e0 sul trattamento di gay e lesbiche in Iran e sospender\u00e0 immediatamente l'estradizione di tutti i gay iraniani che hanno chiesto asilo politico. Gruppi per i diritti civili negli Stati Uniti, Gran Bretagna e Russia hanno inoltre chiesto l'attuazione di politiche simili.\nNon tutti i gruppi, tuttavia, concordano che il caso sia di persecuzione anti-omosessuale: Paula Ettelbrick, direttore esecutivo dell\"'International Gay &amp; Lesbian Human Rights Commission\", ha affermato: \u00ab\"Non \u00e8 stato un caso gay\"\u00bb.Tuttavia Steven Fisher, direttore delle comunicazioni della medesima associazione, ha dichiarato nella medesima occasione che \u00e8 necessaria un'inchiesta per determinare la verit\u00e0 sull'accaduto: \nTom Lantos, membro del Congresso americano ha, d'altra parte, definito le esecuzioni come una violazione degli obblighi iraniani nei confronti delle leggi internazionali e come un segno di pregiudizio nei confronti degli omosessuali:\nCommemorazioni.\nNel giugno 2006 il gruppo britannico Pet Shop Boys ha dedicato il suo nuovo album \"Fundamental\" a Mahmoud Asgari e Ayaz Marhoni."}
{"id": "321375", "revid": "118723600", "url": "https://it.wikipedia.org/wiki?curid=321375", "title": "Clitellata", "text": "I Clitellati sono una classe di anellidi che vivono nelle acque dolci, sul terreno o in ambienti litorali.\nTrattasi di un gruppo monofiletico comprendente Oligocheti e Irudinei, caratterizzato da varie simapomorfie quali: la presenza di un clitello, le varie tappe in comune dell'ontogenesi, la localizzazione delle gonadi in solo alcuni segmenti, la quasi scomparsa del prostomio con la conseguente migrazione del ganglio cerebrale nel peristomio (secondo segmento) e la struttura caratteristica degli spermatozoi.\nLa riproduzione \u00e8 in genere sessuale, sempre con individui ermafroditi."}
{"id": "321376", "revid": "23390", "url": "https://it.wikipedia.org/wiki?curid=321376", "title": "Mahmoud Asgari", "text": ""}
{"id": "321378", "revid": "23390", "url": "https://it.wikipedia.org/wiki?curid=321378", "title": "Ayaz Marhoni", "text": ""}
{"id": "321380", "revid": "106908", "url": "https://it.wikipedia.org/wiki?curid=321380", "title": "Variazioni", "text": ""}
{"id": "321382", "revid": "7", "url": "https://it.wikipedia.org/wiki?curid=321382", "title": "K 621", "text": ""}
{"id": "321387", "revid": "1714743", "url": "https://it.wikipedia.org/wiki?curid=321387", "title": "Primavalle", "text": "Primavalle \u00e8 il ventisettesimo quartiere di Roma, indicato con Q. XXVII.\nIl toponimo indica anche la zona urbanistica 19B del Municipio Roma XIV di Roma Capitale.\nGeografia fisica.\nTerritorio.\nSi trova nel quadrante ovest-nord-ovest della citt\u00e0, all'interno del Grande Raccordo Anulare, tra la via di Boccea a sud e via Trionfale a nord.\nIl quartiere confina:\nLa zona urbanistica confina:\nStoria.\nEpoca antica.\nIn epoca pre-romana tutta l'area a destra del Tevere era sotto il dominio degli Etruschi, la cui citt\u00e0 pi\u00f9 meridionale era Veio. Gli etruschi avevano in questa zona dei villaggi fortificati che sono stati attaccati e conquistati dalla nascente citt\u00e0 di Roma nei suoi primi anni di espansione.\nAlcuni ritrovamenti archeologici, come un dolio di grandi dimensioni rinvenuto alla Pineta SAcchetti nel 1912 e una struttura termale in via Pietro Bembo di pertinenza di una villa rustica, fanno ipotizzare agli storici che l'area fosse abitata sin dal I secolo d.C. con presenza perlopi\u00f9 di fattorie e fondi agricoli che rifornivano il mercato dell'Urbe. In epoca Romana l'area attualmente occupata dal quartiere ricadeva \"entro il quinto miglio da Roma,\" una linea ipotetica entro la quale venivano celebrate delle importanti feste rurali.\nLa zona venne abbandonata con il declino dell'Impero Romano e per molti secoli rimase praticamente disabitata, di propriet\u00e0 del Capitolo di San Pietro in Vaticano. Tra il 1505 e il 1509 questi divise l'enorme territorio che faceva parte dell'Agro Romano in otto tenute tra cui risultano le Tenute di Torrevecchia e la Tenuta di Primavalle. Il toponimo Torrevecchia risale al XIV secolo, mentre il toponimo Primavalle compare nella \"Mappa della Campagna romana al tempo di Paolo III\" del 1547 di Eufrosino Della Volpaia e in altre mappe antiche.\nEpoca moderna.\nIn seguito alle \"Leggi di liquidazione dell\u2019asse ecclesiastico\" promulgate nel 1866 e 1867, il Capitolo di San Pietro nel 1875 cedette il territorio di Torrevecchia ai privati, i quali tuttavia non urbanizzarono la zona, che rimase rurale fino alla prima met\u00e0 del XX secolo.\nNel 1923 la S.A.L.B.A. (Societ\u00e0 Anonima Laziale di Bonifica Agraria). acquist\u00f2 dal Vaticano l'antica tenuta di Primavalle e cominci\u00f2 ad urbanizzare parte del territorio: nell'area a ridosso della Pineta Sacchetti. sorsero cos\u00ec dei villini immersi nel verde, frammisti ad orti e ad edifici pi\u00f9 modesti di carattere rurale. Parallelamente alla strada omonima (chiamata all'epoca \"Via del Pidocchio\") esistevano gi\u00e0 il Casale di Primavalle, la Vaccheria di Primavalle e la piazza di Primavalle (dal 1956 rinominata piazza Pio IX), unite fra loro dalla lunghissima \"via di Primavalle\" (oggi divisa in via Cardinal Garampi e via Pio IX) che le collegava a via Boccea. Si prevedeva per l'area uno sviluppo da \"Citt\u00e0 Giardino\" che non poi \u00e8 avvenuto in quanto nel secondo dopoguerra si \u00e8 proceduto alla costruzione di palazzi a pi\u00f9 piani che hanno stravolto l'aspetto originario della zona.\nNel 1923, riadattando e ristrutturando il vecchio Casale di Primavalle in disuso, posto oltre il Forte Braschi, le Suore della Congregazione delle Figlie Povere di San Giuseppe Calasanzio della beata Celestina Donati fondarono \"l'Oasi di Primavalle\" che accoglieva bambine tra i 3 e i 10 anni, figlie di detenuti ed orfane; col tempo l'edificio divenne anche una scuola. In seguito altre congregazioni religiose vi posero degli istituti, come le suore Orsoline di Madre Urszula Led\u00f3chowska ma soprattutto l'Opera Don Calabria che, gi\u00e0 chiamata a reggere la chiesa di San Filippo Neri alla Pineta Sacchetti, con Padre Isaia Filippi costru\u00ec nel 1933 la piccola chiesa di Santa Maria Assunta e San Giuseppe a Primavalle (ristrutturata e ampliata negli anni 50) nell'attuale piazza Clemente XI.\nDurante il periodo fascista vennero edificate le borgate ufficiali per accogliere la popolazione allontanata dal centro di Roma, a seguito del PRG del 1931 per la realizzazione delle grandi arterie stradali. Una di esse, separata dall'insediamento sorto vicino alla Pineta Sacchetti dal lungo fosso poi rinominato via Mattia Battistini, venne posta su un ampio poggio e chiamata Primavalle, assorbendo gli insediamenti di casupole esistenti e sfruttando la scarsa viabilit\u00e0 gi\u00e0 costituita. Gli abitanti, circa 5000 persone, erano in buona misura sfollati provenienti dalla zona di via della Conciliazione (in fase di apertura con la demolizione della spina di Borgo), Porta Metronia, Monte Caprino e via dei Fori Imperiali. La nuova borgata riordin\u00f2 anche la precaria situazione di molti braccianti agricoli delle vicine tenute Fogaccia e della Porcareccia sistemati in baracche che gi\u00e0 negli anni venti avevano suscitato nel Governatorato preoccupazioni di carattere igienico e sociale.\nL'edificazione del nuovo insediamento fu iniziata ufficialmente a partire dal 1936 dall'Istituto Fascista Case Popolari. In precedenza il Governatorato di Roma aveva costruito un dormitorio pubblico (che attualmente ospita la Biblioteca Comunale ed alcune strutture municipali) da affiancare alle casette costruite autonomamente dagli abitanti con materiali di fortuna e prive di ogni servizio. Primavalle era collocata in una zona in gran parte isolata dal centro cittadino, come le altre borgate fasciste, con l'aggravante di collegamenti difficoltosi per la presenza delle depressioni che le diedero il nome.\nLa borgata venne inaugurata ufficialmente nel 1939 e si sviluppava lungo l'asse viario centrale di \"Via della Borgata di Primavalle\" (oggi via Federico Borromeo), con una struttura lineare ed un'architettura economica ed essenziale che si ricollegava al Razionalismo. Caratteristiche della nuova borgata sin dalla costruzione erano l'estrema povert\u00e0 degli abitanti e la carenza di servizi pubblici soprattutto per i collegamenti con il centro della citt\u00e0, situazione che si \u00e8 protratta per molti anni dopo il secondo dopoguerra.\nIl quartiere venne completato negli anni cinquanta e sessanta, con la costruzione di nuove case popolari a cui si affiancano numerosi palazzi privati. Nel 1959 viene realizzata la piazza Capecelatro e la chiesa di Santa Maria della Salute. Il nucleo originario della borgata andr\u00e0 ad assumere sempre pi\u00f9 un ruolo di centralit\u00e0 nei confronti delle aree limitrofe, caratterizzate da uno sviluppo edilizio privato disorganizzato, soprattutto su via dei Monti di Primavalle e verso via di Torrevecchia. Difatti, negli anni 50 e 60 inizia a svilupparsi quest'ultima zona, che fino ad allora era rimasta una zona rurale, con la costruzione di edifici a pi\u00f9 piani con una scarsa regolamentazione a livello urbanistico. Risale a quell'epoca il problema della viabilit\u00e0 del quadrante, caratterizzato da strade strette, dall'assenza di adeguati parcheggi e da scarse aree verdi.\nNel 1961 la borgata omonima e l'abitato di Torrevecchia vengono inclusi nel nuovo Quartiere Primavalle, con delibera del Commissario Straordinario n. 2453 del 13 settembre 1961, estraendolo dal territorio del suburbio S. X Trionfale. Vi venne inclusa anche la zona vicino alla Pineta Sacchetti che non era stata edificata dal fascismo, come abbiamo visto, ma si era sviluppata autonomamente, anche qui senza un'adeguata regolamentazione.\nTra la fine degli anni settanta e la prima met\u00e0 degli anni ottanta si assiste ad alcuni interventi di riqualificazione che determineranno l'attuale assetto. Negli anni successivi si costruiscono nuove abitazioni popolari sulla via Torrevecchia e negli anni duemila si procede alla ristrutturazione di quelle originarie. Con il tempo la borgata si \u00e8 saldata al resto della citt\u00e0 ed oggi \u00e8 una zona semi-periferica di Roma.\nUna peculiarit\u00e0 di Primavalle \u00e8 la realizzazione dei cosiddetti \"scioperi alla rovescia\". Di fronte all'inerzia delle istituzioni i cittadini realizzarono strutture necessarie alla vivibilit\u00e0 della borgata. Esempio tipico \u00e8 la realizzazione a proprie spese e lavorando nei giorni festivi di alcune strade di collegamento con via della Pineta Sacchetti sin dagli anni 50, come via del Forte Braschi e via dei Monti di Primavalle.\nData la situazione di disagio economico di gran parte della popolazione, alimentata anche da consistenti flussi migratori di persone in cerca di fortuna che hanno popolato la borgata tra gli anni 50 e 70, la zona \u00e8 stata nel tempo, e in parte lo \u00e8 tuttora, luogo di microcriminalit\u00e0 specializzata soprattutto nello spaccio di stupefacenti. Inoltre, durante i cosiddetti \"anni di piombo\" \u00e8 stata teatro spesso di scontri violenti tra opposte fazioni politiche.\nCultura.\nNel quartiere sono stati ambientati diversi film, spesso mostrando il lato pi\u00f9 degradato del quartiere, come ad esempio:\nGeografia antropica.\nUrbanistica.\nNel territorio del quartiere Primavalle si estendono, in varia misura, oltre l'omonima zona 19B, anche le zone urbanistiche 19D Santa Maria della Piet\u00e0 a nord, 18B Val Cannuta a sud e 18C Fogaccia a sud-ovest. Nel quartiere si trova l'area urbana di Torrevecchia. La parte settentrionale del quartiere \u00e8 nota col nome di \"Monte Mario\" dal colle su cui insiste e dalla omonima stazione ferroviaria; la parte meridionale \u00e8 conosciuta invece come \"Boccea\" dal nome della omonima strada che la delimita.\nLa zona urbanistica, invece, oltre a ricoprire gran parte del quartiere, si estende anche sul suburbio S. XI Della Vittoria (in piccola parte a nord), e sul suburbio S. X Trionfale a ovest.\nSport.\nA Primavalle esistono due squadre dilettantistiche storiche: l'A.S. Primavalle Calcio e l'A.S.D. Tanas Casalotti. Quest'ultima \u00e8 la fusione di tre squadre locali, il San Filippo Neri, il Casalotti Calcio e il Tanas Primavalle."}
{"id": "321392", "revid": "361698", "url": "https://it.wikipedia.org/wiki?curid=321392", "title": "Collatino", "text": "Collatino \u00e8 il ventiduesimo quartiere di Roma, indicato con Q. XXII.\nDeve il suo nome alla via Collatina, che inizia all'interno del quartiere dal lato sinistro della via Prenestina e che conduce a Lunghezza.\nGeografia fisica.\nTerritorio.\nSi trova nell'area est della citt\u00e0. Si presenta di forma pressoch\u00e9 quadrangolare, suddiviso in sei settori dal tratto urbano della A24 e dalla ferrovia Roma-Sulmona-Pescara, che lo attraversano da ovest ad est, e dalle vie della Serenissima e Filippo Fiorentini che lo tagliano centralmente da sud a nord.\nIl quartiere confina:\nStoria.\nDiventa ufficialmente quartiere nel 1961, soppiantando il suburbio Tiburtino, del quale si possono ancora trovare alcune targhe stradali con la numerazione S. III.\nGeografia antropica.\nUrbanistica.\nNel territorio del Collatino si estendono le zone urbanistiche 5A Casal Bertone, 5B Casal Bruciato (intera), 5D Tiburtino Sud, 6D Gordiani e 7A Centocelle.\nFanno inoltre parte del Collatino le aree urbane di Portonaccio, Santa Maria del Soccorso (gi\u00e0 borgata Tiburtino III), Verderocca, la sezione ovest di Colli Aniene, Villa Gordiani e Parco Prampolini."}
{"id": "321396", "revid": "2071401", "url": "https://it.wikipedia.org/wiki?curid=321396", "title": "I Siciliani", "text": "I Siciliani \u00e8 un giornale fondato da Giuseppe Fava. Edito a Catania, si occupava prevalentemente di tematiche di contrasto a cosa nostra, con toni molto decisi ed esponendosi a notevoli rischi.\nStoria.\nFava lo fond\u00f2 nel gennaio 1983 dopo il licenziamento dal Giornale del Sud, che dirigeva, con un gruppo di giovani giornalisti che venivano da quel quotidiano. L'assassinio di Giuseppe Fava il 5 gennaio 1984 segna un tragico punto di svolta; il giornale sembra dover chiudere, ma i redattori (Riccardo Orioles, Antonio Roccuzzo, Michele Gambino, Graziella Proto, Elena Brancati, Elena Fava, Claudio Fava, Rosario Lanza, Lillo Venezia) decidono di continuare il lavoro di denuncia fino al 1985.\nNel 1993 rinasce come \"I Siciliani Nuovi\", ma si trova isolato e privo di introiti pubblicitari, per la mancanza di sostegno di industriali e commercianti, fino al fallimento nel 1996.\nNel 2006 venne creata dalla stessa amministratrice del giornale la rivista \"Casablanca\", che segue la stessa tematica de \"I Siciliani\".\nNel 2009, dopo venticinque anni, alcuni dei vecchi redattori si ritrovano con un pignoramento delle proprie case per una sentenza di fallimento, prima ancora dell'appello, a favore di un creditore, l'ente regionale Ircac.."}
{"id": "321397", "revid": "709565", "url": "https://it.wikipedia.org/wiki?curid=321397", "title": "Leva operativa", "text": "La leva operativa (o \"operating leverage\") \u00e8 un indicatore di struttura della gestione operativa di un'impresa, dato dal rapporto fra il reddito e il valore della produzione, con riferimento a uno specifico investimento o a un insieme di attivit\u00e0. In particolare il grado di leva operativa indica la sensibilit\u00e0 del reddito alla variazione dei ricavi.\nformula_1 \nche si pu\u00f2 esprimere anche come il rapporto tra il margine di contribuzione e il Risultato operativo, che a sua volta \u00e8 dato dalla differenza tra margine di contribuzione e costi fissi.\nformula_2\nRappresenta quindi un importante indicatore del rischio a cui l'impresa si espone rispetto alla possibilit\u00e0 di subire delle perdite in conseguenza di una diminuzione del fatturato. Infatti se la Leva Operativa \u00e8 pari ad 1, significa che l'azienda non ha costi fissi ed una diminuzione del fatturato non causa perdite. Viceversa, un elevato valore di Leva operativa implica che una diminuzione di fatturato espone l'azienda ad un elevato rischio."}
{"id": "321400", "revid": "92920", "url": "https://it.wikipedia.org/wiki?curid=321400", "title": "Suede", "text": "I Suede sono una band di alternative rock formatasi nel 1989 nel Regno Unito, scioltasi nel 2003 e riunitasi nel 2010.\nComposto attualmente da Brett Anderson (voce), Richard Oakes (chitarra), Mat Osman (basso), Simon Gilbert (batteria) e Neil Codling (tastiera, chitarra ritmica), \u00e8 uno dei gruppi musicali britannici pi\u00f9 conosciuti tra quelli che lanciarono l'ondata Britpop.\nNel 1992 i Suede furono definiti \"miglior nuova band britannica\" dalla rivista \"Melody Maker\" e si guadagnarono le attenzioni della stampa musicale del paese. L'anno dopo il loro disco di debutto, \"Suede\", ispirato al sound di David Bowie e degli Smiths, si iss\u00f2 in vetta alla classifica britannica degli album e divenne il disco di debutto capace di vendere pi\u00f9 copie nel minor tempo negli ultimi dieci anni. L'album raccolse anche il premio Mercury Music e diede un contributo decisivo alla diffusione del Britpop. Il disco seguente, \"Dog Man Star\", usc\u00ec nel 1994 dopo sessioni di registrazione tribolate, che videro l'abbandono del chitarrista Bernard Butler a causa di dissapori con la band (gli subentr\u00f2, per il tour di supporto al disco, Richard Oakes). Il lavoro, che si allontanava dai canoni del Britpop per risentire di un raggio pi\u00f9 ampio di influenze, arriv\u00f2 al terzo posto nella classifica britannica degli album e fu certificato disco d'oro nel novembre 1994. I Suede furono annoverati tra i \"quattro grandi\" del Britpop con Oasis, Blur e Pulp.\nNel 1996, con il tastierista Neil Codling, i Suede ottennero maggiore successo discografico con \"Coming Up\", che raggiunse la vetta della classifica britannica degli album e produsse cinque singoli entrati nei primi dieci posti della Official Singles Chart. La vetta della graduatoria britannica degli album fu raggiunta anche con il successivo \"Head Music\" (1999).\nNel 2001 Codling lasci\u00f2 la band. Gli subentr\u00f2 Alex Lee. \"A New Morning\", quinto album del gruppo, vide la luce nel 2002, ma fu una delusione dal punto di vista delle vendite e port\u00f2 il gruppo a sciogliersi nel 2003. Nel 2010 la rinata band torn\u00f2 sulle scene con alcuni concerti e nel 2013 pubblic\u00f2 un nuovo album, \"Bloodsports\", che torn\u00f2 nella top ten nel Regno Unito. Nel 2016 usc\u00ec il settimo album, \"Night Thoughts\" e fece anche meglio del predecessore dal punto di vista commerciale.\nStoria.\nFondato nel 1989 dal cantante Brett Anderson (Haywards Heath, Inghilterra, 1967), dal chitarrista Bernard Butler (Londra, 1970) dal bassista Mat Osman, (Hertfordshire, Inghilterra, 1967) e dal batterista Simon Gilbert (Stratford-upon-Avon, Inghilterra, 1965), dopo anni di problemi e spasmodici cambi di formazione, i Suede vengono improvvisamente notati dalla stampa londinese per il loro sound e per l'aspetto androgino e sensuale del cantante.\nNegli anni di punta del fenomeno grunge e del successo di bands Americane, i Suede si ergono a baluardo della tradizione pop/rock britannica, richiamandosi a leggende del calibro di David Bowie, The Smiths e Roxy Music e rivalutando l'importanza di scrivere canzoni d'autore con ritornelli e melodie fresche e moderne ed allo stesso tempo con reminiscenze dei The Beatles. Particolarmente affascinante sembra l'affiatamento tra la fragile voce di Brett Anderson e gli arrangiamenti affilati di Bernard Butler.\nI Suede ottengono le copertine dei giornali specializzati ancor prima di pubblicare il loro singolo di debutto, \"The Drowners\", nella primavera del 1992. Sotto notevole pressione da tutte le parti, il loro primo album, \"Suede\", raggiunge direttamente la vetta delle classifiche britanniche nell'aprile 1993, l'album di debutto pi\u00f9 di successo dai tempi di Frankie Goes to Hollywood nel 1984. I Suede (e, in particolare, il singolo \"Animal Nitrate\") sono il fenomeno della scena alternativa del 1993, celebrati da tutti gli organi di informazione.\nIl singolo \"Stay Together\", pubblicato il giorno di San Valentino del 1994, raggiunge la terza posizione della chart britannica.\nIl successivo album \"Dog Man Star\" (1994), considerato pi\u00f9 in l\u00e0 il capolavoro del gruppo, \u00e8 un album spettrale, intenso e dalle atmosfere claustrofobiche, che riflette nettamente la crisi interna al gruppo. Tra le canzoni pi\u00f9 rappresentative, le ballate \"The Wild Ones\" e \"The Two of Us\". L'album non fa in tempo ad apparire nei negozi che il chitarrista e coautore Bernard Butler lascia i Suede in maniera non amichevole, intraprendendo una carriera da solista e produttore che conoscer\u00e0 alti e bassi. Le voci di uno scioglimento prematuro si accavallano. Eppure, dopo una ricerca-lampo, Suede ritornano con un nuovo chitarrista, il giovanissimo Richard Oakes (Pole, Dorset, 1976).\nA \"Richard Oakes\" si aggiunge il tastierista Neil Codling (Stratford-upon-Avon, 1973). Con loro, i Suede compiono un vero e proprio miracolo, evitando una fine prematura da molti data per certa, e pubblicando l'orecchiabile \"Coming Up \", il loro lavoro di maggior successo. Debuttando al no.1 nel settembre 1996, \"Coming Up\" \u00e8 in stridente contrasto con le atmosfere oscure di \"Dog Man Star\" e genera 5 singoli che raggiungono la Top Ten inglese, in particolare le canzoni \"Trash\", \"Beautiful Ones\" e \"Saturday Night\".\nCon \"Saturday Night\" i Suede, durante un concerto, si avvalsero di un duetto con Neil Tennant dei Pet Shop Boys come special guest. Oltre alla citata canzone, i Suede re-interpretarono assieme a Tennant la popolare canzone dei Pet Shop Boys \"Rent\". Entrambi i brani sono stati inclusi come B-side nel loro disco \"Filmstar\".\nNel frattempo molte sono le voci che danno il cantante Brett Anderson in preda a seri problemi di droga. \u00c8 forse questa la ragione dell'attesa di tre anni per il successore di \"Coming Up\", l'album \"Head Music\", pubblicato nell'aprile 1999. Sebbene raggiunga inizialmente la vetta delle classifiche, \"Head Music\" non incontra i favori dei fan e della critica britannica. Il revival del pop anni '90 \u00e8 in rapida estinzione e i Suede non sembrano esserne immuni. La nuova direzione pi\u00f9 elettronica d\u00e0 vita a gemme quali il singolo \"She's In Fashion\" o \"Savoir Faire\", eppure la qualit\u00e0 di \"Head Music\" non sembra essere allo stesso livello dei suoi predecessori.\nNel 2000 Neil Codling lascia i Suede per motivi di salute e viene sostituito dal tastierista/chitarrista Alex Lee (gi\u00e0 negli Strangelove); \"A New Morning\", prodotto da Stephen Street (The Smiths, Blur) viene pubblicato nel settembre 2002 tra l'indifferenza di molti. Verr\u00e0 considerato da alcuni fan l'album pi\u00f9 deludente dell'intera storia degli Suede, raggiungendo a malapena le Top 30 britanniche.\nNell'Autunno 2003, il singolo \"Attitude\" riporta i Suede nei Top 15 inglese, mostrando finalmente nuove idee e una fresca e promettente direzione musicale per Brett Anderson e compagni. Proprio mentre la situazione appare in ripresa, i Suede annunciano il loro \"tour\" di addio e il loro sciogliemento ufficiale nel dicembre 2003.\nNel 2004 Brett Anderson annuncia, tra lo stupore generale, che la sua riconciliazione con \"Bernard Butler\" dar\u00e0 vita al nuovo gruppo \"The Tears\"; l'inaspettata rimpatriata si concretizza con l'album \"Here Come The Tears\" (2005) e conseguente tour promozionale; il lavoro si riveler\u00e0 progetto estemporaneo e Anderson a questo punto si getta a capofitto nella produzione solista.\nNel 2010 i Suede (con \"Richard Oakes\" alla chitarra) si riuniscono per un unico concerto di beneficenza (Teenage Cancer Trust) alla Royal Albert Hall di Londra, in seguito verranno confermate altre date in Inghilterra e nel resto del mondo fino all'estate 2011, quando \"Brett Anderson\" annuncia per settembre l'uscit\u00e0 del suo quarto album solista \"Black Rainbows\", per poi dedicarsi nuovamente ad un album di inediti firmato Suede.\nIl 18 marzo 2013 viene pubblicato, dopo dieci anni dall'ultimo disco, l'album intitolato \"Bloodsports\", preceduto dall'uscita del singolo \"Barriers\", brano messo a disposizione dei fan in download gratuito dal sito della band il 7 gennaio 2013, e dal brano \"It Starts And Ends With You\", pubblicato nel febbraio 2013.\nIl 7 settembre 2015 viene annunciata, per l'anno seguente, la pubblicazione del settimo album della band, intitolato \"Night Thoughts\". Il 24 settembre 2015 esce \"Outsiders\", singolo di lancio del disco, mentre il 13 e 14 novembre la band si esibisce alla Roundhouse di Camden, Londra.\nDopo il successo di \"Bloodsports\", anche \"Night Thoughts\", uscito il 22 gennaio 2016, ottiene ottimi risultati, raggiungendo la sesta posizione della classifica britannica degli album. Oltre al tour di sostegno al nuovo disco, la band si esibisce in altre circostanze, come la partecipazione all'evento benefico di Teenage Cancer Trust, il 30 marzo 2014 alla Royal Albert Hall di Londra, dove esegue l'intero \"Dog Man Star\", per celebrare il ventennale della sua pubblicazione. Nella circostanza il gruppo suona dal vivo anche lati b dell'epoca e la nuova canzone \"I Don't Know How to Reach You\". Nell'ottobre 2014 viene pubblicato un cofanetto del disco in edizione limitata\nNel settembre 2016 avviene altrettanto per il ventennale dell'album \"Coming Up\".\nNell'aprile 2018 la band annuncia la pubblicazione del proprio ottavo album in studio, intitolato \"The Blue Hour\", che esce il 21 settembre dello stesso anno, anticipato dal singolo di lancio \"The Invisibles\", uscito a luglio. Il disco raggiunge la posizione pi\u00f9 alta per un album dei Suede dai tempi di \"Head Music\", risalente al 1999.\nNel novembre 2018 la band pubblica un documentario intitolato \"Suede - The Insatiable Ones\", diretto dal regista Mike Christie. La pellicola esplora gli alti e bassi del percorso musicale dei Suede, con accesso senza precedenti a materiale d'archivio inedito e nuove interviste al gruppo."}
{"id": "321403", "revid": "371529", "url": "https://it.wikipedia.org/wiki?curid=321403", "title": "Halle Berry", "text": "Ha vinto l'Oscar alla miglior attrice, l'Orso d'argento per la migliore attrice al Festival di Berlino e lo Screen Actors Guild per il film \"Monster's Ball - L'ombra della vita\" (2002). Ha inoltre vinto un Golden Globe, uno Screen Actors Guild e un Premio Emmy per il film TV \"Vi presento Dorothy Dandridge\" (1999).\nDal 2000 al 2014 ricopre il ruolo di Tempesta nei film \"X-Men\", \"X-Men 2\", \"X-Men - Conflitto finale\" e \"X-Men - Giorni di un futuro passato\".\nBiografia.\nMaria Halle Berry (nome di battesimo cambiato nel 1971 in Halle Maria Berry) \u00e8 nata nello Stato dell'Ohio. Il suo nome deriva dall'Halle's Department Store, situato nella sua citt\u00e0 natale, Cleveland, nell'Ohio. \u00c8 la figlia di Judith Ann Hawkins, caucasica di madre inglese e padre dell'Ohio, di origini inglesi e tedesche, infermiera in un ospedale psichiatrico, e di Jerome Jesse Berry, afroamericano e inserviente nello stesso ospedale, poi guidatore di bus. La nonna materna di Berry, Nellie Dicken, nacque a Sawley, nel Derbyshire, in Inghilterra, e suo marito, Earl Ellsworth Hawkins nell'Ohio. I genitori di Halle si separarono quando lei aveva quattro anni e sua madre Judith crebbe Halle e sua sorella Heidi da sola. La Berry rivel\u00f2 in seguito, nel 1992, che non vedeva suo padre dall'infanzia e che probabilmente non era vivo.\nHalle ha studiato alla Bedford High School, dove fu \"cheerleader\", reginetta del ballo della scuola, capoclasse, editrice del giornalino della scuola e membro della societ\u00e0 d'onore. In seguito ha frequentato il Cuyahoga Community College. Ha lavorato nel reparto per bambini dell'Higbee's Department Store. Dopo questo lavoro ha studiato al Cuyahoga Community College. Prima di diventare attrice, negli anni '80, ha partecipato a vari concorsi di bellezza: Miss Ohio USA (prima classificata nel 1986), Miss Teen All American, Miss USA e Miss Mondo come prima candidata afro-americana, classificandosi sesta.\nCarriera.\nAlla fine degli anni ottanta si trasfer\u00ec a Chicago per intraprendere una carriera di modella oltre che di attrice. Uno dei suoi primi ruoli \u00e8 stato nella serie televisiva \"Chicago Force\". Fece anche il provino per una nuova serie televisiva delle \"Charlie's Angels\", ma non ottenne il ruolo. Il produttore, Aaron Spelling, rimase per\u00f2 cos\u00ec colpito dalle sue capacit\u00e0, da incoraggiarla a continuare nella sua carriera. Nel 1988 attrasse l'attenzione del pubblico con l'interpretazione di una schiava nell'adattamento televisivo di \"\". Nel 1989 ottenne un ruolo nella serie televisiva della ABC \"Living Dolls\", che venne cancellata dopo solo 13 puntate. I suoi primi ruoli importanti furono in \"Jungle Fever\" di Spike Lee, dove interpretava una tossicodipendente, \"Strictly Business\" e \"I Flintstones\".\nIl vero successo per\u00f2 arriva nel 2002, grazie alla sua interpretazione in \"Monster's Ball\" che le fa vincere numerosi premi tra cui l'Oscar alla miglior attrice, diventando la prima attrice di colore a vincere il premio per quella categoria. Per lo stesso ruolo riceve anche altre candidature ai premi pi\u00f9 prestigiosi come i Bafta e Golden Globe. Altri film importanti furono \"\", primo film in cui appare in topless, il 20\u00b0 film della saga di James Bond dal titolo \"La morte pu\u00f2 attendere\" (in cui rese omaggio a Ursula Andress, la prima delle Bond girl), \"Gothika\", la serie dei film sugli X-Men, in cui interpreta il ruolo di Tempesta.\nNel 2004 interpret\u00f2 Catwoman nell'omonimo film, per la sua realizzazione furono addestrati 43 gatti e l'attrice si sottopose a 90 minuti a settimana di allenamento con la frusta col maestro Alex Green. Nel 2006 viene nominata \"Donna dell'Anno\" dell'Hasty Pudding Theatricals e nell'aprile 2007 le \u00e8 stata dedicata la 2.333^ stella del \"Walk of fame\". Durante l'ottobre 2008 il mensile \"Esquire\" l'ha incoronata come la \"Donna Vivente pi\u00f9 \"Sexy\"\" dell'anno 2008, dedicandole una foto di copertina: \u00abEssendo giunta all'et\u00e0 di 40 anni ed avendo avuto da poco un bambino - ha detto l'attrice - sono ben lieta di questo titolo anche se non ho ancora capito bene cosa significhi\u00bb; \u00c8 stata per anni \"testimonial\" della Revlon e tra il 2006 e 2008 anche di Versace.\nVita privata.\nNel 1992 sposa il giocatore di baseball David Justice, ma il matrimonio si conclude quattro anni pi\u00f9 tardi. Il secondo matrimonio, celebrato nel 2001 dopo 2 anni di fidanzamento, con il musicista Eric Ben\u00e9t finisce con la separazione nel 2004, seguito dal divorzio nel 2005. Dal luglio 2004 all'ottobre 2005 \u00e8 stata fidanzata con l'attore Michael Ealy e dal 2005 al 2010 con il modello canadese Gabriel Aubry con cui ha avuto la sua prima figlia, Nahla Ariela, il 16 marzo 2008.\nNell'ottobre 2010 ha iniziato una relazione con l'attore francese Olivier Martinez. I due si sono fidanzati nel marzo 2012; la coppia si \u00e8 sposata il 13 luglio 2013, nel Castello di Conde in Vallery, in Francia. Il 5 ottobre 2013 nasce il suo secondo figlio, Maceo Robert Martinez, al Cedars Sinai Medical Center di Los Angeles. Nell'ottobre 2015 viene annunciato il loro divorzio..\nPoliticamente si \u00e8 sempre definita \"di sinistra all'Europea\" e in passato ha usato la sua notoriet\u00e0 per sostenere Barack Obama.\nDoppiatrici italiane.\nNelle versioni in italiano dei suoi film, Halle Berry \u00e8 stata doppiata da:\nDa doppiatrice \u00e8 sostituita da:"}
{"id": "321405", "revid": "767487", "url": "https://it.wikipedia.org/wiki?curid=321405", "title": "Bernard Butler", "text": "Carriera.\nMembro originario dei Suede, con i quali ha debuttato nel 1992 con il singolo \"The Drowners\", \u00e8 stato coautore di tutti i brani del gruppo assieme al cantante Brett Anderson e la loro collaborazione \u00e8 stata tra le pi\u00f9 rappresentative della musica pop britannica degli anni novanta. Con i Suede Butler ha pubblicato gli album \"Suede\" (1993) e \"Dog Man Star\" (1994) lasciando poi il gruppo nel settembre del 1994.\nDopo una collaborazione con il cantante David McAlmont (\"The Sound Of McAlmont &amp; Butler\", Hut CD), nel 1995), ha pubblicato due lavori solisti con l'etichetta Creation Records, \"People Move On\" (1998) e \"Friends And Lovers\" (1999).\nNella sua carriera come musicista il suo stile si \u00e8 caratterizzato per le atmosfere orchestrali e gli arrangiamenti epici, con richiami a Mick Ronson, Johnny Marr e Phil Manzanera dei Roxy Music. Butler \u00e8 considerato chitarrista espressivo e ispirato.\nDal 2000 in poi, Bernard Butler ha intrapreso una carriera di produttore discografico, in particolare con The Libertines. In questo ruolo ha collaborato anche con Aimee Mann, Edwyn Collins, Roy Orbison, The Veils, Heather Nova e molti altri.\nNel 2005 Bernard Butler e Brett Anderson hanno annunciato la loro rinnovata collaborazione dopo un disaccordo regnato oltre dieci anni: hanno formato un nuovo gruppo, i The Tears, e hanno pubblicato l'album \"Here Come the Tears\" (n. 18 delle classifiche britanniche nell'estate 2005), interamente scritto da entrambi.\nHa collaborato con Duffy per il suo album d'esordio, che ha avuto molto successo, \"Rockferry\" (2008). Nel 2009 invece \u00e8 coproduttore di \"My Best Friend Is You\", secondo disco di Kate Nash.\nNel 2013 ha lavorato con i Teleman, per il loro primo album."}
{"id": "321409", "revid": "2099654", "url": "https://it.wikipedia.org/wiki?curid=321409", "title": "Piazza dei Signori (Vicenza)", "text": "Piazza dei Signori \u00e8 la piazza principale del centro storico di Vicenza. Originariamente foro romano e luogo del mercato, la piazza costituisce tradizionalmente il crocevia degli affari e del tempo libero della citt\u00e0.\nLa piazza ha forma rettangolare e lungo un lato maggiore sorge la Basilica Palladiana e la torre Bissara, mentre nel lato opposto si ergono la Loggia del Capitanio (anch'essa opera di Palladio), il Palazzo del Monte di Piet\u00e0 con la Chiesa di San Vincenzo e vi trovano sbocco numerosi viottoli. La piazza fu cos\u00ec chiamata dalle residenze, che vi si affacciavano, del podest\u00e0 e del \"capitano\", rappresentanti della Signoria di Venezia.\nStoria e descrizione.\nLa vasta area della Piazza dei Signori, sito del foro della \"Vicetia\" romana, corrispose nel Medioevo al \"Per\u00f2nio\" (termine presente nel quarto Libro degli \"Statuti del Comune di Vicenza\", del 1426, derivante secondo alcuni dal latino \"perones\", le calzature di legno e di cuoio vendute sui banchi del mercato che si svolgeva in piazza), centro della vita politica, commerciale e sociale della citt\u00e0, formato dalle piazzette dei mercati (Piazza dei Signori; Piazza del Vino; piazza del pesce minuto; piazza delle Biade; contrada da le veture; contrada di Zudei, attuale contr\u00e0 Cavour) nonch\u00e9 dai palazzi comunali presenti dal XIII secolo: Palazzo del Podest\u00e0, \"Palatium Vetus\", \"Palatium Communis\", ovvero i palazzi del governo e dove si amministrava la giustizia.\nParallelamente al lato minore orientale della piazza fu realizzata nel 1464 la prima delle due colonne attuali: il leone alato che la sovrasta \u00e8 il simbolo della Repubblica di Venezia e vi venne sistemato nel 1473, dopo che Vicenza si era data alla Serenissima. Oltre un secolo e mezzo dopo fu affiancata da una seconda colonna, con la statua di Cristo Redentore, nel 1640. La scelta fu ampiamente discussa e fu decisa in onore della citt\u00e0 e della sua cittadinanza. Dietro le colonne vi \u00e8 la zona (che comprende anche la piccola piazza Biade) destinata un tempo a mercato delle granaglie (ancor oggi lo spiazzo \u00e8 utilizzato in occasione dei mercati stagionali).\nLungo il perimetro della piazza sono tuttora collocate numerose attivit\u00e0 commerciali, eredi delle botteghe di un tempo, tra cui quelle storiche ospitate dalle logge inferiori della Basilica Palladiana. Sulla piazza d\u00e0 anche il medievale salone (o galleria) degli Zavattieri (antica corporazione dei ciabattini), gi\u00e0 sede della borsa merci, che \u00e8 oggi uno dei tre spazi indipendenti utilizzati per esposizioni temporanee che fanno parte della Basilica, all'estremit\u00e0 opposta dell'edificio, e al grande salone del consiglio dei Quattrocento al piano nobile.\nSulla piazza, a lato della Basilica Palladiana, svetta la torre civica o Torre Bissara, che con i suoi 82 metri \u00e8 tuttora una delle costruzioni pi\u00f9 alte della citt\u00e0; fu rialzata pi\u00f9 volte tra il Trecento e il Quattrocento su una base del XII secolo. Il suo orologio, opera di Faccio Pisano e collocato nel 1378, rappresenta un gioiello di tecnica meccanica e astronomica; infatti, oltre a battere le ore, l'orologio segna anche le fasi lunari.\nSul lato opposto alla Basilica sorge, con la sua grande loggia, il palazzo del Capitaniato, opera originale e matura di Andrea Palladio, progettata nel 1565 e costruita dal 1571 al 1572; nel lato verso Contr\u00e0 del Monte, furono inseriti gli stucchi rievocativi della vittoria nella Battaglia di Lepanto, avvenuta proprio mentre era in corso la realizzazione dell'edificio.\nProseguendo sullo stesso lato verso il centro della piazza si incontra il palazzo del Monte di Piet\u00e0, con la sua facciata lunga ben 72 metri, che incorpora verso il centro la Chiesa di San Vincenzo (la cui origine risale al 1387), la cui pianta, derivando da un edificio preesistente, \u00e8 in realt\u00e0 disassata e obliqua rispetto alla facciata sulla piazza. \nIl Palazzo del Monte di Piet\u00e0 \u00e8 inferiormente di forme quattrocentesche, mentre nella parte superiore \u00e8 di forme cinquecentesche. Giovanni Battista Zelotti lo aveva decorato esternamente con storie della vita di Mos\u00e8, affreschi andati perduti cos\u00ec come lo furono quelli di Domenico Bruschi che tra il 1907 e il 1909 aveva ridipinto l'edificio ispirandosi al medesimo soggetto.\nPiazza dei Signori ospita durante l'anno numerosi eventi e spettacoli e si distingue per essere un luogo spesso adibito come punto di raccolta per manifestazioni. Al marted\u00ec e gioved\u00ec mattina vi si tiene il mercato cittadino."}
{"id": "321410", "revid": "1442080", "url": "https://it.wikipedia.org/wiki?curid=321410", "title": "Roxy Music", "text": "I Roxy Music sono stati un gruppo musicale glam rock britannico attivo tra il 1970 e il 1983.\nSono considerati una delle maggiori influenze per il movimento musicale new romantic e synthpop dei primi anni ottanta, in particolare al riguardo di gruppi come Duran Duran, ABC, Spandau Ballet, Ultravox e Japan.\nStoria.\nFormatisi a Londra, nel 1970 i Roxy Music emergono come uno dei gruppi pi\u00f9 singolari della scena rock britannica, con uno stile sperimentale e coraggioso. Frettolosamente messi nello stesso calderone con la scena glam di gruppi quali T-Rex, Mott the Hoople, Sweet e Slade, in realt\u00e0 i Roxy Music mostrano una sensibilit\u00e0 diversa gi\u00e0 con il loro album di debutto \"Roxy Music\" (1972), prodotto da Pete Sinfield, che sulla scia del singolo \"Virginia Plain\" (numero 4 nella classifica dei singoli), li porta nella Top 10 britannica. Melody Maker ne parla come \"miglior album dell'anno\".\nIn seguito al secondo - e pi\u00f9 acclamato - LP \"For Your Pleasure\" (1973), Brian Eno lascia i Roxy Music, sostituito da Eddie Jobson (ex membro dei Curved Air, futuro membro fondatore del gruppo UK e collaboratore di Frank Zappa e Jethro Tull tra gli altri), che porter\u00e0 nel gruppo l'innovazione del violino. L'uscita di Eno imporr\u00e0 al gruppo una nuova fisionomia meno sperimentale e avanguardista ma pi\u00f9 raffinata e delicata. Gli album successivi: \"Stranded\" (1973) (che giunse al primo posto nel Regno Unito), \"Country Life\" (1974) e \"Siren\" (1975), mostreranno una direzione musicale diversa dagli album precedenti, strizzando pi\u00f9 l'occhio alla scena Soul e Disco. Inoltre si impone sempre pi\u00f9 la posizione di Front-Man di Bryan Ferry, il cui abbigliamento diventa sempre pi\u00f9 elegante e ricercato.\n\u00c8 questo il periodo in cui molti gruppi nascenti dei primissimi anni '80, come gli Ultravox (ancorch\u00e9 post John Foxx) e i Japan, verranno influenzati dai Roxy Music, dall'eleganza blas\u00e9 con una rappresentazione di sound mitteleuropei e decadenti.\nL'album \"Manifesto\", con copertina progettata da Bryan Ferry con il famoso fotografo Anthony Price esce dopo una pausa di 4 anni nel 1979 ed \u00e8 l'ultimo con il batterista membro originale Paul Thompson. Il seguente \"Flesh + Blood\" (1980) riporta i Roxy Music al n.1 delle classifiche inglesi, grazie alle hit \"Over You\", \"O Yeah\" e \"Same Old Scene\". In seguito alla tragica morte di John Lennon nel dicembre 1980, i Roxy Music, in suo onore, pubblicano una cover di \"Jealous Guy\" che li porter\u00e0 in vetta alle classifiche britanniche dei 45 giri. Il popolarissimo \"Avalon\" (1982), che conquist\u00f2 anch'esso la vetta delle classifiche britanniche, sulla scia del singolo \"More Than This\", chiuse la loro illustre carriera. \u00c8 allora infatti che Bryan Ferry decide di continuare la carriera come solista (iniziata gi\u00e0 parallelamente ai Roxy Music).\nLe copertine dei loro album in studio sono sempre state caratterizzate da figure femminili, concepite e curate nella maggioranza dallo stilista inglese Antony Price e dagli art designer Nicolas De Ville e Peter Saville. In particolare si possono ricordare le copertine dell'album \"For your pleasure\" del 1973 che ritrae una ancora poco nota Amanda Lear e quella di \"Siren\" del 1975 in cui compare una sirena interpretata dalla modella Jerry Hall, che allora aveva una relazione con Bryan Ferry. La copertina dell'album \"Country Life\" ritrae le modelle Constanze Karoli e Eveline Grunwald seminude, e ci\u00f2 scaten\u00f2 la censura in alcuni paesi quali Stati Uniti, Spagna e Paesi Bassi, dove l'album fu distribuito in un involucro di plastica nera.\nNel 2001, i Roxy Music (senza Eno) stupiscono il mondo musicale annunciando una \"reunion\" per una \"tourn\u00e9e\" mondiale molto fortunata. Appaiono di nuovo nel luglio 2005 nella tranche berlinese di Live 8.\nTra i gruppi pi\u00f9 recenti che hanno dichiarato l'influenza dei Roxy Music ci sono: gli Chic, i Duran Duran, i Japan, gli Spandau Ballet, gli Ultravox e i Visage negli anni ottanta; i Pulp negli anni novanta.\nNel 2019, i Roxy Music sono stati inseriti nella Rock and Roll Hall of Fame. Per l'occasione i tre membri dell'ultima formazione Ferry, Manzanera e MacKay si sono ritrovati sul palco del Barclays Center di New York, assenti invece gli altri membri fondatori Brian Eno e Paul Thompson, presentati da John Taylor e Simon Le Bon dei Duran Duran, e si sono esibiti in sei dei loro successi."}
{"id": "321411", "revid": "62748", "url": "https://it.wikipedia.org/wiki?curid=321411", "title": "Bryan Ferry", "text": "Insieme a David Bowie e Marc Bolan, Ferry \u00e8 uno dei pi\u00f9 rilevanti rappresentanti del dandismo degli anni settanta del Novecento e una delle icone della musica pop e rock britannica.\nBiografia.\nPrima di intraprendere la carriera musicale, si laurea all'Accademia di belle arti di Newcastle e insegna ceramica. \u00c8 tra i fondatori dei Roxy Music nel 1971 e la sua carriera da solista, iniziata gi\u00e0 durante la collaborazione col gruppo, prosegue anche successivamente. Il suo primo album da solista, \"These Foolish Things\", risale al 1973 ed \u00e8 una raccolta di \"cover\", tra le quali si distingue il singolo \"A Hard Rain's A-Gonna Fall\", in origine di Bob Dylan. Negli anni settanta pubblica altri quattro album che riscuotono un buon successo nel Regno Unito.\nSoltanto negli anni ottanta, per\u00f2, Ferry raggiunge lo status di \"star\" internazionale, con l'album \"Boys &amp; Girls\" (1985), che conquista la prima posizione nel Regno Unito e diviene un grande successo in tutta Europa e negli Stati Uniti. Di grande successo sono anche, in quegli anni, i singoli \"Slave to Love (1985)\", \"Don't Stop the Dance (1985),\" \"Is Your Love Strong Enough?\" (1986), che \u00e8 la colonna sonora del film \"Legend: il brano si distingue per l\"'assolo alla chitarra di David Gilmour . Altri famosi brani del periodo sono \"Kiss and Tell\" (1987) e \"Limbo\" (1987). Celebri sono soprattutto i video musicali di Bryan Ferry, che rappresentano molto bene l'estetica degli anni ottanta. Dopo la pubblicazione di \"B\u00eate Noire\" (1987) e il relativo tour (1988), si prende un lungo periodo di pausa, in cui lavora ad un album intitolato provvisoriamente \"Horoscope\", mai condotto a termine.\nNegli anni novanta ritorna sulla scena musicale, pubblicando nel 1993 l'album di cover \"Taxi\", che raggiunge la seconda posizione delle classifiche britanniche. Nel 1994, poi, pubblica l'album \"Mamouna\", che contiene alcuni brani provenienti dalle sessioni di \"Horoscope\". In questo album per la prima volta, dopo pi\u00f9 di venti anni (da quando aveva lasciato i Roxy Music), Ferry collabora di nuovo con Brian Eno (nel brano \"Wildcat Days\"). Nel 1996 esce il singolo \"Dance with Life (The Brilliant Light)\", tratto dalla colonna sonora del film \"Phenomenon\".\nDopo un'altra pausa di circa tre anni, Ferry torna con una nuova raccolta di cover dal titolo \"As Time Goes By\" (1999), in cui accanto alla cover del celebre brano del film \"Casablanca\", compaiono altri famosi brani degli anni venti e trenta. Nel 2002 Bryan Ferry pubblica uno degli album pi\u00f9 interessanti della sua discografia, \"Frantic\", che abbina composizioni originali ad alcune cover di Bob Dylan. L'album vede nuovamente la collaborazione di Brian Eno (in \"I Thought\"). Appassionato fan di Bob Dylan, Bryan Ferry pubblica (nel 2007) \"Dylanesque\", un album intero di cover di sue canzoni.\nNel 2010 invece pubblica \"Olympia\", che in origine doveva essere l'album della \"reunion\" dei Roxy Music: in realt\u00e0 a questo lavoro partecipano quasi tutti i componenti del gruppo (tra i quali anche Brian Eno), ma all'ultimo momento Ferry preferisce pubblicare un lavoro solista. Dopo la parentesi jazzistica di \"The Jazz Age\" (2012), album strumentale in cui vengono rivisitati i suoi successi e quelli dei Roxy Music, nel novembre 2014 pubblica il suo ultimo album, \"Avonmore\".\nAll'inizio della sua carriera solista, lo stile musicale di Bryan Ferry \u00e8 vicino al glam rock, ma presto si evolve verso un pop raffinato con incursioni nella dance, in particolare durante gli anni ottanta. Negli ultimi anni la sua musica ha risentito sempre di pi\u00f9 di influenze folk e jazz. Se si sommano le vendite dei suoi lavori solisti con quelli dei Roxy Music, Bryan Ferry ha venduto oltre 30 milioni di album."}
{"id": "321415", "revid": "481349", "url": "https://it.wikipedia.org/wiki?curid=321415", "title": "Crittografia (enigmistica)", "text": "La crittografia \u00e8 un gioco enigmistico dei pi\u00f9 impegnativi.\nStruttura generale.\nCome suggerito dall'etimo, il gioco ha un carattere molto criptico che lo rende particolarmente difficile. Il solutore deve infatti scoprire una parola (in tal caso si parla pi\u00f9 propriamente di monoverbo) o una frase di senso compiuto, attraverso un procedimento induttivo. Occorre cio\u00e8 tener conto del significato e/o della disposizione delle lettere presentate dall'autore in un \"esposto\". Da quest'ultimo si risale quindi a una frase dotata di due possibili letture. La \"prima lettura\" \u00e8 quella direttamente desumibile dall'esposto. La \"seconda lettura\", o \"soluzione\" vera e propria, si ricava invece interpretando (e in genere anche raggruppando) in modo diverso le lettere della prima. Un \"diagramma\" indica la lunghezza e il numero delle parole da utilizzare.\nTipologie crittografiche.\nCrittografie di tipo meccanico.\nCrittografia semplice o pura.\nUna crittografia del tipo presentato sopra si dice \"semplice\", o \"pura\", o pi\u00f9 spesso crittografia senza aggettivi. La sua soluzione si basa sulla descrizione formale dell'esposto, senza riferimento alcuno al significato, e discende quindi da un ragionamento di tipo meccanico. L'esposto pu\u00f2 talvolta essere privo di significato.\nCrittografie di tipo mnemonico.\nCrittografie mnemoniche.\nNon \u00e8, a rigore, una vera e propria crittografia la \"mnemonica\", nella quale il procedimento induttivo \u00e8 portato al pi\u00f9 alto grado di difficolt\u00e0 e astrazione; essa merita perci\u00f2 un capitolo a parte. Il ragionamento \u00e8 definito di tipo mnemonico perch\u00e9 si basa sulla sola interpretazione concettuale dell'esposto. A titolo d'esempio si pu\u00f2 citare la seguente.\nGuido Iazzetta, direttore della rivista \"La Sibilla\" (La Sibilla n. 5/2010, pag. 233) ha apportato il cambiamento del nome del gioco in \"Frase bisenso\".\nCrittografie a frase.\nLa crittografia a frase si risolve secondo un ragionamento di tipo mnemonico, al pari della tipologia precedente; se ne differenzia, per\u00f2, per la cesura. L'assenza di procedimento meccanico \u00e8 dovuta al fatto che la soluzione \u00e8 sempre una frase doppia. Non esiste dunque alcuna interposizione di lettere a legare le parole della soluzione: la doppia lettura \u00e8 quindi perfetta.\nRispetto alla mnemonica la variante a frase \u00e8 una vera e propria crittografia e, laddove la prima tollera equipollenze (almeno fra articoli, preposizioni, preposizioni articolate nelle due letture), appare molto pi\u00f9 severa. Non pochi enigmisti la considerano la regina delle crittografie, mantenendo la mnemonica \u201cfuori classifica\u201d. Entrambe sembrano in qualche modo affini ai giochi crittografici, ma non sono continuative (v. sotto) e presentano uno \u201cstatuto\u201d a parte.\nGiochi crittografici a combinazione.\nNon esiste una denominazione unitaria che raggruppi le crittografie fondate su una combinazione enigmistica: in genere si parla di \u201cgiochi crittografici\u201d perch\u00e9 in quest'ambito, tipicamente, la sovrapposizione di uno schema e di una tipologia di enigma produce un gioco enigmistico che prende il nome dallo schema. Cos\u00ec, una crittografia fondata su un anagramma \u00e8 un \"anagramma crittografico\", una fondata su una frase palindroma \u00e8 una \"frase palindroma crittografica\", una fondata su un cambio di consonante \u00e8 un \"cambio di consonante crittografico\", ecc. Una denominazione non pi\u00f9 in uso era quella di \u201cgiochi poetici in forma crittografica\u201d. Tutti questi giochi, comunque, condividono una caratteristica: fra le parti della combinazione si stabilisce un rapporto tale che esse possono venir lette di seguito in un'unica frase. Di qui il nome di \u201ccrittografie continuative\u201d usato da qualche autore ma non accettato in via generale.\nCrittografie di tipo misto.\nCrittografie sinonimiche e perifrastiche.\nTalvolta di soluzione pi\u00f9 agevole rispetto alla pura, la crittografia \"sinonimica\" richiede, a differenza di quella, un preciso riferimento concettuale: per determinare la chiave \u00e8 infatti necessario introdurre un sinonimo dell'esposto. \nNon sempre agevole \u00e8 la distinzione fra crittografia sinonimica e crittografia perifrastica: i due giochi sono analoghi sul piano del meccanismo risolutivo, ma la seconda contiene, pi\u00f9 che un sinonimo, una perifrasi, alternativamente nell'esposto o nella soluzione.\nCrittografie sillogistiche.\nMolto complessa, anche da risolvere, appare la crittografia sillogistica: essa impone un ragionamento sia meccanico che mnemonico, ma quest'ultimo assume, come da denominazione, i caratteri del \"sillogismo\", tanto che nella soluzione si usa esplicitarlo. Un tipico esempio potrebbe essere il seguente.\n\u00c8 una sillogistica particolarmente difficile ma anche assai apprezzata per il suo esposto: una vera e propria espressione idiomatica, che ovviamente nulla ha a che fare sul piano concettuale con la soluzione, ma che appare perfettamente logica e compiuta in s\u00e9.\nIn altre lingue.\nIn paesi con altre tradizioni linguistiche ed enigmistiche, le categorie di giochi sono a volte diverse da quelle italiane. Gran parte delle crittografie italiane verrebbero comprese nel mondo anglosassone come \"rebus\", in particolare nella categoria definita come \"plexer\" (rebus in cui non vi sono immagini ma lettere o simboli). Spesso, per\u00f2, le crittografie sono incluse nelle \"cryptic crosswords\", ossia Parole crociate particolarmente complesse in cui le definizioni sono date in forma crittografica."}
{"id": "321417", "revid": "1982", "url": "https://it.wikipedia.org/wiki?curid=321417", "title": "Nicol\u00f2 Tommaseo", "text": ""}
{"id": "321418", "revid": "599013", "url": "https://it.wikipedia.org/wiki?curid=321418", "title": "USS Phoenix", "text": "Sei unit\u00e0 della United States Navy sono state battezzate USS \"Phoenix\": le prime tre in onore della Fenice, uccello mitologico, le successive in onore dell'omonima citt\u00e0 della Arizona;"}
{"id": "321419", "revid": "718859", "url": "https://it.wikipedia.org/wiki?curid=321419", "title": "Stone Fleet", "text": "La Stone Fleet (inglese: \"Flotta di pietra\") venne usata durante la guerra di secessione americana dall'Union Navy.\nDiverse vecchie navi, specificatamente acquistate per questo scopo vennero caricate con pietra e sabbia o riempite con rifiuti e quindi trainate fino ad un punto designato per essere affondate come rischio per la navigazione per tutte le imbarcazioni che fossero transitate per quel luogo.\nVentiquattro baleniere furono affondate nel porto di Charleston dal capitano Charles Henry Davis, a partire dal 19 dicembre 1861. Una seconda flotta di circa 12 - 20 vascelli venne affondata nel Mafitt's Channel nel 1862.\nIl generale confederato Robert E. Lee defin\u00ec l'operazione un'\"abortita espressione di malizia e vendetta\" (\"an abortive expression of the malice and revenge\") del Nord.\nGli storici sono in disaccordo sul successo della \"Stone Fleet\" poich\u00e9 gli altri canali del porto di Charleston rimasero aperti e le navi si disgregarono in un anno o due. Comunque altri notano che diedero al Nord il tempo di costruire ulteriori cannoniere per pattugliare il porto.\nL'evento ispir\u00f2 Herman Melville a scrivere il poema \"The Stone Fleet\"."}
{"id": "321429", "revid": "1543377", "url": "https://it.wikipedia.org/wiki?curid=321429", "title": "Joseph McCarthy", "text": "Personaggio controverso e notoriamente caratterizzato da uno spiccato cinismo, si identific\u00f2 nel periodo postbellico statunitense, in cui persone di varia estrazione sociale vennero accusate di essere spie sovietiche o fautori del comunismo e furono oggetto d\u2019indagini e accuse riguardanti le loro opinioni e la loro adesione a movimenti. Queste indagini furono condotte da numerosi comitati a livello federale e statale, ma anche da apposite agenzie investigative private. Joseph McCarthy divenne il volto pi\u00f9 noto di questa intensa tendenza anticomunista, per averla espressa al Senato nell'esercizio del potere di inchiesta del sottocomitato di cui era presidente; di conseguenza, il termine \"maccartismo\" fin\u00ec per individuare sia il periodo (all'incirca tra il 1950 e il 1955) sia le pratiche, identificate con il senatore.\nGiovent\u00f9.\nMcCarthy nacque in una fattoria di Grand Chute, nel Wisconsin. La madre, Bridget Tierney, veniva dalla Contea di Tipperary, in Irlanda. Suo padre, Tim McCarthy, era figlio di un irlandese e di una tedesca. McCarthy abbandon\u00f2 le scuole per aiutare i genitori nel lavoro agricolo. Pi\u00f9 tardi riprese gli studi e si diplom\u00f2 in un anno. In seguito, dal 1930 al 1935, comp\u00ec gli studi universitari, iscrivendosi prima ad ingegneria e, in seguito, a giurisprudenza. Consegu\u00ec la laurea in legge alla Marquette University di Milwaukee. Nel 1935 fu ammesso all'Ordine degli avvocati. Mentre lavorava in uno studio legale di Shawano sempre nel Wisconsin, nel 1936 si candid\u00f2 alla carica di Procuratore distrettuale per il Partito Democratico, senza successo.\nNel 1939 fu pi\u00f9 fortunato: venne eletto giudice del 10\u00ba distretto dello Stato (una carica \"non-partisan\", ossia contesa tra candidati non sponsorizzati da un partito), diventando il pi\u00f9 giovane giudice nella storia del Wisconsin. Nel 1942, poco dopo l'ingresso degli Stati Uniti nella seconda guerra mondiale, McCarthy si arruol\u00f2 nei Marines, anche se la sua carica di giudice lo avrebbe esonerato dall'obbligo di leva. La carica gli dava diritto di essere arruolato come ufficiale e dopo il corso fu nominato al grado di \"second lieutenant\" e lasci\u00f2 il Corpo col grado di Capitano. Prest\u00f2 servizio come addetto all\"'intelligence\" in uno squadrone di bombardieri in picchiata, nelle Salomone e a Bougainville.\nPer alcuni, McCarthy decise di arruolarsi nei Marines in quanto riteneva che l'aver prestato servizio nel prestigioso corpo avrebbe potuto favorire la sua carriera politica. Pare che McCarthy (come molti altri politici in uniforme) abbia considerevolmente esagerato le sue imprese belliche. Rivendic\u00f2 di essersi arruolato come soldato semplice anche se, grazie al suo ruolo di giudice, cominci\u00f2 l'addestramento base con il grado di ufficiale.\nVol\u00f2 volontariamente in 12 missioni di combattimento come mitragliere-osservatore, anche se pi\u00f9 tardi avrebbe dichiarato di averne compiute 32 per ottenere la \"Distinguished Flying Cross\", che avrebbe ricevuto nel 1952. Pubblicizz\u00f2 una lettera di raccomandazione firmata dal suo ufficiale comandante e controfirmata dall'ammiraglio Chester Nimitz, ma fu accusato di averla scritta di suo pugno, usando la sua capacit\u00e0 di ufficiale addetto all\"'intelligence\". Una vantata \"ferita di guerra\" fu in realt\u00e0 ricevuta a bordo, durante un rito cui erano sottoposti i marinai che passavano l'equatore per la prima volta. A parte queste ombre, comunque, l'aver prestato servizio in guerra, nonostante la possibilit\u00e0 di evitare l'arruolamento, lo agevol\u00f2 ad ottenere la candidatura al Senato nel 1946.\nIn cerca di una candidatura.\nMcCarthy tent\u00f2 di ottenere la \"nomination\" repubblicana per un seggio del Wisconsin al Senato gi\u00e0 nel 1944 quando era ancora in servizio attivo. Venne per\u00f2 sconfitto alle primarie repubblicane da Alexander Wiley, il senatore uscente. Congedato nell'aprile 1945 e rieletto, senza oppositori, alla sua carica di giudice, inizi\u00f2 una campagna pi\u00f9 sistematica per le primarie repubblicane del 1946. Anche qui era in palio una candidatura al Senato e, come due anni prima, McCarty sfid\u00f2 un senatore uscente, Robert M. La Follette Jr., noto repubblicano progressista (negli anni venti, era stato uno degli esponenti di punta dell'United States Progressive Party), che aveva rappresentato il Wisconsin per quattro mandati senatoriali.\nDurante la campagna, McCarthy attacc\u00f2 La Follette per non essersi arruolato durante la guerra, anche se il senatore uscente aveva 46 anni quando Pearl Harbor venne bombardata. McCarthy rivendic\u00f2 anche di aver combattuto per il suo paese, mentre l'avversario aveva ricavato grossi profitti dai suoi investimenti durante gli anni della guerra. Il sospetto che La Follette fosse stato un profittatore di guerra danneggi\u00f2 gravemente la sua candidatura, ma McCarthy vinse la \"nomination\" senza un grosso scarto (207.935 voti contro 202.557), nonostante l'appoggio ottenuto dall'organizzazione statale del partito.\nDurante questa campagna McCarthy incominci\u00f2 ad usare il nomignolo \"Tailgunner Joe\", usando lo slogan \"Il Congresso ha bisogno di un mitragliere di coda\". Arnold Beichman in seguito scrisse che McCarthy \u00abFu eletto la prima volta al Senato grazie all'appoggio del sindacato United Electrical, Radio and Machine Workers, appartenente al CIO e controllato dai comunisti\u00bb, che prefer\u00ec McCarthy all'anticomunista Robert M. La Follette. McCarty vinse contro il Democratico Howard J. McMurray con un margine di 2 a 1 e cos\u00ec raggiunse a Washington l'altro senatore dello Stato, Alexander Wiley, che era stato il suo avversario di due anni prima.\nAl Senato.\nDurante il primo giorno a Capitol Hill, McCarthy convoc\u00f2 una conferenza stampa in cui propose una soluzione piuttosto drastica per un lungo sciopero in corso nelle miniere di carbone. Il neo-senatore propose di arruolare gli scioperanti nell'esercito e di sottoporli alla corte marziale se avessero rifiutato di riprendere il lavoro. I primi tre anni di McCarthy al Senato passarono senza scosse.\nNonostante la scarsa influenza, i colleghi e i dipendenti lo considerarono una persona amichevole e cordiale. Seguendo le indicazioni di Robert Taft, il pi\u00f9 prestigioso senatore repubblicano, McCarthy s'adoper\u00f2 per ottenere la commutazione delle condanne a morte inflitte a un gruppo di soldati tedeschi delle \"Waffen-SS\", accusati di aver partecipato, nel 1944, al massacro di prigionieri di guerra americani a Malmedy. Taft era critico nei confronti del processo, a causa di gravi sospetti sulla conduzione degli interrogatori, che avevano condotto alle confessioni, come anche del coinvolgimento dei sovietici nel medesimo.\nIl discorso di Wheeling.\nI discorsi di McCarthy riguardarono molti argomenti. Fece campagna per la legislazione sulla casa e contro il razionamento dello zucchero. Il ruolo del senatore divenne nazionale dopo il discorso tenuto il 9 febbraio 1950, al Club delle Donne Repubblicane di Wheeling, in Virginia Occidentale. Che cosa disse McCarthy in quell'occasione \u00e8 ancora materia di dispute, in quanto mancano resoconti affidabili del suo discorso. Generalmente si concorda che mostr\u00f2 un pezzo di carta, su cui, a quanto disse, era riportata una lista di comunisti notori che lavoravano al Dipartimento di Stato.\nSi ritiene abbia detto \u00abHo qui una lista di 205 persone, che sono note al Segretario di Stato per essere membri del Partito comunista e che, nonostante questo, ancora lavorano al Dipartimento, formandone la politica\u00bb. Che McCarty abbia veramente detto che la lista era composta da 205 nomi o lo era solo da 57 \u00e8 fatto tuttora controverso. In un successivo telegramma al presidente Harry Truman e quando riport\u00f2 il discorso nei Registri del Congresso, McCarthy quantific\u00f2 i nomi in 57. L'origine del numero 205 \u00e8 stata ricostruita. Nel corso di dibattiti al Senato, McCarthy si rifer\u00ec ad una lettera del 1946, che l'allora Segretario di Stato James Byrnes sped\u00ec al membro del Congresso Adolph J. Sabath.\nIn quella lettera, Byrnes rifer\u00ec che le indagini del Dipartimento di Stato si erano concluse in una \"raccomandazione di non assumere permanentemente\" 285 persone e che solo 79 di queste erano state rimosse dal posto di lavoro. Questo avrebbe lasciato a libro paga del Dipartimento 206 persone, che McCarthy avrebbe quindi arrotondato a 205. In Senato, McCarthy disse di non avere avuto i nomi dei 205 (206) menzionati dalla lettera di Byrnes, ma solo dei 57 di loro che erano o membri o simpatizzanti del Partito Comunista. McCarthy disse di aver fatto riferimento a 57 \"comunisti noti\", mentre il numero di 205 (206) si ricollegava alle persone che, nonostante fossero state giudicate \"da rimuovere\" per le pi\u00f9 varie ragioni dagli investigatori del Dipartimento di Stato, continuavano a lavorare al Dipartimento.\nIl numero esatto detto da McCarthy avrebbe rivestito una qualche importanza quando la materia venne trattata dal \"Tydings Committee\". Al tempo del discorso di McCarthy, il comunismo costituiva una grossa preoccupazione negli Stati Uniti. I timori erano aumentati dalle azioni dei sovietici in Europa orientale, dal loro dotarsi della bomba atomica, dalla vittoria di Mao Zedong in Cina e dal processo ad Alger Hiss, che si stava svolgendo in quel periodo. A causa di questi eventi e per la natura sensazionale delle accuse rivolte al Dipartimento di Stato, il discorso di Wheeling attrasse l'interesse della stampa su McCarthy.\nIl \"Tydings Committee\".\nIl \"Tydings Committee\" fu un sottocomitato del \"Senate Foreign Relations Committee\" che fu istituito nel febbraio 1950 per intraprendere \u00ab...uno studio completo ed esaustivo su quali siano gli individui traditori degli Stati Uniti che abbiano avuto o hanno un ruolo all'interno del Dipartimento di Stato\u00bb. Il Presidente del sottocomitato, il Senatore Millard Tydings, un Democratico, disse a McCarthy all'apertura delle sedute: \u00abVoi siete l'uomo che ha dato vita a queste udienze, e finch\u00e9 sar\u00f2 coinvolto in questo comitato avrete una delle pi\u00f9 complete indagini mai viste nella storia di questa Repubblica, fino a dove le mie capacit\u00e0 mi permetteranno\u00bb.\nMcCarthy stesso fu sorpreso dalla massiccia reazione dei \"media\" al discorso di Wheeling, che lo tacciarono di ritrattare continuamente le sue accuse e i numeri. A Salt Lake City, Utah, qualche giorno dopo, parl\u00f2 di 57 persone e al Senato il 20 febbraio, sostenne che erano 81. Durante un dibattito durato ben 6 ore, McCarthy respinse le richieste dei Democratici di rivelare le identit\u00e0 di queste persone. Durante il discorso di McCarthy del 20 febbraio, il \"leader\" della Maggioranza Scott W. Lucas gli domand\u00f2 quattro volte di rendere pubblici gli 81 nomi, ma McCarthy rifiut\u00f2, dicendo: \u00abSe dovessi dichiarare tutti i nomi delle persone coinvolte, potrei dare una cattiva impressione. Se etichettassimo un uomo come comunista quando invece non lo \u00e8, sarebbe grave\u00bb\nDi fatto McCarthy non aveva nomi; le sue prove per questa lista provenivano dagli elenchi dei fascicoli riguardanti il grado di lealt\u00e0 del Dipartimento di Stato, dai quali questi nomi erano stati cancellati. Infine McCarthy si spost\u00f2 dalla lista originale e us\u00f2 i dati raccolti durante le udienze per accusare altre dieci persone: Dorothy Kenyon, Esther e Stephen Brunauer, Haldore Hanson, Gustavo Duran, Owen Lattimore, Harlow Shapley, Frederick Schuman, John S. Service e Philip Jessup. Alcuni di questi non lavoravano pi\u00f9, o non avevano mai lavorato, per il Dipartimento di Stato ed erano stati tutti oggetto di vari processi per accuse di fondatezza non sempre certa.\nOwen Lattimore divenne di particolare interesse per McCarthy, che lo descrisse come una delle maggiori spie russe. Durante le sedute, McCarthy sfoggi\u00f2 una colorita retorica, ma non produsse mai convincenti prove a sostegno delle sue accuse. Fin dall'inizio il comitato Tydings fu contraddistinto dalle partigianerie interne delle due fazioni. Il rapporto finale sul comitato, redatto dalla maggioranza democratica, concluse che gli individui sulla lista di McCarthy non erano comunisti, n\u00e9 simpatizzanti tali, e afferm\u00f2 inoltre che il Dipartimento di Stato aveva un efficiente programma di sicurezza.\nTydings etichett\u00f2 le accuse di McCarthy come fraudolente e ingannevoli e disse che il risultato delle sue azioni fu quello di \u00ab...confondere e dividere il popolo americano[...] a un livello ben maggiore di quello in cui speravano i comunisti stessi\u00bb. I repubblicani ribatterono che Tydings era colpevole del maggior tentativo di mettere sotto silenzio una cospirazione della storia americana. Il Senato vot\u00f2 tre volte sul rapporto e, in tutti e tre i casi, il voto venne determinato dall'appartenenza partitica.\nLe udienze del Comitato Tydings durarono dall'apertura, l'8 marzo 1950, fino al 17 luglio dello stesso anno.\nLa sottocommissione di inchiesta.\nRieletto al Senato nel 1952 per il Wisconsin, dal 1953 al 1955 McCarthy presiedette il sottocomitato investigativo del \"Senate Committee on Government Operations\".\nMcCarthy, che gi\u00e0 durante il mandato parlamentare era diventato famoso per le sue accuse \u201ca ruota libera\u201d di appartenenza al Partito Comunista degli Stati Uniti d'America o di generiche simpatie comuniste, esercit\u00f2 i poteri investigativi a nome del comitato parlamentare rilanciando questo tipo di accuse. Esse furono quasi sempre rivolte a dipendenti del Governo federale, in particolare a funzionari del Dipartimento di Stato, ma coinvolsero anche molte altre persone, tra cui attori e scrittori, che furono sospettate d'aver simpatia pel Partito Comunista e invitate a deporre per qualcosa che non pensavano o non avevano commesso.\nNell'autunno 1953, McCarthy avvi\u00f2 un'inchiesta sull'esercito statunitense. Nel febbraio 1954 il generale Ralph Zwicker, eroe di guerra pluridecorato, rifiut\u00f2 di rispondere ad alcune domande del senatore, che lo insult\u00f2 dicendogli che \"aveva l'intelligenza di un bambino di cinque anni\" e che \"non era adatto ad indossare quell'uniforme\"; ci\u00f2 provoc\u00f2 reazioni negative da parte dei vertici dell'esercito e anche del presidente Dwight Eisenhower.\nIn un seguito di quell'inchiesta, ventil\u00f2 che forme di ostruzionismo alla sua attivit\u00e0 erano state frapposte dall'Esercito con il mancato distacco di alcuni suoi componenti all'apparato di supporto del sottocomitato senatoriale. Quando questa vicenda fu fatta oggetto di un'apposita convocazione sotto giuramento, dinanzi alla sottocommissione, dell'avvocato dell'esercito Joseph Welch, pass\u00f2 alla storia la reazione che questi ebbe, nei confronti delle domande intrusive rivoltegli: \"Signore, non ha nessun senso della decenza, in fin dei conti?\". In seguito alla vicenda, Roy Cohn si dimise dall'incarico di collaboratore del sottocomitato.\nNel marzo 1954 il programma televisivo \"See it Now\" della CBS trasmise un servizio del giornalista Edward R. Murrow, che criticava pesantemente l'operato di McCarthy. Tre settimane dopo, il senatore accett\u00f2 l'invito a partecipare alla trasmissione e accus\u00f2 Murrow di simpatie comuniste. Nell'aprile 1954 le udienze del comitato del Senato furono trasmesse in diretta in televisione; l'atteggiamento di McCarthy fu giudicato dal pubblico avventato, prepotente e disonesto e la popolarit\u00e0 del senatore diminu\u00ec notevolmente.\nLa censura, gli ultimi anni e la morte.\nL'11 giugno 1954 il senatore Ralph Flanders present\u00f2 la richiesta di una censura contro McCarthy. In seguito al suicidio del senatore del Wyoming Lester C. Hunt, avvenuto il successivo 19 giugno e messo in relazione con una frase precedentemente pronunciata da McCarthy, venne costituita una commissione d'inchiesta presieduta dal senatore Arthur Watking, che diede via libera alla votazione sulla censura. Il 2 dicembre 1954 il Senato approv\u00f2 la mozione di censura a McCarthy con un voto di 67 a 22, facendo di lui uno dei pochi senatori mai stigmatizzati in questo modo, per cui nel gennaio 1955 si dovette dimettere dalla presidenza del comitato.\nMcCarthy conserv\u00f2 comunque il seggio di senatore, ma la sua carriera fu rovinata: i colleghi lo evitavano e non prestavano attenzione ai suoi interventi in aula, mentre la stampa lo ignorava. In seguito a ci\u00f2, cominci\u00f2 a manifestare segni di declino psico-fisico.\nMcCarthy mor\u00ec al \"Bethesda Naval Hospital\" di Bethesda, nel Maryland, il 2 maggio 1957, all'et\u00e0 di 48 anni. \nGiudizi.\nSecondo l\u2019opinione di gran parte degli storici e di molti suoi contemporanei, McCarthy non era spinto da una reale preoccupazione per il comunismo, ma manipol\u00f2 le paure pubbliche della societ\u00e0 americana negli anni cinquanta per favorire la propria carriera politica.\nAlcuni storici statunitensi, tra cui John Earl Haynes, hanno cercato di rivalutare l'operato di Joseph McCarthy, affermando che in base alle conoscenze sul progetto Venona e ai materiali emersi dagli archivi declassificati del KGB, la maggior parte delle 159 persone che figuravano sulle liste di McCarthy poteva essere considerata una minaccia per la sicurezza degli Stati Uniti. L'opinione della maggioranza degli storici rimane tuttavia negativa: i metodi di McCarthy, basati sul sospetto generalizzato e su accuse senza prove o senza il minimo fondamento razionale, rimangono un simbolo d'intolleranza."}
{"id": "321430", "revid": "1347902", "url": "https://it.wikipedia.org/wiki?curid=321430", "title": "Pavel Alekseevi\u010d \u010cerenkov", "text": "Fu lo scopritore della radiazione elettromagnetica detta, dal suo cognome, radiazione di \u010cerenkov: essa si origina quando una particella carica attraversa un dielettrico ad una velocit\u00e0 superiore a quella che la luce ha all'interno dello stesso.\nSe il dielettrico \u00e8 trasparente (liquido, vetro, plastica) la radiazione di \u010cerenkov pu\u00f2 provocare fenomeni luminosi (effetto di \u010cerenkov); caso tipico: l'acqua diventa azzurrina intorno ai reattori nucleari detti \"a piscina\".\nSulla radiazione e sull'effetto \u010cerenkov sono basati i contatori che permettono la rilevazione di particelle elementari dotate di elevata energia, perci\u00f2 questi apparecchi sono di grande utilit\u00e0 per l'analisi dei raggi cosmici e dei fasci di particelle prodotti dagli acceleratori.\n\u010cerenkov giunse alla sua scoperta con una serie di esperimenti iniziati a Mosca nel 1934, all'istituto di fisica dell'Accademia delle scienze dell'Unione Sovietica.\nNel 1937 i suoi colleghi Il'ja Michajlovi\u010d Frank e Igor' Evgen'evi\u010d Tamm ne diedero l'interpretazione teorica. Per tale ragione, nel 1958 \u010cerenkov divise con essi il premio Nobel per la fisica."}
{"id": "321432", "revid": "78273", "url": "https://it.wikipedia.org/wiki?curid=321432", "title": "Pavel Cherenkov", "text": ""}
{"id": "321434", "revid": "1977557", "url": "https://it.wikipedia.org/wiki?curid=321434", "title": "Paul Karrer", "text": "Nel 1931 isol\u00f2 la vitamina A (retinolo) e dimostr\u00f2 che essa deriva dal carotene, il colorante vegetale giallo-arancio; individu\u00f2 la formula di struttura della vitamina B2 (o riboflavina) e ne realizz\u00f2 la sintesi; comp\u00ec indagini sulla struttura chimica della vitamina E (o tocoferolo).\nPer questi suoi studi ebbe il premio Nobel per la chimica nel 1937 insieme a Walter Norman Haworth.\nDal 1918 fu professore di chimica organica, poi direttore dell'istituto di chimica all'Universit\u00e0 di Zurigo.\nScrisse un trattato di chimica organica che ebbe diffusione internazionale. Dal 1959 l'Universit\u00e0 di Zurigo assegna una medaglia d'oro che porta il suo nome."}
{"id": "321435", "revid": "439868", "url": "https://it.wikipedia.org/wiki?curid=321435", "title": "Walter Norman Haworth", "text": "Scopr\u00ec, nel 1933, la formula di struttura della Vitamina C (o acido ascorbico) e ne realizz\u00f2 per primo la sintesi, aprendo la strada alla produzione sintetica per uso terapeutico.\nIn riconoscimento di questo lavoro, nel 1937 Haworth ebbe il premio Nobel per la chimica unitamente allo svizzero Paul Karrer.\nMolto importanti furono anche le ricerche di Haworth e dei suoi collaboratori sui carboidrati (o zuccheri), dai pi\u00f9 semplici ai pi\u00f9 complessi, naturali e sintetici.\nDopo aver conseguito la laurea all'Universit\u00e0 di Birmingham, si era perfezionato a quella di Gottinga, poi aveva assunto incarichi all'Imperial College London ed all'Universit\u00e0 di St. Andrews in Scozia.\nTenne cattedra nelle Universit\u00e0 di Durham (1920-1925), e di Birmingham (1925-1948)."}
{"id": "321436", "revid": "228587", "url": "https://it.wikipedia.org/wiki?curid=321436", "title": "Sant'Albano", "text": ""}
{"id": "321446", "revid": "228587", "url": "https://it.wikipedia.org/wiki?curid=321446", "title": "Raw", "text": ""}
{"id": "321449", "revid": "30274", "url": "https://it.wikipedia.org/wiki?curid=321449", "title": "Paris-Tours", "text": ""}
{"id": "321450", "revid": "24823", "url": "https://it.wikipedia.org/wiki?curid=321450", "title": "Capezzone", "text": "Il capezzone \u00e8 un finimento per il Cavallo.\nCaratteristiche e utilizzo.\nSi tratta di un attrezzo usato per il lavoro alla corda, tecnica per l'addestramento del cavallo propedeutica e integrativa al lavoro montato. \u00c8 applicato alla testa del cavallo e ne consente il controllo senza usare una pressione sulla sua bocca, come fa una normale testiera. Il capezzone consiste in una capezza molto robusta e imbottita, con anelli metallici per collegarlo a una corda lunga; il capezzone va fissato molto fermamente, per impedire che scivoli sugli occhi del cavallo. L'anello per collegarlo alla corda lunga \u00e8 situato generalmente al centro della parte superiore della nasiera. \nUn capezzone pu\u00f2 anche essere usato con una testiera a filetto. In questo caso, il capezzone dev'essere indossato sopra la testiera, con la nasiera sotto i suoi montanti; questi ultimi dovrebbero essere allungati, per mantenere al corretta posizione del filetto. Dovrebbe anche essere rimossa la capezzina della testiera."}
{"id": "321451", "revid": "1987129", "url": "https://it.wikipedia.org/wiki?curid=321451", "title": "Lavoro alla corda", "text": "Il lavoro alla corda \u00e8 una tecnica di addestramento del cavallo. \nStrumenti.\nViene svolto con il cavallo nel tondino, che dovrebbe avere un diametro compreso tra 12 e 18 metri, o nel rettangolo di lavoro, mettendosi nei pressi di un angolo in modo da poter contare almeno su due lati chiusi. Per tale lavoro viene utilizzata una corda lunga, detta Longia o longhina, ossia un tratto di corda della lunghezza di circa 10 metri, oggi costituita da nylon, da cotone o da Dacron. Il cotone viene preferito al nylon, perch\u00e9 il nylon pu\u00f2 facilmente ustionare le mani dell'addestratore nel caso di strappo da parte del cavallo. Una delle estremit\u00e0 ha un moschettone, una fibbia o una catena per collegarla a un capezzone da lavoro o a una testiera. La catena viene usata solo con cavalli molto difficili, perch\u00e9 \u00e8 severa e pu\u00f2 fiaccare o ferire il cavallo nel punto di contatto. Altri strumenti utilizzati nel lavoro alla corda, possono essere lo chambon e il gogue, questi due in particolare devono essere usati solamente da addestratori esperti, perch\u00e9 se non ben settati possono creare problemi al cavallo. Non \u00e8 insolito vedere anche addestratori che utilizzano redini lunghe, utilizzate ponendosi dietro al cavallo leggermente di lato, queste vengono utilizzate particolarmente nella fase iniziale dell'addestramento del cavallo.\nDurante il lavoro alla corda, questa sostituisce gli aiuti di redine. Nell'impugnare la corda lunga, il tratto che avanza dev'essere sempre ripiegato avanti e indietro piuttosto che arrotolato, perch\u00e9 una corda arrotolata pu\u00f2 tendersi all'improvviso e stringersi attorno alla mano o alle dita dell'addestratore, se il cavallo tenta di sfuggire. La corda va tenuta sempre nella mano corrispondente al movimento del cavallo, ossia se il cavallo va a mano sinistra, la mano sinistra dell'addestratore terr\u00e0 la corda e la mano destra terr\u00e0 la frusta lunga e viceversa. \u00c8 altres\u00ec importante importante che l'addestratore sia vestito adeguatamente, indossando dei guanti per evitare lesioni alle mani dovute alla tensione della corda e se possibile anche con delle scarpe antifortunistiche se non si ha la necessit\u00e0 di montare il cavallo subito dopo.\nTecnica.\nAl lavoro alla corda vengono sottoposti i cavalli giovani e/o inesperti per insegnar loro a rispondere ai comandi vocali e a capire il linguaggio del corpo dell'istruttore; inoltre, serve per abituarli al contatto con sella e briglia, e per render loro familiare la sensazione delle redini e dei comandi dati con la pressione. \nIn molte scuderie che si occupano dell'istruzione e della formazione dei cavalli, si insegna al cavallo ad ubbidire a quasi tutti i comandi a cui dovr\u00e0 rispondere con il cavaliere in sella, comprese tutte le andature e i movimenti di maneggio, per questi ultimi viene utilizzato il rettangolo anzich\u00e9 il tondino per disporre dell'area necessaria a dare variet\u00e0 al lavoro. Il cavallo impara le risposte corrette ai comandi dati a mano e voce, fino al mantenimento della calma in situazioni insolite o stressanti.\nAi cavalli di tutte le et\u00e0 il lavoro alla corda serve come esercizio per abituarlo all'ubbidienza dei comandi quando non pu\u00f2 essere cavalcato, o come esercizio supplementare per sviluppare l'equilibrio, il ritmo, o per migliorare le andature del cavallo."}
{"id": "321453", "revid": "1318658", "url": "https://it.wikipedia.org/wiki?curid=321453", "title": "Longe", "text": ""}
{"id": "321454", "revid": "339392", "url": "https://it.wikipedia.org/wiki?curid=321454", "title": "Carlo di Gand", "text": ""}
{"id": "321478", "revid": "640389", "url": "https://it.wikipedia.org/wiki?curid=321478", "title": "Lek\u00eb Dukagjini", "text": "Contemporaneo di Scanderbeg, Dukagjini \u00e8 noto per aver istituito il Kanun: il pi\u00f9 importante codice di leggi dell'Albania settentrionale.\nBiografia.\nSi pensa che Dukagjini sia nato a Lipjan nell'attuale Kosovo, nel 1410. Il territorio della contea di Dukagjini aveva al centro la citt\u00e0 di Alessio e comprendeva Zadrima, Lipjan (seconda citt\u00e0 della contea), le zone a nord e a nordest di Scutari, e si estendeva verso nord nei territori occidentali del Kosovo.\nDukagjini combatt\u00e9 agli ordini di Scanderbeg contro gli Ottomani. durante i periodi di pace, per\u00f2, accadeva che talvolta si combattessero l'uno con l'altro. Dopo la morte di Scanderbeg, Dukagjini continu\u00f2 la lotta contro gli ottomani (talvolta alleandosi con i veneziani), divenendo il capo della resistenza albanese contro l'invasione, fino alla sua morte avvenuta nel 1481."}
{"id": "321481", "revid": "181699", "url": "https://it.wikipedia.org/wiki?curid=321481", "title": "Comitato di Ung", "text": "Il comitato di Ung (in ungherese \"Ung v\u00e1rmegye\", in slovacco \"U\u017esk\u00e1 \u017eupa\") \u00e8 stato un antico comitato del Regno d'Ungheria, oggi situato a cavallo tra la Slovacchia, l'Ungheria e l'Ucraina occidentale. Capoluogo del comitato era U\u017ehorod (in ungherese Ungv\u00e1r).\nGeografia fisica.\nIl comitato di Ung confinava con il territorio austriaco della Galizia e con gli altri comitati di Bereg, Szabolcs e Zempl\u00e9n. Il suo territorio, geograficamente facente parte della Rutenia subcarpatica, si estendeva tra i Carpazi a nord e il corso del Tibisco a sud. Il comitato deve il suo nome al fiume U\u017e (in ungherese Ung, in slovacco Uh) che lo attraversa.\nStoria.\nIn seguito al Trattato del Trianon (1920) l'intero comitato venne assegnato alla neonata Cecoslovacchia. Solamente la citt\u00e0 di Z\u00e1hony rimase sotto sovranit\u00e0 ungherese e divenne parte del nuovo comitato di Szabolcs-Ung.\nTra il settembre del 1938 e il marzo del 1939 la porzione cecoslovacca venne occupata dall'Ungheria a seguito del Primo arbitrato di Vienna e della dissoluzione della Cecoslovacchia ed il comitato venne ricostituito. Alla fine della Seconda guerra mondiale vennero ripristinati i confini ungheresi prebellici, ma gran parte (i 2/3 orientali) dell'antico comitato di Ung non fu pi\u00f9 restituita alla Cecoslovacchia, bens\u00ec assegnata alla repubblica socialista sovietica dell'Ucraina, di cui ha seguito le sorti (oblast' della Transcarpazia). Il terzo occidentale fa oggi parte della Slovacchia (regione di Ko\u0161ice).\nDal secondo dopoguerra la parte rimasta ungherese ha formato parte della provincia di Szabolcs-Szatm\u00e1r, rinominata nel 1990 in Szabolcs-Szatm\u00e1r-Bereg."}
{"id": "321482", "revid": "112604787", "url": "https://it.wikipedia.org/wiki?curid=321482", "title": "Martingala (finimento)", "text": "La martingala \u00e8 un finimento usato per controllare la posizione della testa del cavallo oppure delle redini, a seconda del tipo. \u00c8 usato negli sport equestri che prevedono salti: il salto ostacoli, il completo, oltre che nel polo. L'uso della martingala non \u00e8 consentito nel dressage.\nI due tipi di martingala pi\u00f9 comuni sono quella fissa e quella a forchetta, la prima \u00e8 ideata per controllare la testa del cavallo, la seconda per tenere in posizione le redini .\nLa martingala fissa.\nLa martingala fissa consiste in una cinghia a collare intorno al collo del cavallo, e da due cinghie inserite sulla parte pi\u00f9 bassa della prima, nel punto di passaggio fra il collo e il petto del cavallo. Una delle due cinghie raggiunge il sottopancia; l'altra \u00e8 fissata alla parte inferiore della capezzina (parte della testiera). Tutte le cinghie sono di lunghezza regolabile.\nLa martingala fissa non dev'essere usata con una capezzina tedesca o con una capezzina messicana. Pu\u00f2 essere utilizzata con una capezzina tedesca doppia, ma agganciandola solo all'elemento posteriore e non al cinturino chiudibocca.\nQuando il cavallo alza eccessivamente la testa, la martingala si tende ed esercita una pressione sul naso del cavallo. La martingala fissa \u00e8 preferita nel polo ma anche nel completo e nel salto a ostacoli.\nLa martingala fissa dev'essere regolata in lunghezza in modo che la cinghia che raggiunge la capezzina possa quasi toccare la gola del cavallo, quando viene sollevata dopo essere stata applicata.\nNel punto dove le cinghie si incrociano, dovrebbe essere applicato un fermo costituito da un anello di gomma, in modo che le cinghie non scivolino una sull'altra e l'anello a collare non possa spostarsi in avanti sul collo del cavallo.\nLa martingala a forchetta.\nAnalogamente alla martingala fissa, anche la martingala a forchetta ha una cinghia a collare e una cinghia che la fissa al sottopancia. La cinghia anteriore, al contrario, si biforca e termina con due anelli, attraverso i quali passano le redini. \nA differenza di quella fissa, non serve assolutamente per evitare che il cavallo alzi la testa. La sua funzione originale \u00e8 impedire che le redini possano passare entrambe da un lato dell'incollatura oppure entrambe davanti in caso di abbandono involontario da parte del cavaliere durante la pratica di sport equestri che prevedano tali rischi o durante la pratica con principianti.\nTuttavia, quando il cavallo alza la testa oltre il punto di aggiustamento degli anelli, la martingala applica una tensione sulle redini dall'alto verso il basso, aumentando la pressione dell'imboccatura sulle barre. Questo fa s\u00ec che in certi casi il cavallo riabbassi la testa, ma in genere si determina una reazione con effetti opposti ai voluti.\nLa martingala a forchetta concede maggiore libert\u00e0 al cavallo. Se un cavallo inciampa nella fase di atterraggio dopo un salto, il cavaliere pu\u00f2 allentare le redini concedendogli di utilizzare liberamente la testa ed il collo. Per questo motivo, solo la martingala a forchetta \u00e8 permessa nelle gare di completo negli USA. Anche chi esercita il salto ostacoli preferisce la martingala a forchetta alla martingala fissa.\nLa martingala a forchetta dev'essere utilizzata con le olive, fermi in gomma o cuoio infilati sulle redini fra l'imboccatura e l'anello della martingala. Se non si usano le olive, la martingala pu\u00f2 scivolare in avanti ed impigliarsi all'anello dell'imboccatura, bloccando la testa del cavallo e rischiando di farlo cadere. Nelle gare di completo USA, un cavaliere pu\u00f2 essere squalificato se usa una martingala a forchetta senza le olive.\nLa martingala a forchetta dev'essere regolata in modo che ogni elemento della forchetta abbia un gioco di circa un pollice, quando la testa del cavallo \u00e8 nella posizione normale. Le redini dovrebbero formare una linea retta fino all'imboccatura fino a quando la martingala non entra in tensione.\nLa martingala irlandese.\nLa martingala irlandese \u00e8 fatta di una striscia di cuoio con due anelli alle estremit\u00e0. Le redini sono fatte passare attraverso gli anelli prima di essere affibbiate una all'altra. La funzione della martingala irlandese non \u00e8 quella di controllare la testa del cavallo, ma di evitare che le redini oltrepassino la testa del cavallo, in caso di una caduta del cavaliere.\nLa martingala irlandese viene usata raramente, e pi\u00f9 spesso nelle corse, specialmente nelle siepi, specialit\u00e0 in cui le cadute sono frequenti.\nPrevenire le impennate.\nUn'altra funzione della martingala \u00e8 quello di impedire che il cavallo si impenni. Poich\u00e9 questo finimento impedisce al cavallo di sollevare la testa molto in alto, non gli consente di impennarsi. Questo uso \u00e8 frequente nei cavalli giovani."}
{"id": "321484", "revid": "25185", "url": "https://it.wikipedia.org/wiki?curid=321484", "title": "Completo", "text": ""}
{"id": "321485", "revid": "1318658", "url": "https://it.wikipedia.org/wiki?curid=321485", "title": "Malawi (disambigua)", "text": ""}
{"id": "321486", "revid": "201394", "url": "https://it.wikipedia.org/wiki?curid=321486", "title": "Ringo De Palma", "text": "Biografia.\nIl soprannome \"Ringo\" fu scelto per omaggiare il batterista dei Beatles, Ringo Starr. Grazie alla conoscenza del bassista Gianni Maroccolo e in particolare modo del cantante Piero Pel\u00f9, con cui aveva gi\u00e0 collaborato all'interno dei Mugnions, De Palma entra nei Litfiba nel 1983. Con essi ha partecipato alla pubblicazione di tre album studio, tre album dal vivo pi\u00f9 numerose tourn\u00e9e sia in Italia che all'Estero (tra gli altri: Francia, Germania, Paesi Bassi, Belgio, Australia). Parallelamente ai Litfiba, aveva fondato un gruppo chiamato i Los Quatro Gatos, di cui era il frontman.\nNel 1989, ufficialmente a causa di problemi fisici (la questione in realt\u00e0 non \u00e8 mai stata ben del tutto chiarita), lascia il gruppo insieme a Maroccolo e al tastierista Francesco Magnelli, coi quali entra nei CCCP - Fedeli alla linea; collaborando quindi con Giovanni Lindo Ferretti e Massimo Zamboni pubblica l'album \"Epica Etica Etnica Pathos\" del 1990.\nDopo qualche mese, muore a Firenze a 26 anni (ne avrebbe compiuti 27 a dicembre), per overdose da eroina. La salma \u00e8 stata cremata, ed \u00e8 riposta in un piccolo loculo senza fotografia nel cimitero di Rifredi a Firenze."}
{"id": "321490", "revid": "181699", "url": "https://it.wikipedia.org/wiki?curid=321490", "title": "Comitato di Zempl\u00e9n", "text": "Il comitato di Zempl\u00e9n (in ungherese \"Zempl\u00e9n v\u00e1rmegye\", in slovacco \"Zempl\u00ednska \u017eupa\") \u00e8 stato un antico comitato del Regno d'Ungheria, oggi situato a cavallo tra l'Ungheria nordorientale e la Slovacchia orientale. Capoluogo del comitato era S\u00e1toralja\u00fajhely.\nGeografia fisica.\nIl comitato di Zempl\u00e9n confinava con il territorio austriaco della Galizia e con gli altri comitati di S\u00e1ros, Aba\u00faj-Torna, Borsod, Szabolcs e Ung. Geograficamente costituiva un territorio oblungo che si estendeva tra i Carpazi a nord e la Pianura Pannonica a sud.\nStoria.\nIn seguito al Trattato del Trianon (1920) la parte settentrionale del comitato venne assegnata alla neonata Cecoslovacchia; la parte meridionale (incluso il capoluogo) rimase invece sotto sovranit\u00e0 ungherese con il nome di Zempl\u00e9n.\nNel marzo 1939 la porzione cecoslovacca venne occupata dall'Ungheria a seguito del Primo Arbitrato di Vienna ed il comitato venne ricostituito. Alla fine della Seconda guerra mondiale vennero ripristinati i confini prebellici e la parte ungherese del comitato venne fusa con frammenti di altri comitati a creare la provincia di Borsod-Aba\u00faj-Zempl\u00e9n.\nLa parte settentrionale del comitato che si trova in Slovacchia fa oggi parte delle regioni di Ko\u0161ice e di Pre\u0161ov."}
{"id": "321494", "revid": "121095032", "url": "https://it.wikipedia.org/wiki?curid=321494", "title": "Distretto di Swat", "text": "Il distretto di Swat (Pashto \u0633\u0648\u0627\u062a \u0648\u0644\u0633\u0648\u0627\u0644\u06cd, ) - precedentemente noto col nome di U\u1e0d\u1e0diyana, nelle varianti \"Udyana\", \"Oddyana\" \"Uddyana\" e \"U\u1e0d\u1e0dyana\" - \u00e8 un distretto del Pakistan e storicamente fu un principato musulmano.\nAttraversato dal fiume Sw\u0101t (Suvastu) che d\u00e0 il nome all'omonima valle, l'area \u00e8 circondata da montagne, ricca di laghi e praterie e rinomata per gli alberi da frutto.\nStoria.\nNel 327 a.C., l'U\u1e0d\u1e0diyana fu attraversato da Alessandro Magno, che conquist\u00f2 la roccaforte di Ora, probabilmente l'attuale Udegram, e Bazira, l'attuale Barikot.\nDal II secolo U\u1e0d\u1e0diyana divenne una regione fervidamente buddhista e verso il VI secolo fu uno dei principali centri di propagazione del Buddhismo Vajray\u0101na, oltre che luogo di origine del culto di Kurukulle e terra natale di Padmasambhava. Di questo lungo periodo rimangono solo numerose rovine di edifici e sculture sparsi nella valle. Dal I secolo al III secolo con la Battriana fu al centro dell'Impero Kushan e vi fior\u00ec l'arte del Gandh\u0101ra.\nLa conquista islamica dell'U\u1e0d\u1e0diyana si deve a Ma\u1e25m\u016bd di Ghazni all'inizio dell'XI secolo, con la vittoria sul sovrano Gira a Udegram. In seguito l'area, da Jal\u0101l\u0101b\u0101d a Jehlum e Pesh\u0101war fu dominata dai sultani Sw\u0101t\u012b e da loro prese il nome. Quando i Pashtun Yousafzai conquistarono la regione, la maggioranza degli abitanti migr\u00f2 nella regione Hazara pi\u00f9 a est.\nPopolazione.\nLa maggioranza degli abitanti \u00e8 Pashtun, con minoranze del Kohistan e del Gujar. I primi, stanziati nel settentrione, parlano lingue Torwali, Kalami e Khowar."}
{"id": "321495", "revid": "262457", "url": "https://it.wikipedia.org/wiki?curid=321495", "title": "U\u1e0d\u1e0diyana", "text": ""}
{"id": "321496", "revid": "262457", "url": "https://it.wikipedia.org/wiki?curid=321496", "title": "Uddiyana", "text": ""}
{"id": "321502", "revid": "30610", "url": "https://it.wikipedia.org/wiki?curid=321502", "title": "Tilopa", "text": "\u00c8 conosciuto pi\u00f9 col suo nome tibetano che col suo nome originale sanscrito di Talika.\nBiografia.\nNato in una famiglia di brahmini a Pataliputra fu ordinato monaco buddhista e divenne abate nel monastero di Somapura. Secondo un'altra tradizione si stabil\u00ec invece a Visnunagara dove fu produttore di olio di sesamo.\nIn seguito ad esperienze mistiche di visualizzazione di \u1e0c\u0101kin\u012b come yidam e dell'adibuddha \"Vajra\"dhara, abbandon\u00f2 il monastero e si diede alla vita vagabonda nel Bengala.\nFu maestro di N\u0101rop\u0101 che divenne il suo successore e port\u00f2 in Tibet i suoi insegnamenti.\nUna delle frasi pi\u00f9 celebri attribuitegli \u00e8: \"Il problema non \u00e8 il piacere, il problema \u00e8 l'attaccamento.\""}
{"id": "321504", "revid": "1991", "url": "https://it.wikipedia.org/wiki?curid=321504", "title": "Talika", "text": ""}
{"id": "321510", "revid": "128334", "url": "https://it.wikipedia.org/wiki?curid=321510", "title": "Bruno Martino", "text": "Biografia.\nDebutta come pianista jazz nel 1940, all'et\u00e0 di quindici anni, suonando di nascosto in un'orchestrina jazz studentesca. Nel 1944 entra in Rai, come pianista dell'Orchestra 013 di Piero Piccioni. Negli anni seguenti ottiene grande successo all'estero, principalmente nel Nord Europa, sperimentando un genere originale, un mix di jazz, canzoni napoletane e sue composizioni. Forte dei consensi ottenuti, tornato in Italia nel 1958, compone canzoni per Caterina Valente, Renato Rascel e Wilma De Angelis. Crea un gruppo, il \"Quintetto Bruno Martino\", formato da Ole Jorgensen (nato a Copenaghen nel 1935, alla batteria), Carlo Pes (alla chitarra), Luciano Ventura (nato a Ferrara nel 1928, al contrabbasso), Bruno Brighetti (nato a Bologna nel 1926, alle trombe, al vibrafono, al trombone e alla fisarmonica); un caso fortuito lo lanci\u00f2 anche come interprete, quando sostitu\u00ec il cantante della sua orchestra.\nIl suo primo successo fu \"Kiss me kiss me\", lanciato nel programma televisivo \"Ritmi d'oggi\", per la regia di Enzo Trapani; seguirono brani che divennero celebri come \"Nel duemila\", \"Estate\", \"E la chiamano estate\", \"Jessica\", \"Forse\", \"Sono stanco\", \"Sabato sera\", \"Che sar\u00e0 di noi\", \"Prova a darmi un bacio\", \"Quando un giorno\", \"Cos'hai trovato in lui\", \"Baciami per domani\", \"Ma tu chi sei\" e tantissimi altri; diverse poi sono le perle scritte ma rimaste sconosciute.\nMolti jazzisti di diversi paesi hanno interpretato \"Estate\", brano portato alla visibilit\u00e0 internazionale dal cantante-chitarrista brasiliano Jo\u00e3o Gilberto, che lo scopr\u00ec durante una tourn\u00e9e italiana, lo riarrangi\u00f2 in versione \"bossa\" e ne fece uno standard, oggi tra i pi\u00f9 eseguiti. Tra le sue versioni pi\u00f9 celebri, quelle di Chet Baker, Helen Merrill, Toots Thielemans, Michel Petrucciani, Mike Stern, Jo\u00e3o Gilberto, nonch\u00e9 una delle ultime grandi del vocalismo jazz: Shirley Horn; tra gli Italiani, dapprima la canzone \u00e8 stata interpretata e portata al successo da Jimmy Fontana, in seguito hanno interpretato \"Estate\" Mina, Mia Martini, Ornella Vanoni, Vinicio Capossela, La Crus, Irene Grandi, Andrea Bocelli, Claude Nougaro, Sergio Cammariere, Enrico Rava, Orietta Berti, Amalia Gr\u00e9, Stefano Bollani, Alex Britti, Eliane Elias e Giorgio Poi. Il suo repertorio \u00e8 stato inoltre interpretato da Fred Bongusto, Peppino Di Capri e Franco Califano.\nPartecip\u00f2 al Festival di Sanremo 1961 con il brano \"A.A.A. Adorabile cercasi\", presentato in abbinamento a Jula de Palma, che non viene ammesso alla serata finale.\nNell'agosto e settembre 1977 condusse sulla rete 2 la trasmissione in quattro puntate \"Ottantotto tasti e una voce\" insieme col pianista Enrico Simonetti con la regia di Gian Maria Tabarelli; sigle della trasmissione erano le sue \"Pomeriggio d'agosto\" e \"Una calda serata d'estate\", (arrangiamenti di Victor Bach, col quale avr\u00e0 poi una lunga collaborazione discografica).\nNel 1991 partecip\u00f2, interpretando al pianoforte canzoni sue e non, a molte puntate del programma radiofonico, andato in onda anche in TV, \"Radio anch'io\".\nNel giugno 1993 partecip\u00f2 alla trasmissione \"Noi maggiorenni\", condotta da Gianni Min\u00e0, in cui si esibiva al pianoforte dopo aver ringraziato pubblicamente Piero Piccioni e Armando Trovajoli per avergli \"insegnato a suonare il pianoforte e a scrivere le canzoni\".\nNel novembre 1993, dal 9 al 28, al teatro Flaiano in Roma si esib\u00ec in venti concerti al pianoforte insieme con Umberto Bindi.\nBruno Martino ha avuto due figli dalla prima moglie, Anna Innocenzi: Walter e Gloria. Walter \u00e8 uno stimato batterista e compositore, che ha collaborato con i maggiori artisti italiani e molti artisti internazionali (Claudio Baglioni, Renato Zero, Mia Martini, Mina, Rino Gaetano, Antonello Venditti, Fiorella Mannoia, Bob Mintzer, Michael Manring, John Beasley, Mark Eagan, ecc.), oltre ad essere stato uno dei componenti dei Goblin, gruppo che ha composto con Giorgio Gaslini la colonna sonora dei film \"Profondo Rosso\" e realizzato quella del film \"Suspiria\" di Dario Argento e, con i Libra (dove suon\u00f2 prima che nei Goblin), la colonna sonora del film \"Shock\", regia di Mario Bava. Era amico del giornalista sportivo e critico musicale Sandro Ciotti, con cui collabor\u00f2 per alcuni suoi brani e per il quale compose la colonna sonora del film documentario \"Il profeta del gol\" incentrato sulla carriera del fuoriclasse Johan Cruijff.\nMalato da tempo, mor\u00ec all'et\u00e0 di 74 anni, il 12 giugno 2000 per un attacco cardiaco."}
{"id": "321511", "revid": "3115", "url": "https://it.wikipedia.org/wiki?curid=321511", "title": "Yacc", "text": "YACC (Yet Another Compiler Compiler) \u00e8 un generatore di parser nel linguaggio di programmazione C originariamente presente in Unix dal .\nCaratteristiche.\nYacc genera un parser per una grammatica fornita nella notazione BNF. L'output di Yacc \u00e8 in linguaggio C.\nStoria.\nNoto negli anni 1970 come strumento proprietario fornito dai Bell Laboratories per il sistema operativo Unix, la pubblicazione di Yacc come software libero avvenne successivamente nel come strumento fornito in Plan 9.\nAnalogamente ad altri strumenti disponibili originariamente su Plan 9, Yacc fu soggetto a vari \"port\" per altri sistemi unix-like e fu ad esempio disponibile nei sistemi Debian dal 2005 attraverso il pacchetto codice_1.\nAlternative.\nNel tempo nacquero varie alternative a Yacc. Una delle prime fu quella del progetto GNU sviluppata a partire dal 1984 e nota come GNU Bison. Nel 1990, per mano dell'autore originale di GNU Bison, nacque anche il programma byacc per conto di Berkeley Software Distribution. Sia GNU Bison che byacc furono disponibili in Debian gi\u00e0 dal 1997.\nFra vari altri software analoghi a Yacc \u00e8 da citare JavaCC. Fu sviluppato originariamente per conto di Sun Microsystems per generare compilatori del linguaggio Java. Venne rilasciato intorno al 2003."}
{"id": "321513", "revid": "21079", "url": "https://it.wikipedia.org/wiki?curid=321513", "title": "Decomposizione di Jordan", "text": ""}
{"id": "321516", "revid": "767487", "url": "https://it.wikipedia.org/wiki?curid=321516", "title": "Trhisong Detsen", "text": "Alla tempo della sua ascesa al trono la situazione dell'impero di Songtsen Gampo (Sron-btsan sGam-po) (617 - 649) si era deteriorata con la perdita, nel 694, dei territori dell'attuale Xinjiang, nel 703 con la perdita del Nepal e con l'aumento della pressione araba nel Kashmir Occidentale.\nTrhisong Detsen favor\u00ec l'introduzione e la diffusione in Tibet del Buddhismo Vajray\u0101na cos\u00ec come era allora diffuso in India dichiarando nel 779 il Buddhismo religione di Stato. Se infatti l'arrivo del Buddhismo risale al sovrano Songten Gampo tuttavia questo si era diffuso solo in ambienti di corte.\nA seguito delle difficolt\u00e0 incontrate da Shantaraksita (750 - 802) nella diffusione del buddhismo, Trhisong Detsen nel 786 invit\u00f2 in Tibet Padmasambhava, cui diede in moglie la sua stessa moglie Yeshe Tsogyal (Ye-shes 'tsho-rgyal).\nPadmasambhava rese possibile, con pratiche magiche attuate sul colle di Hepo Ri, la costruzione del primo monastero buddhista in Tibet, a Samye nel 787. Da questo momento fu possibile iniziare alla vita monastica dei tibetani e provvedere a un grande progetto di traduzione del \"corpus\" letterario buddhista dal Sanscrito al tibetano.\nFu proprio presso il monastero di Samye che, dal 792 al 794, avvenne il celebre dibattito tra i monaci cinesi, sostenitori del buddhismo \"chan\", e Kamalashila, allievo di Shantaraksita, sostenitore del buddhismo di derivazione indiana. I primi teorizzarono la possibilit\u00e0 di una illuminazione immediata, i secondi sottolinearono l'importanza della via del Bodhisattva e la guida di un maestro (sanscrito: \"guru\", tibetano: \"lama\") per interpretare i testi indiani. Alla fine la vittoria indiana non fu disgiunta da motivazioni geopolitiche.\nInfatti gi\u00e0 nel 763 un esercito tibetano di 200.000 uomini era penetrato nella Cina della Dinastia Tang, sfruttando l'indebolimento causato dalla ribellione di An Lushan, ed era riuscito a conquistare la capitale Chang'an mettendola a ferro e fuoco.\nNel 778 la guerra si internazionalizz\u00f2 ulteriormente con l'alleanza del sovrano Imobsun del Siam con Trhisong Detsen e l'attacco congiunto al Sichuan.\nSolo nel 783 si arriv\u00f2 a un trattato di pace che stabilisse i confini tra Cina e Tibet. Non troppo curiosamente la traduzione tibetana suona come un accordo tra pari, mentre il testo cinese fa chiaramente capire la posizione subordinata e tributaria del Tibet.\nNell'ultimo decennio di governo Trhisong Detsen si concentr\u00f2, invano, nel tentativo di strappare la regione del fiume Oxus, attuali Turkmenistan e Uzbekistan, dal controllo del califfato abbaside di H\u0101r\u016bn al-Rash\u012bd (786 - 809).\nTrhisong Detsen fu ucciso con una freccia nel 798 da un attentatore legato a circoli della nobilt\u00e0 contrari al buddhismo e oppositori della politica del sovrano."}
{"id": "321517", "revid": "41692105", "url": "https://it.wikipedia.org/wiki?curid=321517", "title": "Parser", "text": ""}
{"id": "321518", "revid": "1991", "url": "https://it.wikipedia.org/wiki?curid=321518", "title": "Trisong Detsen", "text": ""}
{"id": "321522", "revid": "2194347", "url": "https://it.wikipedia.org/wiki?curid=321522", "title": "Chewa", "text": "I Chewa o Nyanja sono un gruppo etnico dell'Africa centro-meridionale, presenti in Malawi, Zambia, Mozambico e Tanzania. Parlano la lingua chichewa, lingua ufficiale del Malawi. Sono noti per le loro maschere e le societ\u00e0 segrete rituali note come Nyau, e per la loro abilit\u00e0 nell'agricoltura. Sono divisi in due grandi clan, i Phiri e i Banda; i primi sono legati alla monarchia e all'aristocrazia, i secondi alle tradizioni dei guaritori e dei mistici.\nDa un punto di vista culturale e storico, i Chewa sono molto vicini ai Tumbuka, agli Nsenga, ai Bemba e altre etnie della zona. Sono discendenti dell'antico impero africano dei Maravi e per lungo tempo sono stati soggetti all'influenza del popolo Ngoni (di origine Zulu).\nSociet\u00e0.\nLe donne svolgono un ruolo importante nella societ\u00e0 Chewa, che \u00e8 basata su una famiglia estesa in cui i beni e la propriet\u00e0 della terra sono ereditati in via matrilinea. Lo stesso nome usato per indicare la famiglia, \"mbele\", significa \"discendenti dallo stesso seno\". I fratelli della madre (detti \"nkhoswe\") accudiscono ai suoi figli (\"mbumba\") e hanno la responsabilit\u00e0 della loro cura e della loro educazione.\nTradizionalmente, i villaggi erano guidati da un capo (uomo o donna) detto \"Mfumu\", una carica a cui chiunque poteva aspirare. I capi villaggio rispondevano a capi regionali (\"Mwini Dziko\"), a loro volta soggetti a un \"capo assoluto\". Queste relazioni di dipendenza si esprimevano in termini di pagamento di tributi e obbligo di fornire combattenti in caso di guerra. Oggi, la struttura della societ\u00e0 Chewa va sfumando in seguito al rapporto con le strutture sociali, completamente diverse, importate dal colonialismo europeo. Tuttavia, ancora oggi esiste un \"capo assoluto\" dei Chewa, a cui rispondono regioni e villaggi appartenenti a diverse nazioni.\nStoria dei Chewa.\nL'origine dei Chewa non \u00e8 certa. I Chewa sono originari del Malambo, nell'area di Luba (Zaire), regione da cui emigrarono in Zambia e poi nel Malawi. L'insediamento in questi luoghi avvenne in un periodo antecedente all'anno 1000 e fu associato a un periodo di scontri con altri popoli bantu. Alla fine, i Chewa si riunirono nella zona di Choma, nel nord del Malawi, vicino al confine con lo Zambia.\nIl primo regno Chewa fu creato nel XV secolo e nel XVI si erano consolidati due sistemi di potere, uno controllato dal clan Banda a Mankhamba (vicino a Nthakataka), l'altro dal clan Phiri a Manthimba. Nel XVII secolo, fra il 1608 e il 1667, i Chewa entrarono in contatto con i primi esploratori e coloni portoghesi. &lt;br&gt;\nNel 1750 in Malawi esistevano molte dinastie ed i Chewa si distinguevano per il loro linguaggio, per gli speciali tatuaggi detti \"nembo\" e per il loro sistema di societ\u00e0 segrete.\nPolitica.\nIl \"capo assoluto\" dei Chewa governa su regioni che si trovano in Malawi, Zambia e Mozambico; attualmente \u00e8 in carica il Capo Undi. Il primo presidente del Malawi, Hastings Kamuzu Banda, era una Chewa con antenati sia nel clan Phiri che in quello Banda. Fu sotto il suo governo che il chichewa divenne il linguaggio nazionale in Malawi.\nCuriosit\u00e0.\nLa cantante Madonna ha recentemente avviato le pratiche di adozione di un bambino chewa del Malawi, David Banda."}
{"id": "321528", "revid": "767487", "url": "https://it.wikipedia.org/wiki?curid=321528", "title": "DeCSS", "text": "Il DeCSS \u00e8 un programma per computer capace di decrittare il contenuto di un DVD video usando il Content-Scrambling System (CSS).\n\u00c8 stato pubblicato nell'ottobre del 1999 da 3 persone: il programmatore norvegese Jon Lech Johansen e altre due rimaste nell'anonimato."}
{"id": "321532", "revid": "339392", "url": "https://it.wikipedia.org/wiki?curid=321532", "title": "Pizzo tre signori", "text": ""}
{"id": "321538", "revid": "1429175", "url": "https://it.wikipedia.org/wiki?curid=321538", "title": "Comunit\u00e0 missionaria di Villaregia", "text": "La Comunit\u00e0 Missionaria di Villaregia \u00e8 una comunit\u00e0 missionaria o, pi\u00f9 precisamente, un'associazione pubblica internazionale di fedeli della Chiesa cattolica, di diritto pontificio, riconosciuta dal Pontificio Consiglio per i Laici.\nStoria.\nLa Comunit\u00e0 \u00e8 stata fondata nel 1981 da padre Luigi Prandin e Maria Luigia Corona nella diocesi di Chioggia. La Comunit\u00e0 si propone di vivere \"una vita di intensa comunione sul modello della Trinit\u00e0 Santissima e la Missione Universale\", cio\u00e8 la predicazione del Vangelo a tutti gli uomini. I membri della comunit\u00e0, sia laici che sacerdoti, si impegnano nell'azione di apostolato e di servizio ai poveri, soprattutto nei paesi in via di sviluppo. I pilastri della comunit\u00e0 sono comunione, missione e provvidenza.\nI membri effettivi si distinguono in:\nI membri effettivi della comunit\u00e0 si impegnano a vivere il Vangelo attraverso i consigli evangelici; assumono i voti di povert\u00e0, obbedienza e castit\u00e0 celibataria (o coniugale per gli sposati). Un quarto voto di Comunit\u00e0 per la missione \"\" rimanda alla specificit\u00e0 del carisma. I missionari consacrati sono composti sia da sacerdoti che da laici consacrati. Solo i missionari consacrati e le missionarie consacrate conducono vita comune. Le case di vita comune sono 14 (7 in Italia, 5 in America, 4 in Africa), tutte di apostolato, eccetto quella di Villaregia di Porto Viro che \u00e8 anche di vita contemplativa (preghiera). I membri effettivi sono circa 600.\nLa Comunit\u00e0 Missionaria di Villaregia si compone, inoltre, dei membri aggregati, cio\u00e8 persone che fanno propria la spiritualit\u00e0 della comunit\u00e0 e partecipano alle attivit\u00e0 della stessa ma senza assumere i voti. Anche i membri aggregati si distinguono in quattro gruppi:\nLa comunit\u00e0 \u00e8 presente in Italia, Costa d'Avorio, Brasile, Per\u00f9, Messico, Porto Rico, Mozambico, Etiopia e Burkina Faso.\nLa Comunit\u00e0 offre un servizio di animazione comunitaria e missionaria nelle parrocchie, nelle scuole, nelle associazioni e negli organismi ecclesiali e sociali con lo scopo di propagandare la dottrina comunitaria e missionaria, per un maggior impegno verso le missioni nei paesi in via di sviluppo.\nAccanto alla predicazione del Vangelo i missionari gestiscono altre attivit\u00e0: Centri per l'infanzia, centri culturali per giovani e adulti, centri medici di assistenza, cucine popolari, corsi di alfabetizzazione e centri di aiuto alla vita.\nNel 2004 su iniziativa di alcuni volontari della Comunit\u00e0 \u00e8 nata la Onlus: \u201cComunit\u00e0 Missionaria di Villaregia per lo Sviluppo, (abbreviata in Comivis), che ha l'obiettivo di sostenere attivit\u00e0 di cooperazione internazionale e nel 2009 ha ottenuto dal Ministero degli Affari Esteri italiano il riconoscimento quale Organizzazione non governativa (ONG).\nIl 22 maggio 2012 il Pontificio consiglio per i laici ha rimosso dalla carica di presidenti i due fondatori della Comunit\u00e0 Missionaria di Villaregia, padre Luigi Prandin e Maria Luigia Corona, ingiungendo loro di non risiedere in futuro in nessuna casa della Comunit\u00e0. Il provvedimento \u00e8 avvenuto a seguito di numerose denunce pervenute al Pontificio consiglio per i laici, riguardanti gravi comportamenti immorali perpetrati nel passato da padre Luigi Prandin nei confronti di alcune missionarie maggiorenni. La fondatrice, Maria Luigia Corona, \u00e8 stata rimossa perch\u00e9 pur essendo a conoscenza dei fatti, ha coperto e mentito.\nIl 30 giugno 2015 il Pontificio consiglio per i laici ha ratificato l'elezione del nuovo presidente della Comunit\u00e0, padre Amedeo Porcu, e ha decretato la conclusione del periodo di commissariamento con il ristabilimento di un governo ordinario.\nLa Comunit\u00e0 riprende quindi il cammino e il suo slancio missionario. L'accoglienza del cardinale Philippe Nakellentuba Ou\u00e9draogo, arcivescovo di Ouagadougou (Burkina Faso), permette ai missionari di iniziare una nuova missione nella periferia della citt\u00e0. In contemporanea vengono avviati i contatti in vista di apertura di nuove missioni nel continente asiatico e africano.\nNel 2019 nasce a Vedrana, a pochi chilometri da Bologna, una nuova comunit\u00e0 per un servizio di accoglienza ai migranti e di animazione missionaria e caritativa, soprattutto rivolta ai giovani.\nA dicembre 2019, nasce una nuova Comunit\u00e0 in Etiopia, con cinque missionari per testimoniare\u202fil Vangelo\u202fe assumere\u202fopere di promozione sociale e di sviluppo nella regione a sud\u202fdell\u2019Etiopia."}
{"id": "321541", "revid": "126257", "url": "https://it.wikipedia.org/wiki?curid=321541", "title": "Lucio Gaudino", "text": "Biografia.\nHa realizzato film e serie televisive. Nel 1991 ha scritto e diretto \"Adelaide\", una commedia di ambientazione settecentesca, con Agnese Nano, Philippe Leroy e Assumpta Serna. Ha poi realizzato nel 1994 \"Io e il re\", prodotto dalla Duea e da Rai 1, con Laura Morante, Franco Nero e Philippe Leroy. Il suo film successivo \u00e8 stato \"Prime luci dell'alba\" con Gian Marco Tognazzi e Laura Morante. Il film, nel 2000, ha partecipato in concorso al Festival di Berlino. Nel 2003 dirige \"Segui le ombre\", un noir ispirato a \u201cI misteri di Alleghe\u201d e prodotto da Rai Cinema. Il film partecipa a numerosi festival internazionali.\nPer la televisione dal 1999 al 2003 ha diretto episodi del serial \"La squadra\" per Rai 2. Nel 1999 ha realizzato per Mediaset \"Dov'\u00e8 mio figlio\" con Laura Morante. Nel 2005 gli viene affidata la regia di \"Distretto di polizia 5\". Nel 2006 dirige Lino Banfi e Gerry Scotti in \"Il mio amico Babbo Natale 2\", prodotto dalla Tao2, e trasmesso su Canale 5. Nel 2007-2008 dirige \"Terapia d'urgenza\" per Rai 2.\nHa scritto con Andrea Ferreri e pubblicato con l'editore Longanesi il romanzo \"L'enigma del digiunatore\". Il libro, ambientato alla fine dell'800, racconta un'avventura di Cesare Lombroso, chiamato dalla polizia italiana a risolvere un misterioso omicidio. Dal libro \u00e8 stata tratto da Rai 2, in coproduzione con TF1 e la Taurus Film, \"Investigatori d'Italia\", una serie televisiva in tredici episodi di 55 minuti ambientata nella Torino dell'800.\nNel 2012-13 ha prodotto con la Habanafilm due lungometraggi per il cinema: \"Barbara ed io\" (regia di Raffaele Esposito) e \"Eppideis (Seven little killers)\" (regia di Matteo Andreolli)."}
{"id": "321547", "revid": "2039709", "url": "https://it.wikipedia.org/wiki?curid=321547", "title": "Manifesto di Ventotene", "text": "Il Manifesto di Ventotene \u2013\" che aveva come titolo originale Per un'Europa libera e unita. Progetto d'un manifesto \u2013\" \u00e8 un documento per la promozione dell'unit\u00e0 europea scritto da Altiero Spinelli ed Ernesto Rossi nel 1941 durante il periodo di confino presso l'isola di Ventotene, nel mar Tirreno, per poi essere pubblicato da Eugenio Colorni, che ne scrisse personalmente la prefazione.\n\u00c8 oggi considerato uno dei testi fondanti dell'Unione europea.\nMentre il precedente \"Pan-Europa,\" scritto da Kalergi nel 1922, auspicava un'unione europea a guida tecnocratica, il \"Manifesto di Ventotene\" prefigurava la necessit\u00e0 per l'ideologia europeista di istituire una federazione europea dotata di un parlamento e di un governo democratico con poteri reali in alcuni settori fondamentali, come economia e politica estera.\nStoria.\nIl \"Manifesto di Ventotene\" fu originariamente redatto da Altiero Spinelli ed Ernesto Rossi nel 1941, quando per motivi politici furono confinati a Ventotene, nel mar Tirreno, come oppositori del regime fascista. Altri confinati antifascisti sull'isola contribuirono alle discussioni che portarono alla definizione del testo. All'epoca della stesura del testo erano confinate sull'isola circa 800 persone, 500 classificate come comunisti, 200 come anarchici ed i restanti prevalentemente giellini e socialisti.\nOriginariamente articolato in quattro capitoli, il Manifesto fu poi diffuso clandestinamente. Eugenio Colorni nel 1944, poco prima di essere ucciso, ne cur\u00f2 la redazione in tre capitoli: il primo (\"La crisi della civilt\u00e0 moderna\") e il secondo (\"Compiti del dopoguerra. L'unit\u00e0 europea\") interamente elaborati da Spinelli, come anche la seconda parte del terzo (\"Compiti del dopoguerra. La riforma della societ\u00e0\"), mentre la prima parte di quest'ultimo venne definita da Rossi.\nIl manifesto venne diffuso grazie ad alcune donne, tra le quali Ursula Hirschmann e Ada Rossi, che lo portarono sul continente dall'isola di Ventotene e lo fecero conoscere agli ambienti dell'opposizione di Roma e Milano.\nDescrizione.\nIl Manifesto propugna ideali di unificazione dell'Europa in senso federale, fondandosi sui concetti di pace e libert\u00e0 kantiana e sulla teoria istituzionale del federalismo hamiltoniano.\nIl titolo definitivo con cui l'opera \u00e8 conosciuta oggigiorno fu assegnato da alcuni giornalisti viennesi.\nIl valore del Manifesto di Ventotene risiede nel fatto di individuare con chiarezza che\nIn altri termini, gli estensori del Manifesto sostenevano che fosse necessario creare una forza politica esterna ai partiti tradizionali, inevitabilmente legati alla lotta politica nazionale, e quindi incapaci di rispondere efficacemente alle sfide della crescente internazionalizzazione. Era necessario cio\u00e8 un movimento che sapesse mobilitare tutte le forze popolari attive nei vari paesi al fine di far nascere uno Stato federale, con una propria forza armata e con\"organi e mezzi sufficienti per far eseguire nei singoli stati federali le sue deliberazioni dirette a mantenere un ordine comune, pur lasciando agli stati stessi l'autonomia che consenta una plastica articolazione e lo sviluppo di una vita politica secondo le peculiari caratteristiche dei vari popoli.\"Questa forza politica nacque poco tempo dopo, nell'agosto del 1943: il Movimento Federalista Europeo.\nSempre secondo gli autori, con l'avvento dell'era totalitaria lo sviluppo della civilt\u00e0 moderna aveva subito un arresto. Un'Europa libera e unita, invece, avrebbe rappresentato inevitabilmente la premessa per il potenziamento di detta civilt\u00e0; per\u00f2 la riforma della societ\u00e0, volta a far \"riprendere immediatamente in pieno il processo storico contro la disuguaglianza e i privilegi sociali,\" doveva passare attraverso la rivoluzione europea, necessariamente socialista\"cio\u00e8 dovr\u00e0 porsi l'emancipazione delle classi lavoratrici e la realizzazione per esse di condizioni pi\u00f9 umane di vita.\"Viene data la direttiva che deve essere seguita per formare una vita economica europea \"liberata dagli incubi del militarismo o del burocratismo nazionale;\" direttiva che si sostanzia nell'abolizione, limitazione, correzione o estensione caso per caso della propriet\u00e0 privata. Il contenuto di tale direttiva viene dettagliato all'interno del Manifesto medesimo ed espresso in cinque punti definiti come cambiamenti necessari\"per creare\" \"intorno al nuovo ordine un larghissimo strato di cittadini interessati al suo mantenimento, e per dare alla vita politica una consolidata impronta di libert\u00e0, impregnata di un forte senso di solidariet\u00e0 sociale\"\".\"L'edizione del 1944 del Manifesto curata da Eugenio Colorni (che ha scritto inoltre una densa e opportuna prefazione) prese il titolo di \"Problemi della Federazione Europea\" e reca le iniziali, appunto, A.S. e E.R. Il volume fu stampato dalla Societ\u00e0 anonima poligrafica italiana e stampato dalle Edizioni del Movimento italiano per la Federazione europea. Al testo furono aggiunti due saggi di Altiero Spinelli: \"Gli Stati Uniti d'Europa e le varie tendenze politiche,\" della seconda met\u00e0 del 1942, e \"Politica marxista e politica federalista,\" del 1942-1943."}
{"id": "321549", "revid": "104265", "url": "https://it.wikipedia.org/wiki?curid=321549", "title": "Rendimento isoentropico", "text": "Il rendimento isoentropico \u00e8 un particolare rendimento usato per stabilire quanto una trasformazione adiabatica di compressione o di espansione si avvicini al caso ideale di trasformazione isoentropica, cio\u00e8 reversibile, nella quale l'entropia non aumenta, ma rimane costante.\nAspetto teorico.\nLa forma differenziale dell'energia interna \u00e8:\nformula_1\nL'entalpia risulta essere\nformula_2\nconseguentemente la forma differenziale dell'entalpia risulta essere:\nformula_3\nformula_4\nformula_5\nLa forma differenziale dell'entalpia, su di un'isobara si riduce a:\nformula_6\nSi consideri ora, in riferimento al ciclo di Brayton-Joule riportato in figura, il compressore. Il suo lavoro sar\u00e0:\nTale lavoro risulta essere, in entrambi i casi formula_9 poich\u00e9 il compressore fornisce lavoro al fluido per innalzarne il contenuto entalpico. Riprendendo la forma differenziale dell'entalpia su un'isobara, come quella lungo il percorso formula_10 su cui giace il punto formula_11 del lavoro del compressore, \u00e8 possibile notare che ad un aumento di formula_12, corrispondente ad un aumento dell'irreversibilit\u00e0, aumenta formula_13 e di conseguenza formula_14. Questo comporta quindi che formula_15 risulti ancora pi\u00f9 negativo del caso isoentropico. Quindi ad un aumento dell'irreversibilit\u00e0 aumenta il lavoro che deve compiere il compressore sul fluido.\nConsiderando invece la turbina si ha che:\nTale lavoro risulta essere, in entrambi i casi formula_18 poich\u00e9 la turbina consuma il contenuto entalpico del fluido, per mettere in rotazione il suo albero. Con un ragionamento analogo a quello fatto in precedenza per il compressore, \u00e8 possibile notare che nella turbina un aumento di irreversibilit\u00e0 comporta una diminuzione del lavoro che essa \u00e8 in grado di produrre.\nTali considerazioni, eseguite sul ciclo Brayton, e con il lavoro considerato positivo se uscente dal sistema studiato, sono valide anche per altri cicli come un ciclo di Rankine o un ciclo di Rankine a vapore surriscaldato\nApplicazione.\nIl rendimento \u00e8 definito come formula_19\nApplicando tale definizione al caso della turbina e del compressore, \u00e8 possibile ottenere i corrispettivi rendimenti isoentropici:\nUn compressore non isoentropico necessiter\u00e0 di una maggiore potenza (o lavoro) dell'equivalente compressore isoentropico, visto che entrambi produrranno comunque la stessa variazione di pressione nel gas.\nInversamente vale per i processi di espansione. Una turbina non isoentropica produrr\u00e0 una minore potenza (o lavoro) dell'equivalente turbina isoentropica, visto che entrambe funzionano con la stessa differenza di pressione."}
{"id": "321551", "revid": "6923", "url": "https://it.wikipedia.org/wiki?curid=321551", "title": "Cichorium endivia", "text": "Lindivia (\"Cichorium endivia var. latifolia\") (dal greco \u1f14\u03bd\u03c4\u03c5\u03b2\u03bf\u03bd, attestata nei Geoponica bizantini), chiamata anche scarola, \u00e8 una pianta appartenente alla famiglia delle Asteraceae (o Composite).\nDescrizione.\nSpesso confusa con la \"cugina\" cicoria (entrambe appartengono allo stesso genere \"Cichorium\"), l'indivia sviluppa una rosetta di foglie assai increspate le quali formano un cespo piuttosto lasso.\nL'imbianchimento delle foglie si esegue raccogliendole e legandole con un filo di rafia. La variet\u00e0 belga, Indivia Belga, si presenta a forma di grosso sigaro color crema perch\u00e9 fatta crescere al buio; questa tecnica consente alle foglie di rimanere bianche e pi\u00f9 tenere.\nVariet\u00e0.\nSi presenta fondamentalmente in due variet\u00e0: la variet\u00e0 classica detta \"crispum\" (particolare in foto) e la variet\u00e0 \"latifolium\". Quest'ultima comunemente chiamata \"indivia\" in Italia settentrionale, \"scarola liscia\" o semplicemente \"scarola\" in Italia centro-meridionale, mentre la prima \u00e8 nota come \"indivia scarola\", \"indivia riccia\" o (soprattutto in Campania) \"scarola riccia\".\nTra la variet\u00e0 \"crispum\" ricordiamo: la Riccia fine d'estate, la Riccia fine di Ruen, la riccia grossa di Pancalieri, la Riccia a cuore giallo.\nTra la variet\u00e0 \"latifolium\" ricordiamo: la Gigante degli ortolani, la Dilusia, la Bionda a cuore pieno, la Cornetto di Bordeaux.\nColtivazione e raccolta.\nLa pianta predilige terreni molto fertili, sciolti e ricchi di sostanza organica. Si semina in semenzaio e si mette a dimora quando le piantine hanno quattro o cinque foglie, rispettando la distanza di 25\u201330\u00a0cm sulla fila e 30\u201340\u00a0cm tra le file.\nLe irrigazioni devono essere frequenti finch\u00e9 le piante non formano il cespo, poi vanno a diradare onde evitare il marciume delle foglie e del colletto.\nLa raccolta si esegue in autunno, inverno e all'inizio primavera.\nAvversit\u00e0.\nL'indivia pu\u00f2 essere attaccata dalla peronospora e dalla ruggine, nonch\u00e9 da parassiti animali come gli afidi e la chiocciola.\nAlimentazione.\nDal punto di vista nutrizionale va evidenziato il buon contenuto di vitamina A."}
{"id": "321552", "revid": "919135", "url": "https://it.wikipedia.org/wiki?curid=321552", "title": "Sottotangente cartesiana", "text": "La sottotangente cartesiana di una curva in un sistema di riferimento cartesiano relativamente a un punto formula_1 della curva \u00e8 la lunghezza del segmento sull'asse delle ascisse determinato dalle due intersezioni formula_2 e formula_3 con l'asse delle ascisse, della verticale passante nel punto formula_1 e della tangente alla curva in quel punto. La sottotangente cartesiana pu\u00f2 essere costruita anche sull'asse delle ordinate considerando non la verticale ma la retta parallela alle ascisse passante nel punto.\nSottotangente del grafico di una funzione.\nSiano \nLa sottotangente cartesiana di formula_9 relativa al punto formula_1 \u00e8\nDimostrazione.\nL'equazione della retta tangente formula_12 a formula_13 in formula_1 \u00e8\nIl punto formula_2 \u00e8 l'intersezione della retta formula_12 con l'asse delle ascisse, pertanto le sue coordinate sono:\nLe coordinate del punto formula_3 sono formula_20 Per definizione la sottotangente cartesiana \u00e8 la distanza tra i punti formula_2 e formula_3:\nSottotangente con segno.\nUn segmento non degenere ha lunghezza positiva, poich\u00e9 una lunghezza negativa non avrebbe alcun significato. Tuttavia, definendo la sottotangente senza il valore assoluto, si pu\u00f2 dare un significato al segno della lunghezza della sottotangente. Sia \nSi distinguono le seguenti situazioni:"}
{"id": "321554", "revid": "287204", "url": "https://it.wikipedia.org/wiki?curid=321554", "title": "OTR", "text": ""}
{"id": "321555", "revid": "767487", "url": "https://it.wikipedia.org/wiki?curid=321555", "title": "We Sold Our Soul for Rock 'n' Roll", "text": "We Sold Our Soul for Rock 'n' Roll \u00e8 la prima raccolta del gruppo heavy metal Black Sabbath. \u00c8 stata pubblicata nel Regno Unito il 1\u00ba dicembre 1975, e successivamente negli Stati Uniti nel febbraio del 1976.\nTracce.\nLe versioni pubblicate in musicassetta e vinile contengono del brano \"Warning\" che manca invece nella successiva versione in CD."}
{"id": "321557", "revid": "339392", "url": "https://it.wikipedia.org/wiki?curid=321557", "title": "Levare", "text": ""}
{"id": "321560", "revid": "79968", "url": "https://it.wikipedia.org/wiki?curid=321560", "title": "Giamblico", "text": "La sua opera contribu\u00ec a definire la direzione in cui si evolse la filosofia neoplatonica. Fu anche il biografo del mistico, filosofo e matematico greco Pitagora.\nA parte il suo contributo filosofico il suo \"Protreptico \" \u00e8 importante per lo studio dei sofisti, grazie alla conservazione di circa dieci pagine di un sofista altrimenti sconosciuto noto come Anonimo di Giamblico.\nBiografia.\nUna nuova interpretazione del Platonismo.\nGiamblico apr\u00ec una nota scuola neoplatonica ad Apamea, nella provincia romana di Siria. Allievo di Porfirio, si allontan\u00f2 dalla dottrina del suo maestro per formulare una propria interpretazione del platonismo che accentuava la separazione tra anima e corpo, e la missione soteriologica della filosofia, che ha l'obiettivo di guidare l'uomo all'unione mistica con i principi immateriali, attraverso la pratica della teurgia.\nFu considerato dai suoi contemporanei pagani uomo di grandissima sapienza e virt\u00f9 - l'imperatore Giuliano lo defin\u00ec \"divino\" e \"perfezione di ogni umana saggezza\" (F.C. Giuliano,\" A Helios Re\").\nLa dottrina di Giamblico si impose presto nell'ambito del pensiero pagano tardoantico. I suoi allievi furono i maestri dei fondatori della Accademia neoplatonica di Atene (Plutarco di Atene e Siriano), e le sue dottrine influenzarono per questa via Proclo, attraverso le opere del quale il neoplatonismo giunse fino al Medioevo. Negli ultimi decenni si \u00e8 assistito ad una vera e propria riscoperta di questo Autore soprattutto all'estero, dove sono stati editi importanti contributi che ne hanno messo in luce la fondamentale importanza.\nIl Curriculum dei Dialoghi.\nSebbene gi\u00e0 nel circolo romano di Plotino, e nei cenacoli filosofici che si erano formati attorno ai suoi allievi (Porfirio, Amelio), la lettura delle opere di Aristotele, di Platone, e dei loro principali commentatori, fosse una prassi comune, Giamblico formalizz\u00f2 un vero e proprio curriculum di letture per gli studenti della sua scuola, strutturato in gradi di complessit\u00e0 e di approfondimento progressivi.\nLa base di partenza era data da opere di carattere precettistico, come il \"Manuale\" di Epitteto o il \"Carmen Aureum\" pseudo-pitagorico, volte a formare il carattere dell'allievo.\nCome ulteriore passo, veniva proposto il corpus aristotelico, a partire dalla logica, per poi trattare le opere di filosofia pratica (etica, economia, politica), concludendo con la filosofia teoretica (filosofia naturale, filosofia prima), che culminava nello studio dell'Intelletto divino (teologia). Queste letture erano pensate come uno studio propedeutico per affrontare il vero e proprio nucleo dell'insegnamento neoplatonico, ovvero i dialoghi platonici.\nIl Curriculum prevedeva lo studio di dodici dialoghi, suddivisi in due cicli di dieci e due letture. Il primo ciclo comprendeva inizialmente tre opere di filosofia pratica: \"Alcibiade Maggiore\", \"Gorgia\", \"Fedone\"; in seguito, lo studente affrontava sette scritti di natura teoretica: \"Cratilo\", \"Teeteto\", \"Sofista\", \"Politico\", \"Fedro\", \"Simposio\", \"Filebo\". Il secondo, cui accedevano solamente gli studenti pi\u00f9 capaci, consisteva nello studio dei due grandi dialoghi teoretici: il \"Timeo\" e il \"Parmenide\".\nLa distinzione tra opere di carattere teoretico e pratico, cos\u00ec come le suddivisioni interne dei cicli (scritti politici, purificatori, di fisica, di teologia...) erano state introdotte da Giamblico stesso, che si poteva avvalere per questo della sua teoria per cui ogni dialogo platonico aveva in realt\u00e0 un obiettivo di indagine ben definito (per esempio, l\"'Alcibiade Maggiore\" avrebbe avuto come scopo l'indagine sulla conoscenza di s\u00e9, il \"Gorgia\" la definizione della retorica...), grazie al quale era possibile classificarlo all'interno di una precisa disciplina scientifica.\nLe opere.\nGiamblico fu un autore fecondo, ma le sue opere sono quasi tutte perdute, soppiantate dal corpus dei commenti di Proclo. Numerosi frammenti ci sono per\u00f2 pervenuti attraverso le citazioni che quest'ultimo fa dei suoi commentari, oppure contenute in scritti di altri pensatori neoplatonici successivi (Simplicio, Filopono...), o ancora in antologie filosofiche come quella di Giovanni Stobeo.\nGiamblico compose diversi commenti alle opere platoniche ed aristoteliche e una raccolta di epistole che ebbero grande circolazione in tutto l'Impero, oltre che alcuni trattati (\"Sulle Virt\u00f9\", \"Sull'Anima\") e un imponente scritto, \"Sul Pitagorismo\", in dieci libri. Quest'ultimo, cos\u00ec come la lettera conosciuta con il titolo \"Sui misteri degli Egizi\", faceva parte della polemica condotta contro l'autorit\u00e0 di Plotino, la cui esegesi del platonismo aveva saputo imporsi come dominante fino ad allora.\n\u00c8 stato ipotizzato che le Enneadi edite da Porfirio e il trattato sul pitagorismo abbiano rappresentato i due nuclei della battaglia intellettuale, al termine della quale, tuttavia, fu Giamblico a prevalere.\nI suoi scritti pi\u00f9 conosciuti sono \"Vita di Pitagora\" (primo libro del trattato in dieci volumi \"Sul Pitagorismo\"), dove si sofferma a esaltare il rispetto verso gli animali e il vegetarianismo, e \"I misteri degli egizi\", pubblicato in risposta ad una critica di Porfirio riguardo all'enfatizzazione dell'importanza dei riti misterici nella pratica filosofica. In realt\u00e0, il titolo di quest'opera, impostosi con la scelta di Marsilio Ficino (che l'aveva tradotta come \"De Mysteriis Aegyptiorum, Chaldaeorum, Assyriorum\") \u00e8 fuorviante. L'opera (il cui titolo esatto sarebbe \"Del maestro Abammone, risposta alla lettera di Porfirio ad Anebo, e spiegazione delle questioni che essa pone\") \u00e8 probabilmente la pi\u00f9 importante di quelle pervenuteci: in essa Giamblico, fingendosi un sacerdote egizio, Abammone, non solo fonda la dottrina della teurgia, decretandone la superiorit\u00e0 sulla sola indagine razionale per ottenere una reale comprensione del mondo divino, ma fornisce un fondamento teoretico all'intero \"corpus\" della liturgia pagana e alla mantica tradizionale.\nLe realt\u00e0 intelligibili.\nUna delle pi\u00f9 importanti novit\u00e0 introdotte da Giamblico fu la maggiore complessit\u00e0 del cosmo metafisico. L'universo plotiniano si imperniava su tre ipostasi immateriali: l'Uno, fonte della realt\u00e0 e sommo bene, l'Intelletto divino, primo grado dell'essere e del pensiero, e l'Anima, che con la sua azione mediatrice produce il cosmo sensibile, conferendogli essere e vita.\nPur confermando questa struttura, Giamblico specifica ulteriori differenze interne. Se gi\u00e0 per Plotino l'Uno, primo dio, era una realt\u00e0 ineffabile, al di l\u00e0 del pensiero, ora il principio della realt\u00e0 \u00e8 ulteriormente separato dall'uomo: viene introdotto un livello intermedio - le \"enadi\" - che si pone appena al di sopra dell'Intelletto, grazie al quale viene spiegato il processo di produzione della molteplicit\u00e0 dalla assoluta semplicit\u00e0 dell'Uno. Il sommo bene, inoltre, era per Plotino raggiungibile tramite un'elevazione mistica (\"epaphe\", contatto) grazie a cui l'anima si univa ad esso; Giamblico, al contrario, ritiene che il massimo livello di realt\u00e0 cui l'uomo pu\u00f2 accedere sia quello dell'Intelletto divino, tramite un'unificazione (\"henosis\") resa possibile dalle pratiche teurgiche.\nTeurgia e Indagine Razionale.\nLa conversione dell'anima verso le realt\u00e0 superiori non pu\u00f2 attuarsi pi\u00f9, come per Plotino e Porfirio, semplicemente con le forze umane attraverso la dialettica e la indagine filosofica; la ragione, pur rimanendo uno strumento indispensabile, non \u00e8 pi\u00f9 in grado di portare l'uomo in comunicazione diretta con le divinit\u00e0 immateriali; diventa quindi necessaria la pratica di rituali magico - religiosi che permettono la comunicazione con gli esseri divini (demoni, gli dei corporei, gli dei immateriali), ordinati gerarchicamente tra l'individuo terreno e il cosmo superiore (teurgia)."}
{"id": "321566", "revid": "25678", "url": "https://it.wikipedia.org/wiki?curid=321566", "title": "Conza", "text": ""}
{"id": "321569", "revid": "399678", "url": "https://it.wikipedia.org/wiki?curid=321569", "title": "Pizzo dei Tre Signori", "text": "Il Pizzo dei Tre Signori (\"Pizz di Trii Signor\" in valtellinese e lecchese, \"Piss di Tri Signur\" in bergamasco) \u00e8 una montagna alta 2.554\u00a0m s.l.m. situata lungo la cresta principale delle Alpi Orobie, nel punto in cui si incontrano i solchi orografici della Valtellina (con la tributaria Val Gerola), della Val Brembana (con le tributarie Val Stabina e Valle d'Inferno) e della Valsassina (con la tributaria Val Biandino).\nCome il nome ricorda, il pizzo gode storicamente di una particolare fama, essendo da secoli il punto geografico di spartizione fra tre diverse giurisdizioni politiche: un tempo tra lo Stato di Milano, la Repubblica di Venezia e la Repubblica delle Tre Leghe nella Confederazione Elvetica, quand'essa occupava la Valtellina; oggi tra la Provincia di Bergamo, la Provincia di Sondrio e la Provincia di Lecco.\nAccessi.\nI versanti principali della vetta sono quelli che scendono verso le valli sopracitate e presentano itinerari di salita sempre agevoli, ancorch\u00e9 lunghi; il pi\u00f9 interessante risulta tuttavia quello che raggiunge la sommit\u00e0 del lato valsassinese per la cresta ovest, presentando poco sotto la vetta un pittoresco passaggio roccioso attrezzato con catene denominato \"Il Caminetto\", il che ne denota la particolare morfologia.\nIl sentiero pi\u00f9 semplice per raggiungere la vetta \u00e8 quello che sale da Ornica attraverso un percorso di oltre 1500 metri di dislivello e 12\u00a0km di lunghezza. Solo nel tratto finale (20 metri di percorso) \u00e8 presente una catena per aiutarsi nel caso di rocce scivolose, ma comunque nei limiti di difficolt\u00e0 escursionistica. Il sentiero (CAI 101 poi 106) attraversa la suggestiva Valle d'Inferno, superando un'imponente bastionata rocciosa denominata Sfinge, che si erge a guardia dei prati e dei ghiaioni sottostanti. Una volta sopraggiunti alla Bocchetta d'Inferno (2306 metri) si intercetta il sentiero valtellinese che permette un agevole accesso alla vetta, regalando una salita remunerativa. \nIl versante valtellinese \u00e8 anche una meta scialpinistica, il cui interesse \u00e8 mitigato dalla lunghezza dell'itinerario e dalla scarsa sciabilit\u00e0 generale. La cima, frequentata per quasi tutto l'anno, offre un panorama molto vasto ed interessante, notevole soprattutto sulle vette retiche del Masino e del Bernina, nonch\u00e9 verso i solchi vallivi bergamaschi.\nIl versante valsassinese ospita il noto rifugio Grassi, tra quelli storici per l'alpinismo lombardo, altre strutture che possono agevolare la salita alla vetta sono, ancora sul lato valsassinese il rifugio Santa Rita, sul versante valtellinese il rifugio FALC e il rifugio Trona Soliva."}
{"id": "321570", "revid": "106908", "url": "https://it.wikipedia.org/wiki?curid=321570", "title": "Content Scrambling System", "text": "Il Content Scrambling System (formalmente CSS) \u00e8 una tecnologia di crittografia e di autenticazione dei dati che impedisce la copia dei file video direttamente da un DVD-Video. Sviluppato nel 1996 da Matsushita e Toshiba, il sistema di protezione CSS \u00e8 il pi\u00f9 diffuso, sebbene, attualmente, sia facilmente aggirabile da qualunque software dotato del sistema DeCSS.\nStoria.\nI primi sistemi di protezione dei contenuti video sono stati sviluppati negli anni '80, con la diffusione dei supporti magnetici VHS. In questo periodo, il pi\u00f9 diffuso fra essi era rappresentato dalla tecnologia \"Analog CPS\" o Macrovision. Questo sistema consisteva, semplicemente, nell'inviare un segnale di disturbo (un segnale Colorstripe ad impulsi) attraverso le uscite Video composito ed S-Video del videoregistratore, in modo da confondere il circuito di sincronismo della registrazione. Era possibile ingannare questa protezione solo interponendo un apparecchio apposito tra il dispositivo che riproduce e quello che registra.\nIl VHS \u00e8 stato soppiantato dal DVD, una tecnologia digitale che, come tale, mal supporta il Macrovision. Tuttavia, i primi film su DVD non erano accompagnati da protezione, poich\u00e9 i dispositivi di masterizzazione erano poco diffusi e costosissimi. Con l'evoluzione dell'hardware e l'abbattimento dei costi, il masterizzatore CD e poi quello DVD sono divenuti disponibili per chiunque: da qui, la volont\u00e0 di proteggere il DVD.\nTuttavia, mentre la protezione del VHS era molto sicura poich\u00e9 supportata da limiti tecnologici e anche culturali (la conoscenza delle tecnologie video e dell'elettronica erano a portata di pochi), la protezione del DVD \u00e8 molto pi\u00f9 complicata da realizzare in termini di inviolabilit\u00e0, poich\u00e9 ostacolata da tecnologie avanzate facilmente accessibili e dalla larga diffusione delle scienze informatiche.\nIl sistema di protezione.\nNel supporto DVD il film \u00e8 costituito da file VOB criptati dal sistema CSS. Una copia diretta dei file dal DVD ad un altro supporto (ad esempio, un hard disk) generera dei file danneggiati: il CSS, infatti, danneggia \"virtualmente\" i file, e il laser del lettore DVD interpreta questi errori virtuali come errori reali. Il file video restituito sarebbe un file con immagini artefatte e audio distorto.\nIl sistema di protezione CSS \u00e8 una tecnologia di criptazione a chiavi digitali doppie a 40 bit, che agiscono in cascata. Le pi\u00f9 importanti di queste sono: \nLa \"Disc-Key\" e le \"Title-Key\" sono memorizzate in una piccola area nascosta del disco, detta \"hidden area\", mentre la \"Player-Key\" \u00e8 memorizzata nel lettore hardware ed \u00e8 legata ad una licenza rilasciata dal produttore.\nAll'atto dell'inserimento del DVD-Video entro il lettore hardware, dopo una prima fase di autenticazione CSS di tipo challenge-response (che coinvolge altre chiavi), il computer richiede al lettore una porzione della \"Disk-key\" ed utilizza la \"Player-Key\" del lettore stesso per decodificarla. Siccome esistono 409 \"Player-Key\", e soltanto una di esse \u00e8 memorizzata nel lettore hardware, sul disco sono memorizzate 409 \"Disk-Key\", il player le prova tutte finch\u00e9 non trova quella corrispondente alla sua \"Player-Key\". Questo sistema consente di mettere fuori mercato qualunque produttore, dal momento che basterebbe non inserire pi\u00f9 la \"Disk-Key\" corrispondente nei DVD-Video.\nDopo aver decodificato la \"Disk-key\", il computer utilizza quest'ultima per decriptare la prima \"Title-Key\" del disco, che nel frattempo ha richiesto al lettore. Il canale di trasmissione \u00e8 protetto tramite una \"Session-Key\" per prevenire attacchi del tipo man in the middle. \nA questo punto il contenuto \u00e8 pronto per essere visualizzato. Quando il laser del player raggiunge un nuovo \"titolo\", il computer richiede la \"Title-Key\" relativa e la decripta sempre utilizzando la \"Disk-Key\" precedentemente decriptata. Il processo continua quindi, sempre grazie all'utilizzazione in cascata delle chiavi a due a due.\nPrevenzione della copia analogica.\nIl CSS impedisce solamente la copia digitale del DVD-Video, alcune major cinematografiche hanno quindi pensato di implementare su alcuni loro titoli anche una protezione contro la copia analogica (facilmente ottenibile interponendo al televisore e al lettore DVD un videoregistratiore VHS ad esempio) adottando di fatto un sistema macrovision \"virtuale\" che ordina semplicemente al lettore DVD-Video di attivare la suddetta funzione che secondo lo standard deve avere (tutti i lettori DVD hanno un circuito di \"analog protection\") e quindi di creare e trasmettere segnali di disturbo che rovinano la registrazione. \nQuesto sistema, non adottato in tutti i titoli, a volte poteva essere un problema per chi teneva per comodit\u00e0 lettore DVD e videoregistratore VHS collegati insieme tramite un'unica presa scart al televisore; infatti sugli apparecchi pi\u00f9 moderni il macrovision e i segnali di disturbo si attivavano solo inserendo la modalit\u00e0 \"rec\" del registratore VHS ma in alcuni casi con apparecchi pi\u00f9 datati inficiava costantemente la visione del DVD."}
{"id": "321573", "revid": "1464345", "url": "https://it.wikipedia.org/wiki?curid=321573", "title": "Polilogaritmo", "text": "In matematica, il polilogaritmo \u00e8 una funzione speciale che generalizza il logaritmo. Dato un numero complesso, si definisce la funzione polilogaritmo di ordine \"s\" e argomento (complesso) \"z\" la serie di potenze\nse per ogni formula_2 tale che formula_3. Essa pu\u00f2 essere estesa a una funzione definita su tutto formula_4 tramite il prolungamento analitico.\nPer formula_5 il polilogaritmo coincide col classico logaritmo\nPer formula_7 il polilogaritmo \u00e8 anche chiamato dilogaritmo e per formula_8 trilogaritmo. Per valori di \"s\" interi non positivi il polilogaritmo \u00e8 una funzione razionale.\nIl nome deriva dal fatto che il polilogaritmo pu\u00f2 essere definito mediante la ripetizione dell'integrale\nquindi il dilogaritmo \u00e8 l'integrale del logaritmo e cos\u00ec via.\nPropriet\u00e0.\nUna formula importante dovuta a Eulero \u00e8\nPer formula_11 essa permette di trovare il valore del dilogaritmo di formula_12:\nL'integrale di Spence \u00e8 un caso particolare del dilogaritmo. Esistono anche relazioni del dilogaritmo con le funzioni di Debye (vedi Abramowitz e Stegun).\nSe formula_14, per formula_15 la funzione polilogaritmo di ordine formula_16 si riduce alla funzione zeta di Riemann in formula_16:\nIl polilogaritmo pu\u00f2 anche essere scritto in termini di integrale della distribuzione di Bose-Einstein nel seguente modo:\u00e8\ndove formula_20 \u00e8 la funzione Gamma di Eulero. Esso converge per formula_21 e per ogni formula_22 eccetto gli formula_23 minori di formula_24. Questa rappresentazione permette di calcolare il valore di integrali del tipo"}
{"id": "321574", "revid": "38120", "url": "https://it.wikipedia.org/wiki?curid=321574", "title": "Rosa tatuata", "text": ""}
{"id": "321575", "revid": "38120", "url": "https://it.wikipedia.org/wiki?curid=321575", "title": "Rosa Tatuata", "text": ""}
{"id": "321577", "revid": "729019", "url": "https://it.wikipedia.org/wiki?curid=321577", "title": "Dafydd James", "text": "Nato il 24 luglio 1975 a Mufulira (Zambia).\nHa indossato la maglia della Nazionale gallese per la prima volta il 22 giugno 1996 contro l'Australia (42-3 per gli Australiani)."}
{"id": "321584", "revid": "2519", "url": "https://it.wikipedia.org/wiki?curid=321584", "title": "Giuba II", "text": "Biografia.\nEra figlio di Giuba I, re di Numidia (85-46 a.C.), sconfitto da Cesare nel corso della guerra contro Pompeo e i suoi alleati. Alla morte di Giuba I la Numidia divenne provincia romana e Giuba II, ancora bambino, venne portato a Roma dove ricevette la stessa educazione dei figli dell'aristocrazia romana. Qui conobbe e spos\u00f2, nel 19 a.C., la greca Cleopatra Selene, figlia di Cleopatra e Marco Antonio.\nNel 25 a.C., Augusto restaur\u00f2 il regno di Numidia (per la verit\u00e0 solo la parte pi\u00f9 occidentale di essa) cui annesse i territori della Mauretania, rimasta senza re dopo la morte senza eredi di Bocco II. Giuba II e la consorte divennero i sovrani di questo regno sotto tutela romana, ponendo la propria capitale a \"Caesarea\", oggi Cherchell (Nord dell'Algeria).\nSuo figlio e successore fu Tolomeo di Mauretania, che associ\u00f2 al trono nel 19, circa quattro anni prima della sua morte, che dovrebbe cadere tra il 23 e il 24 d.C.. \nSuo figlio continu\u00f2 poi la sua politica\u02d0 tuttavia, Tolomeo di Mauretania venne assassinato nel 40 a Lione per ordine di Caligola, e l'impero romano riprese il controllo diretto della Mauretania.\nOpere.\nAssai conosciuto nell'antichit\u00e0, fu un uomo dotto, un artista e un letterato, autore di numerosi trattati sulla letteratura, la pittura, il teatro, la storia e la medicina. Tutti gli autori che lo citano, in effetti, concordano sulla sua erudizione\u02d0 ad esempio, a lui si deve la scoperta dell'Euforbia (cui diede il nome del suo medico personale) e il suo trattato su questa pianta ispir\u00f2 in seguito diversi medici greci.\nDotato di grande curiosit\u00e0, invi\u00f2 una spedizione di studiosi nelle isole Canarie ed altre a verificare sul campo la tesi, sostenuta da alcuni geografi, che il Nilo avesse le sue sorgenti nel sud del Marocco. \nDelle sue numerose opere sopravvivono solo 91 frammenti da citazioni di autori posteriori. \nTra le sue opere pi\u00f9 importanti vi furono una \"Storia di Roma\" in almeno due libri, un'altra opera sulla \"Storia degli Assiri\", \"Arabica\", dedicati al giovane Gaio Cesare, nipote di Augusto, \"Sulla pittura e i pittori\", in almeno 8 libri, una \"Storia teatrale\" in almeno 17 libri, delle \"Comparazioni\" in almeno 15 libri, \"Libyca\", \"I viaggi di Annone\" (per questi ultimi due lavori, dedicati in massima parte alla storia e alla geografia della madrepatria, dovette avvalersi di documenti assai antichi, i \"Libri Punici\" ereditati dal nonno Iempsale).\nUn trattato \"Sulla corruzione del linguaggio\", che testimonia suoi interessi grammaticali, \u00e8 citato da Esichio, Erodiano, Servio e Prisciano.\nLe sue opere servirono da fonte per autori come Tito Livio, Alessandro Poliistore, Plinio, che racconta come \u00abera ancor pi\u00f9 conosciuto per il suo sapere che per il suo regno\u00bb. Per la sua cultura, gli fu eretta una statua presso la biblioteca del ginnasio di Tolomeo II ad Atene (come ricordato da Pausania)."}
{"id": "321585", "revid": "41852", "url": "https://it.wikipedia.org/wiki?curid=321585", "title": "Basilica eufrasiana", "text": ""}
{"id": "321591", "revid": "1917099", "url": "https://it.wikipedia.org/wiki?curid=321591", "title": "Urania Collezione", "text": "Urania Collezione \u00e8 una collana editoriale di fantascienza, pubblicata a partire dal marzo 2003 a cadenza mensile dalla Mondadori, andando a sostituire la collana \"Urania Classici\".\n\"Urania Collezione\", che pu\u00f2 essere considerata \"collana figlia\" della storica \"Urania\", ripropone testi fantascientifici del passato di una certa rilevanza, molti dei quali erano gi\u00e0 apparsi nella collana \"madre\"."}
{"id": "321592", "revid": "697352", "url": "https://it.wikipedia.org/wiki?curid=321592", "title": "Baby Doll", "text": ""}
{"id": "321596", "revid": "2036605", "url": "https://it.wikipedia.org/wiki?curid=321596", "title": "Battaglia di Filippi", "text": "La battaglia di Filippi oppose le forze cesariane del secondo triumvirato, composto da Marco Antonio, Cesare Ottaviano, e Marco Emilio Lepido, alle forze (cosiddette repubblicane) di Marco Giunio Bruto e Gaio Cassio Longino, i due principali cospiratori ed assassini di Gaio Giulio Cesare.\nLa battaglia si svolse nell'ottobre del 42 a.C. nei pressi di Filippi, cittadina della provincia di Macedonia, posta lungo la Via Egnatia, alle pendici del monte Pangeo. Due furono le fasi dello scontro, combattute rispettivamente il 3 e il 23 ottobre. La battaglia fu vinta dalle legioni cesariane dei triumviri, soprattutto per merito di Marco Antonio mentre Ottaviano, in precarie condizioni di salute e privo di grandi doti di condottiero, ebbe un ruolo minore. Lepido era invece rimasto in Occidente per occuparsi della situazione in Italia.\nNella prima battaglia Bruto ottenne un brillante successo irrompendo dentro gli accampamenti di Ottaviano, ma contemporaneamente Antonio ebbe la meglio contro Cassio che, sconvolto dalla sconfitta e non informato del successo di Bruto, si suicid\u00f2. Nella seconda battaglia, combattuta con estremo accanimento dalle legioni veterane delle due parti, Marco Antonio diresse con grande energia le sue forze che finirono per sbaragliare completamente l'esercito di Bruto, che a sua volta prefer\u00ec suicidarsi.\nDopo la battaglia, Marco Antonio continu\u00f2 con una parte delle legioni la pacificazione della parte Orientale della Repubblica romana che si era alleata con Bruto e Cassio, mentre Ottaviano si occup\u00f2 di trovare le terre ai legionari che smobilitavano dall'esercito dopo la battaglia; i legionari chiedevano delle terre che Ottaviano espropri\u00f2 a ricchi latifondisti terrieri.\nPreludio.\nCostituzione delle forze repubblicane in Oriente.\nDopo l'assassinio di Gaio Giulio Cesare, Marco Giunio Bruto e Gaio Cassio Longino, i due capi principali della congiura, non erano riusciti ad impadronirsi del potere a causa della loro scarsa determinazione, dell'efficace azione del console superstite, l'energico ed abile Marco Antonio, e dell'ostilit\u00e0 della plebe e dei veterani di Cesare. \nDopo molti ripensamenti ed incertezze, i due cesaricidi nell'autunno del 44 a.C. avevano lasciato il suolo italico e si erano recati in Oriente; Marco Bruto dopo aver passato del tempo ad Atene impegnato in studi filosofici, aveva raccolto molti giovani simpatizzanti tra cui Gneo Domizio Enobarbo, Marco Valerio Messalla e i figli di Lucio Licinio Lucullo e di Marco Tullio Cicerone. La provincia di Macedonia era governata dal suo parente Quinto Ortensio Ortalo che disponeva di due sole legioni dopo il trasferimento in Italia su ordine di Antonio di altre quattro legioni veterane cesariane. Nel novembre del 43 a.C. Marco Bruto, sollecitato dai suoi fautori, decise di prendere l'iniziativa contro i cesariani in Grecia: egli si impadron\u00ec del denaro che i questori delle province d'Asia e di Siria, Marco Appuleio e Gaio Antistio Vetere, stavano trasportando a Roma, con il quale pot\u00e9 organizzare la sollevazione delle forze repubblicane presenti sul posto; i due questori aderirono alla causa dei cesaricidi. Una delle due legioni in Macedonia e un corpo di cavalleria passarono sotto il controllo di Bruto ed egli si rec\u00f2 a Tessalonica dove ricevette il pieno appoggio di Marco Ortensio in contrapposizione al nuovo governatore designato della provincia Gaio Antonio, il fratello del console; Bruto reclut\u00f2 subito una seconda legione tra i veterani di Gneo Pompeo Magno stanziati in Macedonia e Tessaglia.\nGaio Antonio sbarc\u00f2 a Durazzo ai primi di gennaio del 43 a.C. per assumere il controllo della Macedonia ma era praticamente privo di truppe dopo la defezione a favore di Bruto di una legione e la partenza dell'altra verso l'Asia con il proconsole Publio Cornelio Dolabella; egli contava di ottenere aiuto dal governatore dell'Illirico Publio Vatinio che disponeva di tre legioni, che tuttavia, mediocre e passivo, non prese alcuna iniziativa. Marco Bruto quindi ebbe il tempo di accorrere prontamente con le due legioni e la cavalleria da Tessalonica a Durazzo attraverso aspre strade di montagna; il cesaricida giunse alla fine di gennaio e mise presto in grave difficolt\u00e0 Gaio Antonio. Nel frattempo l'esercito di Vatinio si stava disgregando: due legioni defezionarono e passarono con Marco Bruto, mentre una sola legione rimase fedele al governatore; in questa situazione, Gaio Antonio fu costretto a ripiegare verso l'Epiro ma, raggiunto da Bruto che ora disponeva di quattro legioni, venne respinto e assediato ad Apollonia.\nMentre Marco Bruto raggiungeva questi importanti successi in Grecia, risultati ancor pi\u00f9 clamorosi aveva ottenuto Gaio Cassio che era arrivato nella provincia d'Asia prima del proconsole designato Dolabella e aveva subito ricevuto aiuto dal governatore uscente, il cesaricida Gaio Trebonio, e dal questore Publio Lentulo. Dopo aver effettuato reclutamenti sul posto e aver inquadrato nei suoi reparti una formazione di cavalleria che aveva defezionato, Cassio marci\u00f2 in Siria fino ad Apamea dove era in corso l'assedio del pompeiano Quinto Cecilio Basso da parte di sei legioni cesariane guidate dai comandanti della Siria e della Bitinia, Lucio Staio Murco e Quinto Marcio Crispo. In breve tempo tutte le legioni di Staio Murco e Marcio Crispo defezionarono e passarono agli ordini di Cassio, insieme alla legione assediata ad Apamea di Cecilio Basso. La posizione del cesaricida si rafforz\u00f2 ulteriormente con l'arrivo, provenienti dall'Egitto, di altre quattro legioni comandate da Aulo Allieno; anche queste forze decisero di passare sotto il controllo di Cassio che quindi pot\u00e9 costituire un imponente esercito in grado di dominare la situazione nelle province orientali.\nIl proconsole designato Cornelio Dolabella, isolato nella provincia di Siria con deboli forze, venne facilmente sopraffatto dalle legioni dei cesaricidi. Egli aveva in un primo tempo attaccato e fatto prigioniero Gaio Trebonio che aveva sommariamente messo a morte, ma poi, attaccato dalle superiori forze di Cassio a Laodicea, venne completamente sconfitto. Assediato senza speranza di aiuto, Dolabella prefer\u00ec suicidarsi e le sue due legioni passarono nel campo dei cesaricidi; nel giugno del 43 a.C., dopo questa nuova vittoria, Cassio disponeva di dodici legioni in Oriente.\nOrganizzazione delle forze dei Triumviri.\nA Roma i protagonisti della scena politica (Antonio, Ottaviano e Lepido) avevano incontrato in un primo momento l'ostilit\u00e0 del senato nei confronti del loro strapotere. Infine, per\u00f2, un accordo fu raggiunto sia fra i tre uomini, che diedero vita al secondo triumvirato, sia fra i triumviri e il senato stesso. Cos\u00ec, Marco Antonio, Lepido ed Ottaviano - postisi a capo delle legioni fedeli a Roma - poterono volgere il proprio sguardo ad est, dove li aspettava lo scontro con i cesaricidi. Il loro obiettivo non era solo quello di vendicare la morte del dittatore, ma anche di reimpossessarsi delle province orientali che si erano di fatto autonomizzate dal potere di Roma.\nFu stabilito che Lepido restasse in Italia, mentre Ottaviano ed Antonio a capo dell'esercito romano, si dirigevano alla volta della Grecia settentrionale. Traghettate senza eccessivi problemi le forze militari (28 legioni) dalla Puglia all'Epiro, i due triumviri mandarono in avanscoperta 8 legioni, guidate da Gaio Norbano Flacco e da Decidio Saxa, lungo la via Egnatia, con il compito di scoprire dove fosse raccolto l'esercito di Bruto e Cassio. Superata la citt\u00e0 di Filippi, Norbano e Decidio decisero di aspettare il nemico e collocarono le proprie forze presso uno stretto passo montano di grande importanza strategica. Antonio li seguiva con il grosso dell'esercito, mentre Ottaviano era stato costretto a rimanere a Durazzo a causa delle sue precarie condizioni di salute che lo avrebbero accompagnato per l'intera campagna militare. La situazione per i triumviri, inizialmente favorevole, peggiorava via via a favore dei nemici, in quanto le comunicazioni con l'Italia andavano sempre pi\u00f9 riducendosi a causa della potente flotta, guidata da Gneo Domizio Enobarbo (trisavolo di Nerone e alleato di Bruto e Cassio), che bloccava i rifornimenti dalla penisola.\nI Cesaricidi non avevano intenzione di accettare lo scontro armato. Piuttosto, avevano pianificato di attestarsi su una buona posizione difensiva e sfruttare poi il grande vantaggio sui mari per tagliare le linee di rifornimento all'esercito avversario. Essi avevano speso i mesi precedenti a fomentare i cuori dei Greci contro i nemici e avevano a propria disposizione tutte le legioni dislocate nella parte orientale della Repubblica pi\u00f9 le leve reclutate in loco.\nCon forze numericamente superiori, Bruto e Cassio fecero allontanare le legioni di Norbano e Decidio dallo strategico passo; le truppe romane dovettero ripiegare ad ovest di Filippi. Bruto e Cassio quindi, ottennero un'ottima posizione difensiva, essendosi dispiegati lungo l'importante via Egnatia, a circa 3.5\u00a0km ad ovest di Filippi, sui due terreni rialzati che la fiancheggiano.\nA sud erano difesi da un vasto terreno paludoso, difficoltoso da attraversare per l'esercito dei triumviri; a nord erano difesi da alcuni impervi colli. Inoltre ebbero tutto il tempo per fortificare i propri castrum con bastioni e fossati. Bruto pose il proprio accampamento a nord della via, Cassio a sud.\nAntonio e Ottaviano arrivarono qualche tempo dopo. Ottaviano colloc\u00f2 il suo campo a nord, in corrispondenza di quello di Bruto, Antonio a sud, in corrispondenza di quello di Cassio.\nBattaglie.\nForze in campo.\nI due triumviri disponevano di diciannove legioni (le altre nove erano state lasciate indietro).\nLe fonti riportano il nome di una sola di esse (la III legione), ma si pu\u00f2 risalire facilmente ad alcune delle altre presenti nello scontro: la VI, la VII, la VIII, la X \"Equestris\", la XII, la XXVI, la XXVIII, la XXIX e la XXX, pi\u00f9, ovviamente, la III. Appiano ci dice che quasi tutte queste legioni erano a ranghi completi. L'esercito di Ottaviano e Antonio poteva contare su una cospicua cavalleria, composta da circa 13.000 cavalieri per Ottaviano e 20.000 per Antonio.\nL'armata dei Cesaricidi contava diciassette legioni (otto con Bruto, nove con Cassio; le altre due si trovavano con la flotta). Di queste legioni, solo due erano complete; le altre erano per lo pi\u00f9 a ranghi ridotti. Tuttavia, le truppe erano rinforzate da alcune leve dei regni orientali alleati. Appiano riporta un totale di uomini, per Bruto e Cassio, di circa 80.000 fanti romani e di 17.000 cavalieri alleati, di cui 5.000 erano arcieri a cavallo. L'esercito dei Cesaricidi contava anche alcune legioni lasciate in Oriente da parte di Cesare e che erano state fedeli al dittatore (si trattava, si crede, della XXVII, della XXXVI, della XXXVII, della XXXI e della XXXIII legione). Erano, quindi, dei corpi costituiti da veterani. Ma era proprio questo ci\u00f2 che preoccupava Bruto e Cassio: bench\u00e9 la XXXVI legione avesse militato con Pompeo e fosse stata inglobata fra quelle di Cesare solo dopo la battaglia di Farsalo, le altre erano sicuramente fedeli al vecchio condottiero e, quindi, non erano del tutto fidate. Si ricordi che Ottaviano era stato nominato da Cesare suo erede e che, addirittura, il nome con cui lo chiamarono i suoi contemporanei non fu, appunto, Ottaviano, ma Gaio Giulio Cesare. Cassio tent\u00f2 di rafforzare la lealt\u00e0 dei suoi uomini con alcuni infiammati discorsi (\"Non dobbiamo permettere che qualcuno dica che egli stesso fu soldato di Cesare; perch\u00e9 noi non siamo stati soldati suoi, ma della nostra nazione\"). In pi\u00f9 tent\u00f2 di portare le simpatie dei suoi uomini dalla propria parte versando ad ogni legionario una cifra di circa 1500 denari, di 7000 per ogni centurione.\nBench\u00e9 nessuna delle fonti antiche riporti l'effettivo numero dei due eserciti, gli storici moderni ritengono che essi fossero quasi pari numericamente (con una leggera preponderanza, di qualche migliaio di uomini, delle forze dei triumviri): dunque, dovevano esservi 100.000 uomini circa per parte.\nPrima battaglia di Filippi.\nAntonio offr\u00ec occasioni di battaglia pi\u00f9 volte, ma i Cesaricidi non vollero abbandonare le proprie posizioni, quindi Antonio attacc\u00f2 Cassio da Ovest provando a superare la palizzata eretta dal nemico e facendo costruire in segreto in 10 giorni una strada attraverso la palude. Il 3 ottobre del 42 a.C. divise quindi in due gruppi la cavalleria che avrebbe attraversato il passaggio nella palude: un gruppo doveva prendere alle spalle la fanteria nemica, il secondo attaccare l'accampamento di Cassio. Cassio sub\u00ec una terribile sconfitta. A nord, intanto, le forze di Bruto, provocate da quelle dei triumviri, attaccarono Ottaviano senza attendere la parola d'ordine \u201cLibert\u00e0\u201d, quindi di sorpresa; i nemici, impauriti furono facilmente sbaragliati. Tuttavia l'esercito di Bruto non insegu\u00ec i fuggitivi, perch\u00e9 avido delle ricchezze che offriva loro l'accampamento. In questo attacco tre insegne delle legioni furono prese nel campo di Ottaviano, un chiaro segno di sconfitta. Ma lui non fu trovato nella sua tenda: racconta egli stesso nelle sue \"Res gestae divi Augusti\" oltre allo stesso Svetonio, che era stato messo in guardia da quel giorno da un sogno. Fu infatti un bene perch\u00e9 quando i nemici si impadronirono del suo accampamento, corsero in massa verso la sua tenda ed il suo letto, nella speranza che dormisse e lo crivellarono di colpi, facendolo a pezzi. Plinio riferisce che Ottaviano si nascose nelle paludi.\nLa battaglia sembrava finita con un pareggio: 9.000 morti accertati per Cassio, 18.000 fra morti e feriti per Ottaviano. Tuttavia Cassio, miglior generale rispetto a Bruto, salito su una collina dopo la propria disfatta per vedere cosa fosse successo al compagno, non vedendolo e credendolo messo in fuga, si tolse la vita per mano di Pindaro, suo uomo di fiducia. Bruto pianse sul corpo di Cassio, chiamandolo \"L'ultimo dei romani\" ma imped\u00ec una cerimonia pubblica innanzi a tutto l'esercito per non abbatterne il morale. Intanto, la flotta che Antonio aveva chiesto a Cleopatra di inviargli per i rifornimenti e la conquista del porto presidiato dai nemici, si ritir\u00f2 a causa di un forte temporale. Ci\u00f2 successe mentre nel porto la flotta di Antonio e Ottaviano venne sconfitta dai nemici.\nAlcune fonti alternative ritengono che fu l'esitazione di Bruto a fare di una vittoria una disfatta. I suoi uomini infatti non inseguirono quelli di Ottaviano, che ebbero tutto il tempo di riorganizzarsi. Cos\u00ec, nell'epoca in cui Ottaviano prender\u00e0 il nome di Augusto diventando il primo imperatore della storia di Roma, era un detto alquanto diffuso: \u00abFinisci la battaglia una volta che l'hai cominciata!\u00bb.\nSeconda battaglia di Filippi.\nBruto non era molto rispettato dai propri soldati e questi volevano subito la battaglia. Bruto invece confidava nella posizione favorevole e nello sfinimento dei nemici, rimasti quasi senza risorse e colpiti dalla carestia. Ottaviano ed Antonio, favorevoli alla battaglia, ordinarono ai soldati di schierarsi e lanciare insulti ai soldati di Bruto. Intanto questi inviarono una legione verso sud per cercare rifornimenti. Sia Bruto che Antonio ed Ottaviano diedero compensi (o li promisero) ai soldati: il primo promise 1.000 denarii per ogni legionario per trattenere i soldati dall'attaccare coloro che li insultavano, i secondi promisero ulteriori 10.000 denarii per ogni legionario e 25.000 per ogni centurione per alzare il morale dei militari sfiniti. Nonostante tutti i suoi sforzi, gli ufficiali di Bruto erano stanchi di aspettare: temevano, come del resto faceva il loro generale, che gli uomini fossero indotti a disertare da una cos\u00ec lunga attesa.\nPlutarco ci informa anche che nulla si era saputo nel campo del Cesaricida riguardo all'affondamento della flotta dei triumviri. Perci\u00f2, quando alcuni degli alleati e dei mercenari cominciarono ad abbandonare il campo, Bruto decise di dare battaglia. Era il pomeriggio del 23 ottobre. Egli si trov\u00f2 a dire: \u00abCome Pompeo Magno, non da comandante ma da comandato io sto conducendo questa guerra, per questa ragione partiamo all'attacco, il segnale \u00e8: Apollo \u00e8 con noi e che ci protegga in battaglia\u00bb. Bruto, non riuscendo pi\u00f9 a trattenerli, affront\u00f2 i nemici in battaglia. \nSecondo Appiano, storico antico, Antonio avrebbe detto: \u00abSoldati, abbiamo stanato il nemico, abbiamo di fronte quelli che avevamo cercato di far uscire dalle loro fortificazioni, nessuno preferisca la fame, questo male insopportabile e penoso, al nemico e alle sue difese che saranno colpite dal vostro coraggio, dalle vostre spade, dalla disperazione, la nostra situazione in questo momento \u00e8 tanto critica che niente pu\u00f2 essere rimandato a domani, ma \u00e8 oggi stesso che dobbiamo decidere fra la vittoria assoluta o una morte onorevole\u00bb.\nDopo che si furono schierati, uno dei migliori ufficiali di Bruto si arrese, e questi decide di iniziare lo scontro. La battaglia fu estremamente combattuta fin dall'inizio; i legionari delle due parti si gettarono all'attacco con grande slancio dopo aver lanciato le grida di guerra e lo scontro fu caratterizzato soprattutto da aspri e cruenti combattimenti a distanza ravvicinata. Entrambi gli schieramenti rinunciarono alla fase preparatoria a distanza con lanci di frecce e giavellotti e si impegnarono subito in sanguinosi corpo a corpo; i gladi furono sguainati e i legionari veterani iniziarono il massacro reciproco all'arma bianca. Le perdite furono elevatissime per entrambe le parti che si batterono con grande coraggio; i caduti venivano trascinati via e nuove file di legionari entravano in campo e serravano gli schieramenti continuando la battaglia. I comandanti e i centurioni si aggiravano sul campo per incitare i legionari e immettere forze fresche di riserva nei settori decisivi del fronte di battaglia.\nAntonio, durante la battaglia, dopo aver diviso l'esercito in tre parti: ala sinistra, ala destra e centro, fece in modo che la propria ala destra procedesse verso destra, quindi, poich\u00e9 l'ala sinistra del nemico doveva per forza procedere verso sinistra affinch\u00e9 il proprio esercito non fosse circondato, il centro dello schieramento di Bruto dovette allargarsi e indebolirsi per occupare lo spazio lasciato dallo spostamento della propria ala sinistra. Si venne comunque a creare anche uno spazio fra il centro di Bruto e la sua ala sinistra, sfruttato dai cavalieri romani che vi entrarono spingendo il centro nemico verso la sinistra romana mentre la fanteria nemica lo spingeva in avanti. Il centro quindi effettu\u00f2 una conversione di 90 gradi tale da avere un fronte rivolto verso l'ala sinistra di Bruto. Sul fronte di questa divisione c'era la fanteria di Antonio, sul fianco sinistro la cavalleria e sul lato destro la fanteria che si occupava nel contempo del fianco destro nemico, che le era stato affidato all'inizio della battaglia ed al quale il centro di Bruto si era accavallato durante la torsione. Questa fu la parte principale della tattica di Antonio in questa battaglia. Infine, l'attacco di Bruto fu respinto, il suo esercito messo in rotta. I soldati di Ottaviano raggiunsero le porte dell'accampamento nemico prima che egli potesse chiudervisi dentro. Bruto riusc\u00ec a ritirarsi sulle colline circostanti con l'equivalente di sole quattro legioni. Vedendosi sconfitto, si suicid\u00f2.\nDopo la battaglia.\nPlutarco scrive che Antonio copr\u00ec il corpo di Bruto con un mantello purpureo in segno di rispetto. Erano, infatti, stati amici e Bruto aveva aderito alla congiura per uccidere Cesare soltanto a patto che Antonio fosse lasciato in vita. Molti altri aristocratici persero la vita nella battaglia: fra i pi\u00f9 grandi spiccano il figlio dell'oratore Quinto Ortensio Ortalo e il figlio di Marco Porcio Catone Uticense. Alcuni nobili trattarono dopo la sconfitta con i vincitori, ma nessuno volle farlo col giovane Ottaviano. I sopravvissuti dell'esercito di Bruto e Cassio furono inglobati in quello dei triumviri. Antonio rimase presso Filippi con alcuni soldati che vi fondarono, poi, una colonia; Ottaviano torn\u00f2 a Roma col compito di trovare terre per i veterani.\nAlcuni terreni nel cremonese e nel mantovano (territori accusati di aver favorito Bruto e Cassio) furono espropriati e consegnati ai veterani di guerra al posto di denaro, per una grave crisi economica, come ricompensa dei servigi resi allo stato.\nUno di questi terreni apparteneva alla famiglia di Virgilio, che cercher\u00e0 in tutti i modi di riprendersi la propriet\u00e0.\nLeggende e citazioni.\n\u00c8 celeberrimo il passo di Plutarco in cui si dice che Bruto ricevesse in sogno la visione di un fantasma, secondo alcuni lo spettro di Cesare stesso. Quando il Cesaricida chiede all'ombra: \nEssa gli risponde: \nBruto risponde, a sua volta: \nRivide il fantasma la vigilia della battaglia di Filippi. Si tratta anche di una delle pi\u00f9 famose scene del Giulio Cesare di Shakespeare. Plutarco riporta anche le ultime parole di Bruto, tratte da un'antica tragedia greca:\nSvetonio aggiunge che, a Filippi, un Tessalo predisse ad Ottaviano la vittoria, poich\u00e9 gli era apparso il fantasma del divino Cesare, in una strada solitaria."}
{"id": "321598", "revid": "1318658", "url": "https://it.wikipedia.org/wiki?curid=321598", "title": "Arta (Grecia)", "text": "Arta () \u00e8 un comune della Grecia situato nella periferia dell'Epiro (unit\u00e0 periferica di Arta) di abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 457\u00a0km\u00b2 e la popolazione \u00e8 passata da a abitanti.\n\u00c8 stata la capitale del Despotato d'Epiro durante il Medioevo, inoltre \u00e8 famosa per i monasteri e le chiese bizantine costruite durante il tempo del Despotato di Epiro.\nStoria.\nLa storia di Arta risale al Paleolitico. Il primo insediamento nell'area della citt\u00e0 moderna risale al IX secolo a.C. Ambracia (l'antico nome di Arta) fu fondata dai Corinzi nel VII secolo a.C.\nAntichit\u00e0.\nNel 295 a.C. Pirro, re dei Molossi fece di Ambracia la capitale del proprio regno, e la utilizz\u00f2 come base di partenza per attaccare i Romani. Pirro riusc\u00ec ad ottenere grandi ma costose vittorie contro i romani, e divenne famoso per la frase \"Vittoria di Pirro\" che si riferisce alla Battaglia di Ausculum. Nel 146 a.C. Amvrakia divenne parte dell'Impero Romano e la provincia di Epiro fu rinominata Epirus Vetus, per distinguerla dall'Epirus Nova ad est. Non esiste menzione della citt\u00e0 sotto il nome di Arta fino al 1082.\nEra Bizantina/Ottomana.\nNel 1204 dopo la caduta di Costantinopoli per opera dei Crociati, Arta divenne la capitale del Despotato di Epiro. Il Despotato di Epiro si estendeva fino a Dyrrhachium, e includeva l'intero nord-ovest delle Grecia, regioni della Tessaglia e la Macedonia nord-occidentale. Il fondatore del despotato fu Michele I d'Epiro (1205-1215), congiunto della famiglia imperiale Bizantini dei Comneni. Dopo breve conquiste della citt\u00e0 da parte della famiglia Orsini (1318-1337), dell'Impero serbo (1337 - 1359), dei clan Albanesi (1359-1416) e da regnanti Italiani (Carlo II Tocco, Leonardo III Tocco), i Turchi Ottomani conquistarono la citt\u00e0 nel 1449 e la rinominarono \"Narda\". La citt\u00e0 fu occupata dai Veneziani nel 1717 e dai francesi nel 1797. Gli Ottomani la rioccuparono nel 1799. La citt\u00e0 fu effettivamente liberata dagli Ottomani e annessa alla Grecia nel 1881 dal .\nL'arte di Arta.\nEpoca classica.\nLa citt\u00e0 moderna fu costruita sull'antica Ambracia. I resti dell'era classica includono le antiche mura, le rovine dell'antico tempio di Apollo, il piccolo teatro di Amvrakia e resti del cimitero sud-occidentale.\nEpoca bizantina.\nIl Castello di Arta fu costruito da Michele II d'Epiro a met\u00e0 del XIII secolo. \u00c8 un buon esempio dell'architettura Bizantina ed \u00e8 ben conservato.\nLa chiesa bizantina pi\u00f9 importante \u00e8 quella di Parigoritria, costruita nel periodo che va dal 1285 e il 1289 da Niceforo I d'Epiro e da sua moglie Anna Palaiologina Catacuzena. La chiesa di Santa Teodora \u00e8 un altro fine esempio di architettura bizantina. \u00c8 dedicata al protettore di Arta San Giorgio ed \u00e8 l'unico edificio sopravvissuto dell'abbazia fondata del XIII secolo dalla regina del Despotato d'Epiro (Teodora), e funzionava come convento monacale. Dopo la morte del marito, Teodora stessa divenne una suora e fu sepolta nel tempio che prese il suo nome. Altri importanti monumenti bizantini includono le chiese di San Basilio (Hagios Vasilios), l'Abbazia di Kato Panagia, Hagios Vasilios del Ponte, Panagia Vlaherna, Panagia Brioni a Neohoraki, San Demetrio Katsouri a Plisioi, la Chiesa Rossa a Vourgareli, Panagia di Koronisia a Koronisia e la chiesa di Pantanassa a Filippiada.\nIstituto Tecnologico Educativo dell'Epiro.\nIl Technological Educational Institute of Epirus\"\" (T.E.I.) ha il campus principale a la sede amministrativa in Arta e campus decentrati nelle tre principali citt\u00e0 dell'Epiro, Giannina, Igoumenitsa e Preveza. Il T.E.I. ha quattro (4) Facolt\u00e0 e tredici (13) Dipartimenti.\nInfrastrutture e trasporti.\nArta \u00e8 situata a NNO di Antirio, Messolongi e Agrinio, NE di Preveza, SSE di Giannina e SO di Trikala.\nRegolari autolinee collegano Arta con tutte le principali citt\u00e0 greche.\n(numerosi i bus giornalieri per Atene, tratta che necessita in genere di circa 5 ore).\nLa citt\u00e0 \u00e8 collegata con la GR-5 (Antirrio - Giannina) e con la GR-30 che collega Peta e Trikala.\nAssociazioni Sportive.\nPallamano\nBasket\nCalcio\nPallavolo"}
{"id": "321600", "revid": "281779", "url": "https://it.wikipedia.org/wiki?curid=321600", "title": "Angelologia", "text": "Langelologia \u00e8 lo studio delle dottrine riguardanti le entit\u00e0 spirituali definite \u00abangeli\u00bb, la cui esistenza compare in diverse culture, fra cui quella assiro-babilonese, iranica, giudaica e cristiana.\nSi affianca alla demonologia che assume significato analogo nel campo di studi opposto, quello relativo ai dem\u00f2ni.\nNella tradizione giudaico-cristiana i demoni sono angeli corrotti dalla superbia e quindi scacciati dal Paradiso, fra tutti Lucifero.\nL'angelologia giudaico-cristiana, nello specifico, si occupa delle gerarchie angeliche e diaboliche.\nGerarchie angeliche.\nGli angeli sono solitamente suddivisi in schiere, che seguono determinate gerarchie dalle quali traggono caratteristiche peculiari. \nLa classificazione pi\u00f9 comune risale al \"De coelesti hierarchia\" dello Pseudo-Dionigi, che li suddivide in tre gerarchie, ognuna delle quali contenente a sua volta tre ordini o cori, per un totale di nove tipologie di angeli:\nDizionari di angelologia.\nSotto l'influsso della scuola cabalistica di Gerona, si \u00e8 sviluppata nel Medioevo un'ampia collezione di informazioni relative alle singole personalit\u00e0 ed influenze di angeli e demoni, le cui qualit\u00e0 sono spesso legate al nome stesso di ciascuna entit\u00e0, per esempio Michael, \"chi come Dio\", Gabriel, \"forza di Dio\", Raphael, \"Dio ha sanato\", Uriel, \"fuoco di Dio\", Abaddon, \"perdizione\", Asmodeus, \"spirito del giudizio\", Baalzebub, \"signore delle mosche\", Satan, \"avversario\", Samael, \"veleno di Dio\u201d, Behemoth, \"grande bestia\". Punti di riferimento in questo senso sono il \"Vocabulaire de l'Angelologie\" (Paris 1897) di Moise Schwab, il \"Dictionary of Angels\" (London 1968) di G. Davidson e, in lingua italiana, il \"Dizionario delle creature spirituali\" contenuto in \"I mondi ultraterreni\" (Milano 1998) di Giordano Berti.\nQuesti sviluppi sono stati contrastati e condannati dalla chiesa cattolica, che gi\u00e0 nel Concilio di Roma (745), proib\u00ec la venerazione di angeli, i cui nomi non compaiano nella Bibbia. Nel decreto \"Litteris Diei\" del 6 giugno 1992, il magistero pontificio ha chiarito che \"\u00e8 illecito insegnare e utilizzare nozioni sugli angeli e sugli arcangeli, sui loro nomi personali e sulle loro funzioni particolari, al di fuori di ci\u00f2 che trova diretto riscontro nella Sacra Scrittura; conseguentemente \u00e8 proibita ogni forma di consacrazione agli angeli ed ogni altra pratica diversa dalle consuetudini del culto ufficiale.\" La chiesa cattolica venera il 2 ottobre gli angeli custodi e dopo la riforma liturgica del concilio Vaticano II venera in uno stesso giorno, il 29 settembre, i tre arcangeli biblici (Michele, Gabriele e Raffaele). I sette arcangeli compaiono nella liturgia ortodossa ma non in quella cattolica."}
{"id": "321601", "revid": "1632387", "url": "https://it.wikipedia.org/wiki?curid=321601", "title": "Robert Pattinson", "text": "Ha iniziato la sua carriera cinematografica interpretando Cedric Diggory nel film \"Harry Potter e il calice di fuoco\" (2005). Nel 2008 \u00e8 stato scelto per interpretare il vampiro Edward Cullen nella saga cinematografica di \"Twilight\", trasposizione dell'omonima serie letteraria, composti da cinque film tra il 2008 e il 2012, che hanno guadagnato un totale complessivo di oltre 3,3 miliardi di dollari in tutto il mondo, ruolo che ha portato Pattinson alla fama mondiale e lo ha inserito tra gli attori pi\u00f9 pagati al mondo.\nDopo aver recitato nei drammatici \"Remember Me\" (2010) e \"Come l'acqua per gli elefanti\" (2011), Pattinson ha evitato ruoli in film ad alto budget a favore di produzioni indipendenti guidate da autori, che gli sono valse il plauso della critica. Ha infatti recitato in \"Cosmopolis\" (2012) e in \"Maps to the Stars\" (2014), entrambi diretti da David Cronenberg, in \"Civilt\u00e0 perduta\" (2016) di James Gray, \"Good Time\" (2017) dei fratelli Josh e Benny Safdie, \"High Life\" (2018) di Claire Denis, \"The Lighthouse\" (2019) di Robert Eggers, \"Le strade del male\" (2020) di Antonio Campos, \"Tenet\" (2020) di Christopher Nolan e \"The Batman\" (2022) di Matt Reeves.\nBiografia.\nRobert Pattinson \u00e8 nato a Londra, nel quartiere di Barnes, dove \u00e8 cresciuto con i genitori. Figlio di Claire e Richard Pattinson (rispettivamente dirigente per un'agenzia di modelli e importatore d'auto d'epoca) ha frequentato la Harrodian Private School a Londra. Versato anche nella musica - sa suonare sia il pianoforte che la chitarra - oltre che ex modello all'et\u00e0 di 16 anni. Deve la sua grande popolarit\u00e0 di attore soprattutto alla serie di film fantasy \"Twilight\", dove interpreta il ruolo del vampiro Edward Cullen. Ha due sorelle: Victoria ed Elizabeth la seconda \u00e8 conosciuta anche come Lizzy.\nTeatro.\nLa sua carriera inizia come attore di teatro all'et\u00e0 di quindici anni. Prende parte alle interpretazioni teatrali del Barnes Theatre Company di Londra, partecipando a delle rappresentazioni del \"Macbeth\" di William Shakespeare e ad altre rappresentazioni come \"Anything Goes\" e \"Piccola citt\u00e0\". Prende parte con un ruolo marginale nel musical \"Bulli e Pupe\" dove viene notato dal regista che gli affida successivamente il ruolo del protagonista nella produzione di \"Tess dei d'Urberville\", tratto da un romanzo di Thomas Hardy. Questa sua interpretazione cattura l'attenzione di un agente e comincia ad ottenere ruoli professionali.\nCinema.\nGli inizi.\nNel 2004, ottenne una parte rilevante nel fantasy per la TV diretto da Uli Edel \"La saga dei Nibelunghi, \"dove interpret\u00f2 il\" Principe Giselher\". Nello stesso anno, la regista Mira Nair lo scelse per un piccolo ruolo di Rawdy Crawley nella pellicola \"La fiera delle vanit\u00e0\". Le scene in cui Pattinson apparse verranno poi eliminate nel montaggio finale, ma saranno incluse nella versione uscita in DVD. Nel 2005 interpret\u00f2 Cedric Diggory nel quarto capitolo della saga di \"Harry Potter\" in \"Harry Potter e il calice di fuoco\".\nNel 2006 ottiene il ruolo del protagonista nel film tv \"The Haunted Airman\", diretto da Chris Durlacher. Pattinson interpreta il ruolo di un giovane pilota della Seconda guerra mondiale rimasto vittima di un abbattimento, nel quale perder\u00e0 l'uso delle gambe. Sempre nel 2007, viene scelto come co-protagonista nella produzione indipendente \"The Bad Mother's Handbook\", dove interpreta un nerd. Nel luglio dello stesso anno, dopo un lungo casting, viene scelto come protagonista di \"Twilight\", diretto da Catherine Hardwicke, dove interpreta il ruolo del vampiro Edward Cullen.\nIl 2008 \u00e8 un anno carico di impegni per l'attore inglese: viene ingaggiato come protagonista nel film indipendente \"Come solo tu sei\", diretto da Oliver Irving. Partecipa inoltre al progetto diretto dall'inglese Daisy Gili \"The Summer House\". Sempre nel 2008 interpreta Salvador Dal\u00ed in \"Little Ashes\", film diretto da Paul Morrison, che tratta della relazione tra il pittore ed il poeta Federico Garc\u00eda Lorca. Nel 2009, l'attore prende parte al sequel della saga di Twilight, \"\" diretto da Chris Weitz.\nIl 25 marzo 2009 la \"Summit Entertainment\", casa di produzione di \"Twilight\", ingaggia Robert Pattinson per un nuovo progetto cinematografico: \"Remember Me\", diretto da Allen Coulter. Riveste inoltre i panni del vampiro Edward Cullen nel terzo capitolo della saga di Twilight, \"\".\nNel febbraio del 2010 Pattinson diventa il protagonista del film biografico tratto dal romanzo di Guy de Maupassant intitolato \"Bel Ami - Storia di un seduttore\" accanto all'attrice statunitense Uma Thurman. Il film, uscito nel 2011, ha grande successo e Pattinson dimostra ai critici di essere un attore a tutto tondo. Prender\u00e0 parte anche alle riprese del film \"Come l'acqua per gli elefanti\", accanto a Reese Witherspoon. La sceneggiatura \u00e8 stata tratta dal libro omonimo della scrittrice Sara Gruen. Il film \u00e8 diretto da Francis Lawrence. Tra il 2010 e il 2011 \u00e8 protagonista del quarto film di \"Twilight\" \"\".\n\"Harry Potter\".\nIl 2005 \u00e8 l'anno della svolta per Pattinson; il regista di \"Harry Potter e il calice di fuoco\", Mike Newell, lo sceglie per interpretare il ruolo di Cedric Diggory, uno dei maghi della Scuola di Magia e Stregoneria di Hogwarts e compagno del protagonista Harry Potter nel rappresentare l'istituto nel Torneo Tremaghi, competizione scolastica che si svolge nell'arco dell'intera trama. Dopo aver letto nella sceneggiatura e nel libro la triste sorte che sarebbe toccata al suo personaggio, Pattinson rilasci\u00f2 un'intervista in cui, riferendosi ai suoi colleghi Daniel Radcliffe, Rupert Grint ed Emma Watson, afferm\u00f2:\nIl regista del film Mike Newell dichiar\u00f2 che Pattinson era assolutamente l'attore adatto ad interpretare Cedric Diggory, considerandolo \u00abnato per quel ruolo, dato che possedeva l'eleganza tipica britannica e la faccia da bravo studente\u00bb.\nLa saga di \"Twilight\".\nNel luglio del 2007 si aprirono i casting per il ruolo di protagonista del film, Edward Cullen. La scrittrice Stephenie Meyer, autrice del romanzo da cui \u00e8 stata tratta la saga, dichiar\u00f2 che per il ruolo di Edward aveva in mente l'attore Henry Cavill, scartando per\u00f2 l'idea per una questione di et\u00e0 (Cavill, all'epoca della realizzazione del film, aveva 25 anni: sarebbe stato difficile farlo passare per un diciassettenne). Sul sito web ufficiale della scrittrice apparve una lista di probabili interpreti per quel ruolo, suggerito dai fan. Alcuni di questi erano: Hayden Christensen, Robert Pattinson, Orlando Bloom e Gerard Way. Per il ruolo di Edward vennero provinati circa cinquemila attori. Le prime scelte furono Henry Cavill, Jackson Rathbone, Ben Barnes, Shiloh Fernandez, Dustin Milligan e Dave Franco, i quali rifiutarono tutti per impegni precedenti o scarso interesse per il progetto, dando cos\u00ec spazio a Pattinson.\nLa regista del film propose di fare un provino a Pattinson, dopo aver visto una sua foto dell'interpretazione della pellicola \"La saga dei Nibelunghi\" e dopo una segnalazione del produttore della Summit Entertainment, Greg Mooradian, che lo aveva visto nel ruolo di Cedric Diggory in \"Harry Potter e il calice di fuoco\". L'idea era quella di vederlo in azione accanto a Kristen Stewart, gi\u00e0 scelta per interpretare il ruolo di Bella Swan.\nLa Hardwicke dichiar\u00f2 che la chimica che si sentiva nella stanza fug\u00f2 i dubbi sulla scelta del protagonista del film. Durante il provino era presente anche la Meyer che, vedendoli interagire, dichiar\u00f2 in seguito: \u00abSono entusiasta che la scelta di Edward cada su Robert. Ci sono ben pochi attori che riescono ad avere lo sguardo pericoloso e affascinante allo stesso tempo, e ancor meno che posso immaginare nella mia testa come Edward. Robert Pattinson sar\u00e0 sorprendente\u00bb. Pattinson dichiar\u00f2 che, nonostante la saga di \"Twilight\" fosse famosa in tutto il mondo, non aveva mai letto nemmeno un libro. Dopo l'ingaggio, si mise a leggerli. Per lo stesso motivo Stephenie Meyer concesse a Pattinson il privilegio di leggere in anteprima la storia di \"Twilight\", dal punto di vista di Edward, dandogli il manoscritto di \"Midnight Sun\", che gli avrebbe permesso di calarsi nel ruolo ancora pi\u00f9 profondamente. Pattinson si prese un periodo di solitudine, tenendo un diario nel quale scriveva le varie sensazioni che leggere \"Midnight Sun\" gli aveva suscitato, per poter interagire ancora di pi\u00f9 con l'anima solitaria e crepuscolare di Edward Cullen.\nDal 2011 ad oggi.\nNel corso del 2011 prende parte al progetto di David Cronenberg dal titolo \"Cosmopolis\", pellicola tratta dall'omonimo romanzo di Don DeLillo, in cui interpreta un ricco e brillante giovane che controlla gli oscuri meccanismi dell'alta finanza. Pattinson \u00e8 il protagonista accanto ad attori del calibro di Juliette Binoche e Paul Giamatti. Il film viene presentato in concorso al Festival di Cannes 2012, non ottenendo alcun riconoscimento. Esce il 25 maggio nelle sale dei cinema riscuotendo scarso successo. Nel 2013 viene scelto da Dior come volto della fragranza maschile \"Dior Homme Fragrance\", contratto che gli frutter\u00e0 un guadagno di 12 milioni di dollari. Nel 2014 recita nei film The Rover e Maps to the Stars.\nNel 2015 recita nella pellicola \"Life\" nel ruolo di Dennis Stock affiancato dall'attore Dane DeHaan. Ha recitato sia nel film \"Queen of the Desert\" insieme a James Franco, Nicole Kidman e Damian Lewis che nella pellicola \"The Childhood of a Leader - L'infanzia di un capo\". Nel 2016 entra nel cast del film \"Civilt\u00e0 perduta\".\nIl 31 maggio 2019 viene ufficializzato da Warner Bros. che vestir\u00e0 i panni del supereroe Batman nel film, intitolato \"The Batman\", diretto da Matt Reeves, in uscita il 3 marzo 2022 rimandato a causa della pandemia di Covid-19. Nel 2020 veste i panni di Neil come co-protagonista nel film \"Tenet\" diretto da Christopher Nolan.\nVita privata.\nNell'estate del 2009 Pattinson ha iniziato una relazione con la sua co-protagonista di \"The Twilight Saga\", Kristen Stewart. Per molto tempo, i due hanno deciso di non parlare della loro vita privata e non hanno confermato esplicitamente una relazione, ma fotografie di stampa e resoconti di testimoni oculari hanno spinto l'attenzione dei media e le speculazioni dei fan. Tuttavia, la Stewart ha riconosciuto ufficialmente la sua relazione con Pattinson per la prima volta nel luglio 2012, quando \"Us Weekly\" ha pubblicato le foto della Stewart con il regista Rupert Sanders. Il giorno in cui sono state rilasciate le foto, Sanders, che aveva 19 anni pi\u00f9 della Stewart, si \u00e8 scusato in pubblico, cos\u00ec come Stewart tramite la rivista \"People\". La Stewart e Pattinson si sono riconciliati nell'ottobre 2012, ma alla fine si sono lasciati a maggio 2013.\nNel settembre 2014 Pattinson ha iniziato a frequentare la cantante FKA Twigs. La coppia si \u00e8 separata nell'estate del 2017. Dal 2018 \u00e8 legato sentimentalmente all'attrice e modella Suki Waterhouse.\nDoppiatori italiani.\nNelle versioni in italiano dei suoi film, Robert Pattinson \u00e8 stato doppiato da:"}
{"id": "321602", "revid": "154639", "url": "https://it.wikipedia.org/wiki?curid=321602", "title": "Demonologia", "text": "La demonologia \u00e8 lo studio delle credenze riguardanti spiriti e d\u00e8moni, o, pi\u00f9 specificamente, riguardanti Satana e i diavoli.\nQueste credenze possono essere diffuse all'interno di tradizioni religiose e/o popolari e consistono nella convinzione che esistano esseri sovrannaturali, malvagi e potenti in grado di influire sulle vicende umane.\nSi affianca all'angelologia, che assume significato analogo nel campo di studi opposto, cio\u00e8 quello sugli angeli. I demoni rappresentano, in molte culture, entit\u00e0 del pantheon infernale, suddivise in gerarchie \"militari\" definite \u00ablegioni\u00bb. Ogni demonio \u00e8 dotato di caratteristiche peculiari, cio\u00e8 di diverse funzioni o capacit\u00e0. Soprattutto all'interno di credenze nelle quali si ritiene possibile la loro azione nel mondo umano e l'interazione con l'essere umano, essi possiedono un proprio aspetto e un sigillo (una sorta di firma autenticante), utile soprattutto all'operatore dell'occulto che si serve dei loro poteri per scopi personali (per esempio magia nera o Goezia).\nCome l'angelologia si occupa delle gerarchie angeliche la demonologia si occupa di quelle diaboliche, come pure del carattere e della specializzazione di ogni entit\u00e0, che spesso sono rese evidenti dal nome stesso, per esempio: Abaddon \u2192 \u00abperdizione\u00bb, Asmodeo \u2192 \u00abspirito del giudizio\u00bb, Baalzebub \u2192 \u00absignore delle mosche\u00bb, Satan \u2192 \u00abavversario\u00bb, Samael \u2192 \u00abveleno di Dio\u00bb, Behemoth \u2192 \u00abgrande bestia\u00bb.\nDemonologia nella tradizione cristiana.\nParticolarmente sviluppata nella tradizione cristiana, la demonologia riguarda le creature, definite angeli, che avrebbero peccato contro la divinit\u00e0 cristiana.\nC.E.I. 2 Pietro 2:4 - \"Dio infatti non risparmi\u00f2 gli angeli che avevano peccato, ma li precipit\u00f2 negli abissi tenebrosi dell'inferno, serbandoli per il giudizio\";\nQuesti angeli caduti in disgrazia sarebbero guidati da Lucifero. Ecco il passo del commentario, riferito a Pietro 5:8, che tratta di queste creature:\nTommaso d'Aquino espresse la sua opinione circa l'esistenza di queste creature e la loro influenza sulla psiche umana. Secondo san Tommaso il demonio esisterebbe e potrebbe influire sull'intelletto umano plasmando forme immaginative.\nSviluppi della demonologia nel cristianesimo.\nNel medioevo alcuni elementi pre-cristiani si diffusero nella cultura popolare. In particolare conobbe grossa diffusione il mito delle streghe (termine derivanti da \"stryx\" o \"strix\", creature dell'ambito pagano greco-romano, dipinte come demoni notturni dalle sembianze di barbagianni use ad abbeverarsi di sangue di neonati e di puerpere).\nSecondo gli esorcisti il corpo umano sarebbe un luogo in cui possono penetrare i demoni, in qualit\u00e0 di creature puramente spirituali e non legate allo spazio.\nOrigini della demonologia nell'ebraismo.\nLa demonologia vera e propria era pressoch\u00e9 assente nel mondo ebraico-cristiano dei primi tempi. Essa veniva perlopi\u00f9 menzionata in opere letterarie come i grimori e nell'Ars Goetia, che costituisce non solo lo studio, ma anche i metodi d'invocazione dei demoni e l'utilizzo della magia. Due dei grimori pi\u00f9 celebri riguardanti i demoni sono sicuramente la Chiave di Salomone e la Piccola Chiave di Salomone, che si dice siano stati scritti da Salomone in persona. Ancora oggi per\u00f2 l'autenticit\u00e0 di questi scritti con la figura del re d'Israele \u00e8 in dubbio.\nTuttavia i rabbini scoraggiavano i fedeli dall'uso di queste pratiche occulte e pericolose e li incitavano a non cadere in tentazione e a comportarsi bene, in modo tale da rimanere nella grazia di Dio. Lo stesso Salomone nel \"Testamento di Salomone\", ormai in punto di morte, ricorda con dolore la propria idolatria, che attribuisce a influenze demoniache, dilungandosi in una trattazione demonologica."}
{"id": "321603", "revid": "2014155", "url": "https://it.wikipedia.org/wiki?curid=321603", "title": "Grimoaldo", "text": "Biografia.\nI primi anni.\nDi stirpe turingia e figlio minore del duca del Friuli Gisulfo II e di Romilda, apparteneva alla fara dei Gausi essendo discendente diretto su linea maschile di Audoino. Nel 610 fu fatto prigioniero insieme ai fratelli (Caco, Tasone e Radoaldo) dagli Avari che progettarono di sterminarli dopo averne ucciso il padre. I fratelli maggiori pianificarono la fuga e, secondo la leggenda riportata da Paolo Diacono, uno dei fratelli, ritenendo che fosse troppo piccolo per reggersi su un cavallo in corsa, \"pens\u00f2 che era meglio per lui morire di spada che sopportare il giogo della prigionia e decise di ucciderlo\". Grimoaldo per\u00f2 l'implor\u00f2 in lacrime di risparmiarlo e di metterlo alla prova; il fratello acconsent\u00ec e il bambino dimostr\u00f2 di saper tenere le redini e seguire i fratelli nella fuga. Era tuttavia pi\u00f9 lento di loro, tanto che un avaro lo raggiunse e lo cattur\u00f2; non lo uccise, ritenendolo troppo giovane per essere pericoloso, e pens\u00f2 di tenerselo come servo. Grimoaldo tuttavia\nsguain\u00f2 la sua piccola spada e abbatt\u00e9 con un fendente l'avaro seduto in sella davanti a lui; quindi si impadron\u00ec del cavallo, riprese la fuga e raggiunse i fratelli.\nDopo l'uccisione a Oderzo, per mano bizantina, dei suoi fratelli maggiori, Caco e Tasone, coreggenti del trono ducale, divenne duca il loro zio Grasulfo II. Non volendo sottostare al parente, Grimoaldo e il suo terzo fratello maggiore Radoaldo ripararono a Benevento presso il duca Arechi, che li accolse come figli. Alla morte di Arechi il ducato di Benevento pass\u00f2 prima a suo figlio Aione e poi, dopo che quest'ultimo cadde in combattimento per mano dei pirati slavi sbarcati a Siponto, a Radoaldo. Spos\u00f2 Ita, una fanciulla nobile prigioniera, con la quale ebbe Romualdo e due figlie, di cui una di nome Gisa. Questa, ostaggio dell'imperatore Costante II, mor\u00ec in Sicilia. L'altra sorella venne data in sposa al neo-duca di Spoleto Transemundo, dopo la riconquista di Benevento.\nL'usurpazione.\nSucceduto, nel 651, come duca di Benevento al fratello Radoaldo, nel 662 intervenne nella lotta per la successione scatenatasi tra Godeperto e Pertarito, i due figli di Ariperto I tra i quali il testamento del sovrano aveva ripartito il regno. Grimoaldo, nel tentativo di imporsi su entrambi e salire al trono, approfitt\u00f2 della richiesta di aiuto rivoltagli da Godeperto, che gli offr\u00ec la sorella in moglie: il duca di Torino Garibaldo, inviato dal re con questa proposta, ag\u00ec contro gli interessi del re e convinse Grimoaldo a usurpare il trono. Sentendosi legittimato nella sua pretesa proprio in virt\u00f9 di questo matrimonio, affid\u00f2 al figlio Romualdo il ducato e marci\u00f2 verso nord con truppe, oltre che del suo ducato, anche di quelli di Spoleto e della Tuscia. Giunto a Pavia, eletta da Godeperto a capitale della sua porzione di regno, uccise il sovrano legittimo; a Milano Pertarito, consapevole della sua evidente inferiorit\u00e0, abbandon\u00f2 a sua volta il regno e ripar\u00f2 presso gli Avari.\nUn'assemblea nazionale legittim\u00f2 l'usurpazione, ma i seguaci della dinastia Bavarese si riunirono ad Asti e Torino, da dove intrapresero contatti con la Franconia contro Grimoaldo. Il nuovo re minacci\u00f2 allora gli Avari con la guerra se non gli avessero consegnato Pertarito, che si vide quindi costretto a tornare in Italia e a sottomettersi al re. Pertarito, pur avendo ricevuto una rendita e una residenza, costituiva tuttavia un pericolo costante come pretendente al trono; Grimoaldo progett\u00f2 allora anche la sua eliminazione ma, avvertito per tempo, Pertarito riusc\u00ec a scampare presso i Franchi di Neustria.\n\u00c8 possibile che lo scontro dinastico fosse il riflesso dell'interferenza politica franca sul regno longobardo: Grimoaldo era alleato del suo omonimo maggiordomo di palazzo dell'Austrasia (Grimoaldo I, antenato dei Carolingi), mentre Pertarito era sostenuto dalla regina di Neustria, Batilde. Da questo contrasto discese la spedizione dei Franchi di Neustria in Italia: lo scontro con Grimoaldo avvenne nel 663 a Refrancore, presso Asti, dove l'usurpatore ottenne una schiacciante vittoria; Pertarito rimase in esilio in Neustria.\nIl regno e la morte.\nNello stesso 663 Grimoaldo ottenne anche un'importante vittoria contro i Bizantini. L'imperatore Costante II tent\u00f2 di riconquistare l'intera Italia e sbarc\u00f2 con forti contingenti militari nel Meridione; irruppe nei territori della Puglia sottomessi al ducato di Benevento, ottenne alcuni successi su Romualdo e cinse d'assedio la stessa Benevento. L'intervento in forze di Grimoaldo costrinse tuttavia l'imperatore a ritirarsi a Napoli, dopo aver subito gravi perdite. La vittoria rafforz\u00f2 la posizione del re, ancora precaria. In seguito suo figlio Romualdo pass\u00f2 all'offensiva e occup\u00f2 l'intera Puglia, con la sola eccezione di Otranto.\nGrimoaldo esercit\u00f2 i poteri sovrani con una pienezza fino ad allora mai raggiunta dai suoi predecessori. Rafforz\u00f2 ulteriormente il controllo dell'Italia centro-meridionale assoldando un contingente di Bulgari guidato da Alcek che avevano disertato le file bizantine e insediandolo nel poco popolato territorio compreso tra Sepino, Boiano e Isernia in un gastaldato creato \"ad hoc\". Sempre nel 663 promosse a duca di Spoleto il genero Trasmondo, gi\u00e0 conte di Capua.\nAnche nella Langobardia Maior la struttura del potere venne riorganizzata. Nel Friuli minacciato da Avari e Slavi sostitu\u00ec il duca Lupo, che durante la campagna contro Costante era stato reggente per l'Italia settentrionale e che aveva dato scarsa prova di fedelt\u00e0, con il pi\u00f9 affidabile Vectari. La sua opera di rafforzamento del potere regio, avviata fin dal momento della sua ascesa al trono attraverso l'assegnazione ai suoi fedeli beneventani di ampie propriet\u00e0 in Val Padana, prosegu\u00ec favorendo l'opera di integrazione tra le diverse componenti del regno. Offr\u00ec ai suoi sudditi un'immagine in continuit\u00e0 con quella del suo predecessore Rotari, al tempo stesso saggio legislatore (aggiunse nuove leggi all'Editto), mecenate (eresse a Pavia una chiesa intitolata a Sant'Ambrogio e forse anche la basilica di San Michele Maggiore) e valente guerriero.\nMor\u00ec nel 671 a causa delle complicazioni seguite a un salasso: nove giorni dopo la flebotomia, mentre cercava di colpire una colomba con un arco, si ruppe una vena del braccio. Corse voce che i medici, nel tamponare la ferita, avessero applicato garze imbevute di veleno. Venne sepolto nella chiesa di Sant'Ambrogio da lui stesso fondata (o ristrutturata).\nGrimoaldo secondo Paolo Diacono.\nNonostante l'immagine di spregiudicatezza che suggerisce l'eliminazione di Godeperto, Grimoaldo venne trattato molto favorevolmente da Paolo Diacono, che nella sua \"Historia Langobardorum\" ne narra le gesta nel e nel . Lo storico attribuisce la responsabilit\u00e0 dell'omicidio di Godeperto non all'usurpatore, ma al duca di Torino Garibaldo, il quale avrebbe ordito un intrigo per contrapporre il legittimo sovrano all'allora duca di Benevento. Il favore mostrato da Paolo Diacono, orgoglioso patriota longobardo, deriva in parte dal fatto che sotto il regno di Grimoaldo il regno raggiunse uno degli apici della sua fortuna, e in parte dall'essere come Grimoaldo di ascendenze friulane."}
{"id": "321606", "revid": "1318658", "url": "https://it.wikipedia.org/wiki?curid=321606", "title": "Axum", "text": "Axum, talvolta scritta pi\u00f9 correttamente Aksum, \u00e8 una citt\u00e0 dell'Etiopia che sorge nella Regione dei Tigr\u00e8, nella parte settentrionale dell'Etiopia. Si estende alle falde meridionali di un vasto altipiano, 17 km a ovest di Adua.\nPrincipale centro dell'Etiopia cristiana, fu la capitale del regno di Axum, fiorente nel periodo intorno alla nascita di Cristo e che declin\u00f2 a partire dal VII secolo in seguito alle incursioni dei Begia e a causa del predominio islamico sul Mar Rosso.\nIl 75% della popolazione \u00e8 composto da etiopici di religione cristiano-ortodossa.\nLa rimanente parte \u00e8 suddivisa tra musulmani sunniti e cristiani P'ent'ay.\nPer il loro valore storico, le rovine archeologiche presenti sono state incluse nel 1980 dall'UNESCO nella lista dei Patrimoni dell'umanit\u00e0.\nRegno di Axum e cristianit\u00e0 ortodossa.\nRacconti semi-leggendari attribuiscono la distruzione di Axum a una mitica regina, Gudit, nel X secolo. Il potere fu esercitato per qualche decennio dalla dinastia Zagu\u00e8. Verso la fine del XII secolo pi\u00f9 a sud sorse l'Impero d'Etiopia, che soppiant\u00f2 definitivamente il regno di Axum.\nIl regno di Axum aveva un suo linguaggio scritto chiamato Ge'ez e svilupp\u00f2 un'architettura originale, caratterizzata da obelischi giganteschi. Il regno raggiunse il suo culmine durante il regno di Ezana, battezzato con il nome di Abriha nel IV secolo.\nQuesto avvenimento segn\u00f2 il momento ufficiale per la cristianizzazione del regno.\nLa Chiesa ortodossa etiopica afferma che la chiesa di cattedrale di Nostra Signora Maria di Sion contiene la biblica Arca dell'Alleanza dove erano custodite le \"Tavole della Legge\", su cui sono scritti i Dieci Comandamenti portati da Mos\u00e8 al suo popolo. Questa stessa chiesa fu il luogo dove per secoli vennero incoronati gli imperatori etiopi fino al regno di F\u0101siladas e di nuovo da Giovanni IV d'Etiopia fino alla fine dell'impero. Axum viene considerata la pi\u00f9 santa delle citt\u00e0 dell'Etiopia ed \u00e8 un'importante meta di pellegrinaggi. Feste significative sono \"T'imk'et\" (corrispondente alla Festa dell'Epifania, celebrata il 7 gennaio, non il 6), e la Festa di Maryam Sion che cade alla fine di novembre.\nIl 15 ottobre del 1935 la citt\u00e0 fu occupata dalle truppe italiane al comando del generale Emilio de Bono; nel 1937, la famosa Stele di Axum, risalente a 1700 anni prima, venne rinvenuta semi sepolta dai soldati italiani e inviata a Roma dove successivamente fu collocata in Piazza di Porta Capena. La stele fu trasferita e rieretta ad Axum nel 2008.\nAxum e Islam.\nQuando i musulmani di Axum cercarono di erigere una moschea in questa citt\u00e0 particolarmente santa per gli Etiopici, i residenti ortodossi replicarono che in questo caso a essi doveva essere permesso erigere una chiesa ortodossa alla Mecca.\nIl contatto di Axum con l'Islam \u00e8 molto antico. Secondo Ibn Hish\u0101m (una delle pi\u00f9 antiche fonti storiche dell'Islam), quando Maometto combatteva contro l'ostilit\u00e0 della sua trib\u00f9 dei Quraysh, invi\u00f2 un piccolo gruppo di musulmani, comprendente la figlia Ruqayya e suo marito \u02bfUthm\u0101n b. \u02bfAff\u0101n, con quella che viene chiamata \"Piccola Egira\". Al gruppo di profughi, il re di Axum, Ashama ibn Abjar, concesse rifugio e protezione, rifiutando le richieste di restituzione avanzate dai Quraysh, guidati da \u02bfAmr ibn al-\u02bf\u0100\u1e63. Questi rifugiati non ritornarono in \u1e24ij\u0101z fino al sesto anno dell'Egira (628) e, d'altra parte, molti rimasero in Etiopia stabilendosi nella regione del Negash, nel Tigr\u00e8 occidentale.\nCi sono differenti tradizioni sugli influssi che questi primi musulmani ebbero sui regnanti di Axum. La tradizione musulmana riporta che i regnanti di Axum fossero tanto ammirati da questi rifugiati da convertirsi segretamente all'Islam. D'altro canto una tradizione etiopica riferisce che uno dei rifugiati musulmani che vivevano in Etiopia in quel periodo si convert\u00ec alla religione cristiana ortodossa, diventando cos\u00ec il primo convertito conosciuto dall'Islam al Cristianesimo. Sempre secondo la tradizione, alla morte di Ashama ibn Abjar, Maometto stesso preg\u00f2 per l'anima del re e disse ai suoi seguaci: \"Lasciate in pace gli etiopici fino a quando essi stessi non prendano l'offensiva\".\nSiti di particolare interesse.\nI principali monumenti axumiti sono costruiti a forma di stele; la maggior parte si trova nel Parco settentrionale delle steli, e arrivano fino ai 33 metri di altezza della Grande Stele, che si crede sia crollata al suolo durante la costruzione, mentre quella ancora eretta di maggiore altezza la Stele di Re Ezana raggiunge i 24 metri. Un'altra stele \u00e8 l'Obelisco di Axum di cui si \u00e8 parlato pi\u00f9 sopra. Si ritiene che queste steli segnalino delle tombe, che un tempo portassero dei dischi di metallo fissate ai fianchi. Le Stele Gudit, diversamente da quelle dell'area nord, sono frammischiate a tombe per lo pi\u00f9 del IV secolo.\nAltri siti interessanti della citt\u00e0 sono la gi\u00e0 citata chiesa di cattedrale di Nostra Signora Maria di Sion, costruita nel 1665 (un'altra chiesa con lo stesso nome \u00e8 stata edificata nelle vicinanze nel XX secolo). Inoltre vi sono altri importanti siti archeologici, musei etnografici e la pietra di Ezana, scritta in Sabeo, Ge'ez e greco antico similmente alla Stele di Rosetta. Ancora, la Tomba di Re Bazen, un megalite considerato una delle pi\u00f9 antiche strutture, il cosiddetto Bagno della Regina di Saba (in realt\u00e0 una riserva d'acqua) che si rif\u00e0 alla leggenda secondo la quale la famosa regina sarebbe vissuta nella citt\u00e0, la Ta'akha Maryam del IV secolo e il Palazzo di Dungur del VI secolo, i monasteri di Abba Pentalewon e Abba Liqanos e la roccia artistica Leonessa di Gobedra.\nLa citt\u00e0 \u00e8 servita dall'aeroporto internazionale \"Giovanni IV d'Etiopia\""}
{"id": "321614", "revid": "599013", "url": "https://it.wikipedia.org/wiki?curid=321614", "title": "Wings of War", "text": "Wings of War, di Andrea Angiolino e Pier Giorgio Paglia, \u00e8 un gioco da tavolo espandibile che raccoglie una collana di giochi di simulazione e di tattica dedicata ai combattimenti aerei della prima e seconda guerra mondiale. Originariamente prodotta dalla Nexus Editrice, e dalla primavera 2008 alla primavera 2011 pubblicata dalla NG International, \u00e8 ora pubblicato dalla Ares Games nella nuova edizione Wings of Glory, completamente compatibile con la precedente.\nIl gioco usa al posto delle pedine delle carte oppure delle miniature di aeroplani, per rappresentare gli scontri nei cieli durante le guerre del XX secolo.\nLa prima serie \u00e8 dedicata all'era dei \"Cavalieri dell'Aria\", la prima guerra mondiale, con una precisa ricostruzione delle caratteristiche degli aerei da combattimento di quel periodo. Le immagini degli aerei e le scene di copertina sono state illustrate da Vincenzo Auletta, mentre le viste panoramiche del terreno sono state disegnate da Dario Cal\u00ec. La grafica \u00e8 di Fabio Maiorana. Le illustrazioni si sono basate su un'ampia documentazione storica. La seconda serie \u00e8 invece dedicata alla seconda guerra mondiale.\nPubblicato per la prima volta in italiano nel 2004, il gioco ha avuto edizioni ufficiali in inglese, tedesco, greco, francese, spagnolo, olandese, russo, polacco, ceco, portoghese, giapponese, finlandese e svedese oltre a traduzioni in varie altre lingue.\nNel 2013 la Ares Games ha lanciato \"Sails of Glory\" di Andrea Angiolino e Andrea Mainini, gioco basato su analoghi meccanismi e che propone scontri tra velieri in epoca napoleonica. Lanciato tramite la piattaforma Kickstarter, \u00e8 il progetto italiano di maggior successo su tale piattaforma.\nMeccaniche di gioco.\n\"Wings of War\" include carte e miniature per inscenare combattimenti fra aeroplani della prima o della seconda guerra mondiale, da far combattere sfruttando un set di regole particolarmente snello, ma al tempo stesso molto completo. Una volta schierati gli aerei sul tavolo da gioco i partecipanti alla partita scelgono segretamente quali manovre effettuare selezionando le carte dell'apposito Mazzo Manovra (ogni aeroplano dispone di un mazzetto di carte illustrate, differente da aereo ad aereo per rispecchiarne le caratteristiche tecniche). Dopodich\u00e9 le carte vengono rivelate contemporaneamente e le miniature degli aerei vengono spostate di conseguenza, basandosi sulle traiettorie indicate sulle carte stesse. Quando un giocatore riesce a inquadrare uno o pi\u00f9 aerei nel proprio raggio di tiro, apre il fuoco e, ai velivoli colpiti, sono assegnate delle carte che indicano i danni subiti. Il raggio di tiro \u00e8 misurato da un righello, l'avversario pesca una carta di danni o due se la distanza \u00e8 di mezzo righello o meno. Le carte manovra disponibili, la potenza di fuoco e il numero di colpi che si possono incassare prima di essere abbattuti dipendono dall'aereo scelto. Esistono regole opzionali che gestiscono danni speciali e inseguimenti.\n\"Wings of Glory\" \u00e8 gioco espandibile a piacimento che supporta bene sia sfide per due partecipanti, sia partite con un grande numero di giocatori. Con la confezione base pu\u00f2 essere giocato da 2/4 persone, ma pu\u00f2 essere combinato con ulteriori confezioni della stessa serie o anche con altre copie dello stesso set per giocare da un numero maggiore di giocatori. Risulta quindi essere un gioco modulare e permette ai giocatori di aggiungere o rimuovere regole a seconda del livello di complessit\u00e0 e simulazione che si vuole raggiungere. Ad esempio \u00e8 possibile gestire l'altitudine degli aerei, permettere manovre particolari o aggiungere effetti speciali da tenere a mente, come il fumo di un aereo danneggiato.\nScatola base ed espansioni.\nLe prime due confezioni della collana sono \"Wings of War - Famous Aces\" (Nexus Editrice 2004) e \"Wings of War - Watch your back!\" (Nexus Editrice 2005). La prima scatola include SPAD XIII, Sopwith Camel, Sopwith Triplane, Fokker Dr.I e Albatros D.Va, mentre \"WoW - Watch your back!\" aggiunge altri caccia e biposto di entrambi gli schieramenti che consentono missioni di ricognizione, bombardamento e cos\u00ec via.\nLa terza confezione, \"Wings of War - Burning Drachens\" (Nexus Editrice 2005) introduce, oltre alle regole per il gioco in solitario e per i cambi di quota, anche palloni frenati, razzi aria-aria, proiettili incendiari, batterie antiaeree, fuoco di fanteria e altro.\nI due booster pack \"Wings of War - Recon Patrol\" e \"Wings of War - Top Fighters\" (entrambi Nexus Editrice 2006) aggiungono al gioco nuovi modelli di aereo, fornendo i relativi mazzi manovra, ma richiedono almeno una delle scatole base per poter essere utilizzati. A questi primi hanno fatto seguito nel 2008 altri due booster: \"Wings of War - Dog Fight\" e \"Wings of War - Immelman\".\nLa serie \"Wings of War - Miniatures\", uscita a maggio 2007, propone modellini dipinti in scala 1/144. Le colorazioni sono storicamente accurate, e ciascun modellino viene venduto completo di basetta e rialzi per la quota, nonch\u00e9 con il mazzo di carte manovra corrispondente. I primi 12 modellini (serie 1) sono: SPAD XIII (Fonck, Baracca, Rickenbacker), Fokker Dr.I (M. von Richthofen, Kempf, Rahn), Albatros D.Va (Udet, Jentsch, Weber) e Sopwith Camel (Barker, Olieslagers, Ellwood). \u00c8 disponibile un \"Wings of War - Miniatures De Luxe set\" con quattro modellini (Baracca, von Richthofen, Udet e Barker). I successivi 12 modellini (serie 2) includono il Fokker D.VII (G\u00f6ring, Sch\u00e4fer, Udet), il Sopwith Snipe (Barker, Baker, Ryrie), il Roland C.II (M. von Richtofen, Seibert &amp; Pfleger, (Luftstreitkr\u00e4fte)) e il de Havilland D.H.4 (Cadbury &amp; Leckie, (American Expeditionary Forces), Atkey). I modellini della Serie 3 sono il Nieuport 17 (Gervais Lufbery e Georges Thenault, Charles Nungesser, Kibanov), l'Albatros D.III (Godwin Brumowski, Ludwig Hautzmayer e Werner Voss), Ufag C.I (Flick 23/D e due non meglio precisati apparecchi dell'austro-ungarica k.u.k. Luftfahrtruppen), RAF R.E.8 (John Longton e Thomas Carson, Gerald Ferguson e Fry, Aviation Militaire belga). Il set \"Wings of War - Balloon Busters\"(NG International 2010) aggiunge i modellini del Nieuport 16 armato di razzi Le Prieur e del pallone frenato Claquot/Ae800.\n\"Wings of War - The Dawn of World War II\" (Nexus Editrice 2007) \u00e8 il primo titolo della serie dedicata alla seconda guerra mondiale e presenta soprattutto aeroplani dell'inizio del conflitto come Spitfire, Hurricane, Bf 109, Zero, Reggiane Re.2002. Gli hanno fatto seguito i due booster \"Flying Legend\" (dedicato allo spitfire) e \"Eagles of the Reich\" (sul Messerschmitt Bf.109), nonch\u00e9 \"Wings of War - Fire from the sky\" (NG International 2009) con aerei come Stuka, Val, Douglas SBD Dauntless, Curtiss P-40, Reggiane Re.2001. Le 12 miniature della serie I dedicata alla seconda guerra mondiale, in scala 1/200, includono Supermarine Spitfire Mk.I - Mk.II (Eric Clive Le Mesurier, Adolphe Vybral, Jan Falkowski), Messerschmitt Bf 109 E (Werner M\u00f6lders, Wilhelm Balthasar, Adolf Galland), Mitsubishi A6M2 Reisen/Zero (Tadashi Kaneko, Sabur\u014d Sakai, Saburo Shindo) e Grumman F4F Wildcat/Martlet III (Robert Edward Galer, Alan F. Black e Hamilton McWorther). Anche in questo caso \u00e8 disponibile un \"Wings of War - WW2 Miniatures De Luxe set\" (NG International 2009) con quattro modellini (Spitfire, Bf.109, Wildcat e Reisen), ma in questo caso con colorazioni diverse da quelle dei modellini sfusi (Alan Wright, Erhardt Pankratz, Earl H. Steiger, Iyoz\u014d Fujita).\n\"Wings of Glory: WW2 Starter Set\" (Ares Games, 2012). Scatola base della nuova versione del regolamento dedicata alla seconda guerra mondiale, contiene quattro modellini: Curtiss P-40, Yakovlev Yak-1, Kawasaki Ki-61 e Reggiane Re.2001 e relativi mazzi manovra, pedine e un manuale con il regolamento di gioco e gli scenari. Gli aerei a disposizione possono essere incrementati con i set di espansione della serie \"Wings of Glory: WW2 Airplane Pack\" (ognuno contiene un singolo modello e relativo mazzo manovra) e \"Wings of Glory: WW2 Special Packs\" (modelli di dimensioni maggiori di quelli del set base come i bombardieri North American B-25 Mitchell e Heinkel He 111. Viene venduta anche una confezione, la \"Wings of Glory: WW2 Rules and Accessories Pack\", contenente solo il regolamento e gli accessori per il gioco da combinare con il set base o con le confezioni di miniature singole.\n\"Wings of Glory: WW1 Rules and Accessories Pack\" (Ares Games, 2012). Scatola base contenente il regolamento dedicato alla prima guerra mondiale e gli accessori necessari al gioco, eccetto le miniature, da integrare con \"Wings of Glory: WW1 Airplane Packs\" (confezioni contenenti ognuna la miniatura di un aereo e relativo mazzo manovra), \"Wings of Glory: WW1 Special Packs\" (miniature di aerei di grandi dimensioni, come il Caproni Ca.3 o il Gotha G.V, \"Wings of Glory: WW1 Duel Pack\" (confezioni contenenti ognuna due modellini di aerei avversari).\nRecord.\nVista la meccanica di gioco immediata, e l'assenza di un limite massimo di giocatori, fin dall'inizio della sua diffusione\" Wings of War\" \u00e8 stato protagonista di \"Partite da Record\" con decine di giocatori, e continue sfide da parte di appassionati per realizzare la partita con pi\u00f9 partecipanti.\nIl Record attuale \u00e8 di 100 giocatori, stabilito il 22 settembre 2013 a Firenze all'interno della manifestazione FirenzeGioca. La partita, organizzata da Mister Neko, ha visto fra i partecipanti giocatori di svariate parti d'Italia, nonch\u00e9 lo stesso autore del gioco, Andrea Angiolino.\nI record precedenti erano:\n92 giocatori, stabilito il 24 gennaio 2011 alla GWAVACon in California\n81 giocatori, del 14 giugno 2009 nell'ambito della manifestazione PisaGioca organizzata dalla Tana dei Goblin - Pisa.\n61 giocatori, del marzo 2009, nello Utah, Stati Uniti d'America.\nPrima ancora: 47 giocatori alla LeiriaCon di Leiria, Portogallo, il 26 gennaio 2008; 34 alla PisaCon di Pisa, il 21 febbraio 2007; 25 a Sulle Ali del Gioco, organizzate dalla Reindeer Corporation - Club TreEmme Roma, nel Museo storico dell'Aeronautica Militare di Vigna di Valle; 22 a Mucca Games, Tarquinia 22 maggio 2005; 13 al Weekend Enogastroludico di Bossolasco, 7-8 maggio 2005."}
{"id": "321615", "revid": "599013", "url": "https://it.wikipedia.org/wiki?curid=321615", "title": "Marc-Vivien Fo\u00e9", "text": "Carriera.\nClub.\nCentrocampista, ha cominciato la carriera nel Canon Yaound\u00e9. Dopo la partecipazione ai mondiali del 1994 \u00e8 stato acquistato dal , dove ha giocato per cinque anni, vincendo la Ligue 1 nel 1998. Era stato in procinto di passare al Manchester United, ma un grave infortunio a una gamba annull\u00f2 le trattative, oltre a fargli saltare il mondiale di Francia.\nSi \u00e8 trasferito al nel 1999, ma la stagione dopo \u00e8 subito tornato in Francia, all'Olympique Lyonnais, con cui ha vinto la Coupe de France nel 2001 e il campionato nel 2002. Ha fatto ritorno nella Premier League nel 2002, giocando in prestito nel . Ha segnato l'ultimo gol dei \"Citizens\" nel vecchio Maine Road, prima della sua prematura scomparsa.\nNazionale.\nNella propria nazionale Fo\u00e9 esord\u00ec giovanissimo, diventandone ben presto un pilastro a livello tecnico-tattico; in particolare risultava preziosa la sua capacit\u00e0 di interdizione in mezzo al campo in un calciatore capace di giocare anche a ridosso delle punte e dotato di un tiro molto potente. Era amico fraterno del capitano Rigobert Song con il quale aveva giocato quasi tutte le gare disputate in nazionale.\nLa morte.\nFo\u00e9 mor\u00ec il 26 giugno 2003 dopo essere collassato, nel cerchio di centrocampo, al 72' della semifinale di Confederations Cup giocata a Lione tra e . Soccorso da compagni ed avversari, \u00e8 deceduto dopo un'ora di tentativi di rianimazione effettuati negli spogliatoi dai risultati inutili.\nL'autopsia ha rivelato che la causa di morte \u00e8 stata un attacco cardiaco, causato da uno sproporzionato ventricolo sinistro (cardiomiopatia ipertrofica). Secondo molti medici la condizione era congenita (molto diffusa peraltro in Africa) e secondo alcuni specialisti la presenza di un defibrillatore allo stadio avrebbe salvato la vita all'atleta. Non sono state trovate tracce di sostanze dopanti nel suo organismo.\nTributi.\nNumerosi tributi al calciatore sono stati espressi. Dopo la scomparsa, oltre al ritiro della maglia numero 23 da parte del , si era profilata la possibilit\u00e0 di intitolare a Fo\u00e9 il nuovo stadio dei \"Citizens\".\nFo\u00e9 \u00e8 stato sepolto in una tomba realizzata presso uno stabile che porta il nome di \"Marc-Vivien Foe Sport Complex\", nel quartiere Okoui, a Yaound\u00e9.\nAlla sua memoria \u00e8 stato istituito il \"Premio Marc Vivien Fo\u00e9\" per il miglior calciatore africano del massimo campionato francese di calcio."}
{"id": "321617", "revid": "15756", "url": "https://it.wikipedia.org/wiki?curid=321617", "title": "Centrale elettronucleare Super-Ph\u00e9nix", "text": "La centrale elettronucleare Super-Ph\u00e9nix ospitava il reattore nucleare Superph\u00e9nix (o SPX). Questa centrale nucleare era installata presso il \"sito nucleare di Creys-Malville\", sulla riva destra del fiume Rodano, nel comune di Creys-M\u00e9pieu (che fino al 1989 si chiamava Creys-et-Pusignieu, nell'Is\u00e8re), a ad est di Lione, a dal confine svizzero e a da quello italiano.\n\"Superph\u00e9nix\" aveva una potenza di t (e) ed era il primo prototipo della filiera costruito a scala industriale, dopo alcune unit\u00e0 di taglia inferiore (Rapsodie e poi Ph\u00e9nix).\nNel 1994, un decreto trasforma Superph\u00e9nix in reattore di ricerca e di dimostrazione, ma questo decreto \u00e8 annullato nel 1997 dal Consiglio di Stato, malgrado un progetto economicamente valido e un tasso di carico di pi\u00f9 del 30% nel 1997.\nIl reattore e i suoi equipaggimenti associati costituivano l'installazione nucleare di base (INB) n\u00ba 91, esso smise di produrre energia elettrica nel 1996 e l'impianto venne chiuso commercialmente nel 1997. Attualmente il sito nucleare di Creys-Malville ospita 2 installazioni nucleari di base: \"Superph\u00e9nix\" (reattore in corso di smantellamento, INB n\u00ba 91) e un\"installazione nucleare di deposito di combustibile\" (\"Atelier pour l'\u00e9vacuation du combustible - APEC\", in uso fino al 2035, INB n\u00ba 141), vi lavorano circa 350 persone. EDF aveva previsto di installare presso il sito nucleare di Creys-Malville un secondo reattore, di tipo PWR, modello EPR, poi nel 2009 \u00e8 scelto il sito di Penly (poi il progetto \u00e8 abbandonato nel 2012).\n\"Superph\u00e9nix\" era un reattore nucleare sperimentale elettrogeno delle filiere dei reattori a neutroni rapidi e autofertilizzanti, del tipo reattore nucleare veloce autofertilizzante ( / ), del modello reattore nucleare veloce al sodio ( / -). Esso era quindi un reattore che generava da solo il suo combustibile \u2013 il plutonio-239, partendo dall'uranio-238 \u2013 utilizzando come fluido di lavoro e di raffreddamento il sodio liquido.\nIl nome del reattore proviene dal mitico uccello Fenice \u2013 che in francese si scrive \u00abPh\u00e9nix\u00bb \u2013 che rinasce dopo la morte dalle sue ceneri, come il nuovo combustibile nucleare al plutonio proviene dalle \u00abceneri\u00bb del combustibile usato.\nStoria.\nDue ipotesi hanno portato le autorit\u00e0 francesi a costruire Superph\u00e9nix: l'anticipazione di una crescita sostenuta del fabbisogno energetico e i limiti dell'estrazione dell'uranio. In tale scenario, solo i reattori autofertilizzanti (della filiera dei reattori a neutroni veloci) sembravano sostenibili.\nIl progetto di Superph\u00e9nix \u00e8 stato realizzato dal Commissariat \u00e0 l'\u00e9nergie atomique (CEA) per avere una tecnologia francese dopo l'abbandono della filiera \"uranio-grafite-gas\". La costruzione di Superph\u00e9nix coinvolge la societ\u00e0 industriale francese Novatome, attiva principalmente nel settore dei reattori a neutroni veloci, che riuniva ex agenti di Technicatome e dell'ex Groupement Atomique Atlantique Alsacienne, una societ\u00e0 che era operativa nella filiera francese dei reattori uranio-grafite-gas, filiera abbandonata nel 1969 a beneficio dei reattori ad acqua pressurizzata di progettazione statunitense.\n1974: Creazione della NERSA e inchiesta pubblica.\nIl \u00e8 pubblicato il decreto autorizzante la creazione della societ\u00e0 NERSA (Centrale nucl\u00e9aire europ\u00e9enne \u00e0 neutrons rapides SA). La NERSA \u00e8 il frutto di una collaborazione internazionale tra EDF (51%), Enel (33%) e SBK (16%). All'origine, un reattore a neutroni rapidi raffreddato al sodio doveva essere costruito in ogni paese partner: il \"SNR-300\" a Kalkar in Germania Ovest e il \"Prova Elementi di Combustibile\" a Brasimone in Italia. Questi due progetti furono poi abbandonati dopo il disastro di \u010cernobyl'.\nNell'autunno del 1974 \u00e8 stata condotta un'inchiesta pubblica per la creazione dell\"installazione nucleare di base Superph\u00e9nix\" SPX). Il , la stampa regionale annunci\u00f2 al pubblico questo progetto. Il a Bourgoin-Jallieu, due associazioni ambientaliste (\"Mouvement \u00c9cologique Rh\u00f4ne-Alpes\" e \"Association de sauvegarde pour le site de Creys-Malville\") fanno appello in tribunale per interrompere i lavori gi\u00e0 intrapresi da EDF, invocando la qualit\u00e0 della vita come diritto fondamentale. Questo tribunale si dichiara incompetente il 30 maggio, rigettando la domanda delle due associazioni ambientaliste che sono condannate a pagare le spese processuali.\nNell'aprile 1976, il primo ministro francese Jacques Chirac autorizz\u00f2 la NERSA a ordinare Superph\u00e9nix. La decisione di costruire Superph\u00e9nix fu presa senza nemmeno passare attraverso la commissione PEON, che era incaricata di orientare la produzione di energia nucleare. Valery Giscard d'Estaing, presidente della Repubblica francese, dichiar\u00f2 allora \u00abche con questo tipo di reattore e le sue riserve di uranio, la Francia avr\u00e0 tanta energia quanto l'Arabia Saudita con tutto il suo petrolio\u00bb.\nNel 1977 sono firmati il \"decreto di utilit\u00e0 pubblica\" (DUP), dal primo ministro francese Raymond Barre, e il \"decreto di autorizzazione di creazione\" (DAC), dal ministro dell'industria del commercio e dell'artigianato Ren\u00e9 Monory.\n1976-1977: Manifestazioni a Creys-Malville.\nUna prima manifestazione si svolse durante l'estate del 1976 e permette ai manifestanti di accedere al sito. Cacciati dalla polizia, i manifestanti si rifugiano nel quartiere, dove sono ospitati spontaneamente, durante diversi giorni, presso vari privati. Il , una nuova manifestazione contro il progetto ha luogo a Creys-Malville. Questa fu una delle pi\u00f9 importanti manifestazioni nella storia del movimento antinucleare francese. A seguito di violenti scontri tra manifestanti e polizia, vi fu la morte di un manifestante di 31 anni, Vital Michalon (1946-1977), un centinaio di manifestanti e una decina tra le forze dell'ordine furono feriti.\n1982: Attacco al cantiere.\nNella notte del 18 gennaio 1982 venne effettuato un attacco con razzi contro la centrale non ancora completata da un gruppo \"eco-pacifista\". Cinque razzi vennero lanciati utilizzando un lanciatore RPG-7 di fabbricazione russa. L'edificio di contenimento non ancora completo venne danneggiato da due razzi, i quali per poco mancarono il nocciolo del reattore ancora vuoto, senza fare vittime.\nL'8 maggio 2003, Cha\u00efm Nissim, che nel 1985 venne eletto nel governo del cantone di Ginevra nel Partito Ecologista Svizzero, ammise l'esecuzione dell'attacco. Afferm\u00f2 che le armi furono ottenute da Rote Armee Fraktion grazie a Carlos lo Sciacallo e alle Cellule comuniste combattenti, un'organizzazione terrorista belga ispirata al comunismo.\n1984-87: Messa in servizio e primo incidente.\nIl riempimento in sodio del reattore della centrale \u00e8 effettuato nel 1984. La centrale entra in servizio il con la prima reazione a catena ed \u00e8 collegata alla rete elettrica il . Secondo il dati della AIEA, il reattore produce di energia nel 1986, poi nel 1987, con rispettivamente un fattore di carico annuale del 15,6% e del 7,7%.\nL' avviene una fuga di di sodio liquido in una botte di stoccaggio del combustibile nucleare. Questa botte \u00e8 un recipiente cilindrico nel quale si lascia raffreddare il combustibile usato un certo periodo, in attesa di trasferirlo o verso il nocciolo del reattore o verso l'esterno. Questa fuga fu dovuta ad un acciaio non adeguato, cosa che comporter\u00e0 la fissurazione delle saldature e una fuga di sodio, un incidente classificato al livello 2 (\"guasto\") nella scala INES. Il , il ministro dell'industria delle poste e del turismo Alain Madelin decide di fermare il reattore.\n1989-90: Riavviamento e nuove manifestazioni.\nIl riavviamento del reattore \u00e8 autorizzato il con un decreto del primo ministro francese Michel Rocard. Secondo i dati della AIEA, la centrale produce di energia nel 1989, poi nel 1990, con rispettivamente un fattore di carico annuale del 16,7% e del 5,6%.\nNel 1989, si costituisce il \"Comit\u00e9 europ\u00e9en contre Superph\u00e9nix\", raggruppante decine di associazioni e organizzazioni di diversi paesi europei, tra cui la Francia, la Svizzera e l'Italia. Il , delle manifestazioni sono organizzate in diverse citt\u00e0 in Francia, Svizzera e Italia sul tema \u00abTchernobyl 4 ans apr\u00e8s, Malville aujourd'hui\u00bb (\"\u010cernobyl' 4 anni dopo, Malville oggi\").\n1990: Due incidenti.\nNel periodo in cui il reattore era di nuovo fermo dal , avviene un secondo \"guasto\" di livello 2 nella scala INES il . Una fuga di sodio su uno dei 4 circuiti primari impone lo svuotamento immediato di tutto il circuito incriminato (). In effetti, il sodio deve essere mantenuto puro in ogni circostanza per evitare in particolare che delle impurit\u00e0 (ossidi, idruri, particelle metalliche, ecc.) non vengano ad ostruire il circuito di raffreddamento. La purificazione correlativa del sodio durer\u00e0 8 mesi.\nIl , l'avvio di una marcia antinucleare e pacifista avviene davanti Superph\u00e9nix. Questa marcia, chiamata \"P\u00e9lerinage International pour la Paix\" (\"Pellegrinaggio Internazionale per la Pace\"), \u00e8 durata un mese e mezzo, ha raggruppato 70 persone di 12 paesi differenti, ed \u00e8 terminata a Saintes-Maries-de-la-Mer, nelle Bocche del Rodano, il .\nIl , una parte del tetto della sala delle turbine cede sotto il peso di di neve, questo crollo necessiter\u00e0 la ricostruzione della superstruttura della met\u00e0 dell'edificio. Il reattore era all'arresto quel giorno. L'edificio dell'alternatore e del reattore sono separati, il crollo non avrebbe quindi potuto aver delle gravi conseguenze secondo i portavoce di EDF.\n1994: Riavviamento, nuova manifestazione, cambio di missione e nuovo incidente.\nIl , il quotidiano Le Monde titola \u00ab\"Dopo tre anni e mezzo di arresto del surgeneratore, le autorit\u00e0 di sicurezza propongono un riavvio di Superph\u00e9nix sotto condizioni\"\u00bb. Durante tutto l'anno 1994, la centrale produce solamente di elettricit\u00e0, con un fattore di carico di 0,1%.\nIl , una marcia Malville-Matignon contro Superph\u00e9nix riunisce gli \"Europ\u00e9ens contre Superph\u00e9nix\", il \"Comit\u00e9 Malville\", \"Contratom\" (Svizzera), la , Greenpeace, il , il WWF e pi\u00f9 di 250 associazioni di Francia, Svizzera, Italia e Germania. Dei militanti avevano distribuito delle false banconote da 100 franchi sulle quali si leggeva, da un lato \u00abSuper-Ph\u00e9nix co\u00fbte 100 francs toutes les cinq secondes\u00bb (\"Superph\u00e9nix costa 100 franchi ogni cinque secondi\") e dall'altro lato \u00abNe pourrions-nous rien faire de mieux de cet argent?\u00bb (\"Non potremmo fare di meglio di questi soldi?\"). La Banca di Francia presenta denuncia per contraffazione di moneta.\nNel luglio 1994, la missione iniziale di Superph\u00e9nix \u2013 produrre elettricit\u00e0 \u2013 viene modificata dalla pubblicazione di un decreto (dell'). Superph\u00e9nix diventava un semplice \u00ablaboratorio di ricerca e dimostrazione\u00bb, nel quale la produzione di elettricit\u00e0 non era pi\u00f9 una priorit\u00e0.\nNel dicembre 1994 si verific\u00f2 un quarto \"guasto\" importante: una perdita di argon in uno scambiatore di calore sodio-sodio posto all'interno del reattore stesso. La ristrutturazione durer\u00e0 7 mesi.\n1995: Riavviamento e battaglia giuridica.\nSuperph\u00e9nix \u00e8 riavviato nel settembre 1995, questa fu l'occasione di una vigorosa lotta tra il ministro dell'Ambiente Corinne Lepage e il ministro dell'Industria, della Posta e delle Telecomunicazioni Franck Borotra: a causa di irregolarit\u00e0 legali, Corinne Lepage ha rifiutato di firmare il decreto di autorizzazione per il riavvio del reattore e ha implicitamente minacciato il primo ministro francese Alain Jupp\u00e9 di dimettersi. Inoltre, Corinne Lepage \u00e8 stata l'avvocato della Repubblica e Cantone di Ginevra nelle loro azioni legali volte alla chiusura del super-reattore. Secondo i dati dell'AIEA, la produzione di energia dell'impianto \u00e8 stata zero durante l'anno 1995.\nL'anno 1996 \u00e8 stato il miglior anno per quanto riguarda la produzione di elettricit\u00e0 della centrale, con di elettricit\u00e0, con un fattore di carico di 32,2%. Nel dicembre 1996 comincia un arresto programmato di sei mesi per il controllo decennale dei generatori di vapore, arresto che poi sar\u00e0 definitivo.\n1997: Decisione di arresto definitivo.\nNel febbraio 1997, mentre il rettore \u00e8 ancora in arresto, il Consiglio di Stato annulla il decreto di riavvio di Superph\u00e9nix preso nel luglio 1994, col motivo che la nuova missione (di ricerca e dimostrazione) affidata a Superph\u00e9nix avrebbe necessitato di una nuova inchiesta pubblica.\nIl , Lionel Jospin, Primo ministro francese del governo della \"sinistra plurale\", annuncia: \u00abSuperph\u00e9nix sera abandonn\u00e9\u00bb (\"Superph\u00e9nix sar\u00e0 abbandonato\"). Il governo ha preso la sua decisione e un decreto ministeriale del conduce all'arresto definitivo di Superph\u00e9nix. Le ragioni invocate, influenzate dalla pressione dell'opinione pubblica, furono che il debole prezzo dell'uranio non giustificata pi\u00f9 degli investimenti in questa filiera. Nel gennaio 1998, il Consiglio dei Ministri conferma che Superph\u00e9nix non sar\u00e0 riavviato. I critici argomentarono che la decisione di Jospin fosse dovuta pi\u00f9 al desiderio di contentare i suoi alleati politici che a considerazioni razionali. Comunque, il reattore non produsse elettricit\u00e0 per parte del tempo per malfunzionamenti, e per molto pi\u00f9 tempo per impedimenti di carattere politico e amministrativo.\nFin dall'arrivo al potere della \"sinistra plurale\", i Verdi hanno chiesto l'arresto e lo smantellamento di Superph\u00e9nix. Nell'aprile 1997, la Commissione per la produzione e il commercio dell'Assembl\u00e9e nationale ha rilevato che \u00abl'arr\u00eat imm\u00e9diat du r\u00e9acteur est, en tout \u00e9tat de cause, plus co\u00fbteux que la poursuite de l'activit\u00e9 m\u00eame grev\u00e9e d'un faible taux de disponibilit\u00e9 de l'infrastructure\u00bb (\"l'arresto immediato del reattore \u00e8, in ogni caso, pi\u00f9 costoso del proseguimento dell'attivit\u00e0, anche se essa \u00e8 soggetta a un tasso basso di disponibilit\u00e0 dell'infrastruttura\"). Inoltre, il rapporto del S\u00e9nat conclude, su un bilancio della Cour des comptes, che \u00abau total, compte tenu des hypoth\u00e8ses d'EDF, retarder l'arr\u00eat de l'exploitation de la centrale jusqu'\u00e0 la fin de la convention entre les partenaires dans NERSA, soit fin 2000, aurait probablement \u00e9t\u00e9 globalement neutre sur le plan financier.\u00bb (\"in totale, tenendo conto delle ipotesi di EDF, ritardare l'arresto dello sfruttamento della centrale fino alla fine della convenzione tra i partner nella NERSA, ovvero entro la fine del 2000, sarebbe probabilmente stato sostanzialmente neutro dal punto di vista finanziario\").\nNel luglio 1997, a seguito della decisione di chiudere Superph\u00e9nix, gli \"Europ\u00e9ens contre Superph\u00e9nix\" scompaiono e creano il \"R\u00e9seau Sortir du nucl\u00e9aire\".\nEstratto del rapporto del S\u00e9nat del 1998:\nI costi di compensazione degli azionisti stranieri di NERSA (la societ\u00e0 italiana Enel e la societ\u00e0 tedesca SBK), respinti dalla decisione del governo francese, sono stati compensati dalle forniture di elettricit\u00e0 da EDF a questi partner stranieri tra il 1996 e il 2000.\nIl Superph\u00e9nix \u00e8 stato l'ultimo reattore autofertilizzante veloce in Europa per la produzione civile di energia elettrica. Secondo un rapporto del 1996 della Cour des comptes il costo totale dell'impianto (spese di costruzione, di funzionamento e per l'arresto, meno i ricavi della produzione di elettricit\u00e0) sarebbe intorno ai 60 miliardi di franchi 9,14 miliardi di \u20ac del 1994.\nIl \u00e8 stato dichiarato lo scioglimento della soci\u00e9t\u00e9 anonyme denominata \"Centrale nucl\u00e9aire europ\u00e9enne \u00e0 neutrons rapides SA\" (NERSA).\nI reattori \"Superph\u00e9nix 2\" e \"European Fast Reactor\" (EFR), rimasti allo stadio di studi progettuali, dovevano essere i successori di Superph\u00e9nix.\nIl CEA ha iniziato nel 2010 a lavorare su un nuovo reattore a neutroni rapidi: ASTRID (\"Advanced Sodium Technological Reactor for Industrial Demonstration\"), un dimostratore tecnologico per i reattori nucleari di quarta generazione, da realizzare sul sito nucleare di Marcoule.\nIl , \u00e8 reso noto che Areva (in seguito Orano ) assicurer\u00e0 lo smantellamento dell'interno del reattore Superph\u00e9nix e il trattamento dei rifiuti, entro il 2024.\nDecostruzione e smantellamento.\nLe attivit\u00e0 legate alla decostruzione del reattore iniziano nel 1999. Tra il 1999 e il 2007 vengono effettuate delle attivit\u00e0 volte all'eliminazione dei rischi nucleari e allo smantellamento della parte \"non nucleare\" della centrale, in particolare: lo svuotamento del combustibile, lo smantellamento della sale delle macchine e degli altri equipaggiamenti \"non radioattivi\", la costruzione delle installazioni necessarie per il proseguimento dello smantellamento.\nLe ultime delle 650 barre di combustibile furono rimosse dal reattore il 18 marzo 2003 e sono ora stoccate in vasche di raffreddamento. Per quanto riguarda il sodio di raffreddamento, devono essere costruite delle unit\u00e0 per il suo trattamento. Al momento, si tratta di di sodio primario e di sodio secondario o dei circuiti ausiliari. Per la loro rimozione, il sodio viene mantenuto a una temperatura di perch\u00e9 sia liquido, e venga drenato verso l'impianto di trattamento chimico, chiamato TNA. Una volta giuntovi, viene trasformato in soda caustica tramite un processo chimico ben collaudato, gi\u00e0 provato a scala industriale nel 1993 a Cadarache ( di sodio) e nel reattore PFR di Dounreay ( di sodio); date le basse quantit\u00e0 di materiale in gioco, i pericoli di reazione sodio/acqua sono limitati. L'impiego contemporaneo di due linee per il drenaggio, permetter\u00e0 la rimozione di di metallo al giorno, cio\u00e8 all'anno.\nPer la stabilizzazione e la solidificazione della soda \u00e8 stato anche costruito nella vecchia sala turbine un impianto di miscelazione del cemento, in cui verranno prodotti dei blocchi di calcestruzzo, classificati per la loro radioattivit\u00e0 come VLLW (\"very low-level waste\"). Alla fine delle operazioni, le di sodio produrranno di soda che, miscelate con il cemento, produrranno , circa , di calcestruzzo.\nSecondo altre fonti si tratta di di sodio del circuito secondario e di di sodio radioattivo del circuito primario che attualmente si trova ancora nel nucleo del reattore e che deve essere mantenuto a di temperatura (con enormi consumi di elettricit\u00e0).\nGli anni tra il 2007 e il 2017 sono stati dedicati all'eliminazione dei rischi legati alla presenza del sodio radioattivo.\nTra il 2010 e il 2014, i di sodio del recipiente del reattore e del circuito secondario sono stati trasformati in soda caustica debolmente radioattiva, prima di essere mescolati con del cemento per formare dei blocchi di calcestruzzo: blocchi, ovvero . Questi blocchi sono stoccati sul sito, in attesa del loro trasferimento verso uno dei centri di stoccaggio dell'ANDRA. In parallelo, dal 2009, \u00e8 stato effettuato lo smantellamento degli equipaggiamenti nucleari: i grossi componenti, ovvero le 4 pompe primarie, gli 8 scambiatori intermedi e le 4 pompe secondarie, sono stati progressivamente ritirati, trattati, smontati ed evacuati. Dopo queste operazioni, la tappa seguente \u00e8 il taglio del \"recipiente\" (vessel) del reattore, che \u00e8 il pi\u00f9 grande al mondo. Una volta terminata questa operazione, il cantiere proseguir\u00e0 con la decostruzione degli edifici e lo smantellamento dei generatori di vapore fino alla bonifica dei terreni all'orizzonte 2030.\nNel 2015, il 55% della decostruzione del reattore \u00e8 completato. Lo svuotamento del \"recipiente\" (vessel) del rettore, che conteneva in origine di sodio radioattivo, \u00e8 stato completato, grazie all'utilizzo di un innovativo robot laser \"\", con il taglio delle tubature di connessione tra il circuito primario e il telaio di base che supportava i gruppi di combustibile. Il sodio \u00e8 stato trasformato in idrossido di sodio e compattato in blocchi di calcestruzzo. A questo punto comincia la decostruzione delle parti esterne del reattore.\nNel 2017, il cantiere di smantellamento prevede la \"messa in acqua del recipiente del reattore\", un'operazione decisiva e propedeutica alla sua apertura e alla sua decostruzione. Questa operazione inizia il e si termina il .\nNel 2018 \u00e8 stato aperto il coperchio del recipiente del reattore, seguir\u00e0 lo smantellamento delle parti interne del reattore e dei suoi equipaggiamenti; il completamento di tutte le operazioni di smantellamento e decostruzione \u00e8 previsto all'orizzone 2030.\nBilancio di Superphenix.\nOperativit\u00e0.\nIl bilancio dell'operativit\u00e0 di Superph\u00e9nix, nel periodo gennaio 1986 - novembre 1996 (10 anni e 11 mesi), pu\u00f2 essere sintetizzato in:\nIl fattore di disponibilit\u00e0 di energia \u00e8 stato del 9,2%, il fattore di operativit\u00e0 del 14,4% e il fattore di carico del 7,9%. Queste cifre estremamente basse si spiegano con i diversi periodi di indisponibilit\u00e0, dovuti a problemi politici, amministrativi o tecnici o a spegnimenti temporanei o a lavori sul reattore.\nLa potenza nominale della centrale era di , sebbene nel corso degli anni la sua disponibilit\u00e0 fu tra lo zero e il 33%. Con il passare del tempo, si generano altri problemi per un altro motivo: il sistema di raffreddamento del sodio liquido sub\u00ec corrosioni e perdite. Questi problemi vennero finalmente risolti e nel dicembre 1996 la potenza raggiunse il 90% della potenza nominale.\nL'impianto fu chiuso temporaneamente nel settembre 1990: due precedenti incidenti in quell'anno erano culminati in un terzo che innesc\u00f2 uno spegnimento automatico del reattore, e tre mesi dopo, il 13 dicembre 1990, sub\u00ec danni strutturali (crollo del tetto della sala macchine) in seguito a una forte nevicata. La produzione riprese nel 1994, dopo una nuova autorizzazione governativa.\nFino al mese di dicembre 1994, la centrale era stata connessa alla rete di EDF per 10 mesi e produsse di elettricit\u00e0, per un valore di circa 1 miliardo di franchi nel 1995. Nel 1996 la centrale fu connessa alla rete per 8 mesi e produsse , per un valore di 850 milioni di franchi.\nNel luglio 1994, un decreto trasform\u00f2 Superph\u00e9nix in reattore di ricerca e di dimostrazione, ma questo decreto fu annullato nel febbraio 1997 dal Consiglio di Stato, malgrado un progetto economicamente valido e un tasso di carico di pi\u00f9 del 30% nel 1997. A seguito di questo, la NERSA ha depositato una nuova autorizzazione per utilizzare la centrale; nel febbraio 1998 il governo decise di non accordare questa autorizzazione e nell'aprile notific\u00f2 alla NERSA di avviare il processo di arresto definitivo.\nIn 12 anni di vita, 4 anni e mezzo (53 mesi) vennero impiegati nell'esercizio normale della centrale, la maggior parte del tempo a potenza ridotta; 2 anni (25 mesi) di fermo per risolvere problemi tecnici dovuti al prototipo e altri 5 anni e mezzo (66 mesi) vennero persi per questioni politiche e amministrative.\nBilancio della produzione.\nLa produzione elettrica del reattore \"Superph\u00e9nix\" \u00e8 rimasta molto pi\u00f9 debole delle previsioni teoriche degli ingegneri di EDF. Se il reattore avesse funzionato alla potenza massima netta di tutto l'anno (per ore), la produzione sarebbe stata di all'anno, ovvero una produzione elettrica teorica di sul periodo 1986-1998. Tuttavia la produzione di elettricit\u00e0 totale su tutto il periodo di funzionamento, dal 1986 al 1998, \u00e8 stata di secondo \"Wise-Paris\" e di secondo l'AIEA. Queste cifre rappresentano quindi un fattore di carico medio (sul periodo 1986-1998) tra il 6,3% e il 7,9%.\nBilancio finanziario.\nIl prezzo della costruzione di Superph\u00e9nix \u00e8 stato stimato a , su una previsione di .\nNel rapporto pubblico annuale del 1996, la Cour des comptes, valuta il costo di Superph\u00e9nix al a 34,4 miliardi di franchi (del 1994); inoltre, nell'ipotesi di arresto del reattore al , essa stima il costo della centrale, dalla sua costruzione fino al suo smantellamento, a 68,8 miliardi di franchi (del 1994), ovvero altri 34,4 miliardi di franchi (del 1994).\nNel rapporto sui costi della filiera elettronucleare del 2012, la Cour des comptes valuta che Superph\u00e9nix \u00e8 costato in totale (del 2010, ovvero del 1994) sul periodo 1974-1997, costi comprensivi di costruzione, funzionamento, arresto (escluso lo smantellamento) e spese finanziarie.\nPer fare un bilancio completo, bisogna aggiungere anche il costo dello smantellamento, che era stimato dalla Cour des comptes nel 2008 a (del 2010), in diminuzione del 14% rispetto alla stima del 2001. Nel 2012, la Cour des comptes ha aggiornato il costo dello smantellamento a (del 2013), in aumento del 23,1% rispetto alla stima del 2001.\nDei dati economici che approvavano la prosecuzione dell'attivit\u00e0 di Superph\u00e9nix nonostante il suo significativo costo iniziale sono stati presentati dalla Commissione per la produzione e il commercio dell'Assemblea nazionale nell'aprile 1997:\nSecondo il rapporto della Commissione per la produzione e il commercio, il rilancio di Superph\u00e9nix era quindi economicamente sostenibile, cos\u00ec come anche indicato dalla successiva commissione d'inchiesta parlamentare del 1998.\nSuperph\u00e9nix aveva in effetti un costo operativo incomprimibile di 900 milioni di franchi all'anno, e si poteva sperare che generasse tra 1,5 e 2 miliardi di franchi all'anno (sapendo che il combustibile nucleare presente poteva consentire la produzione per 1.500 giorni interi, ossia 4 anni), a condizione di non avere altri problemi operativi (tecnici, politici o amministrativi).\nLe spese operative derivano principalmente da incidenti tecnici che hanno interessato la disponibilit\u00e0 dell'impianto.\nLa seconda causa di costi aggiuntivi era la mancanza di produzione di elettricit\u00e0 e quindi di entrate economiche. Superph\u00e9nix in 11 anni ha lavorato per 53 mesi, ha subito riparazioni per 25 mesi, ma \u00e8 stato arrestato per 54 mesi. La produzione di elettricit\u00e0 ha fornito solo 2 miliardi di franchi.\nIl culmine delle difficolt\u00e0 amministrative di Superph\u00e9nix \u00e8 stato raggiunto nel 1993 con il rinnovo dell'inchiesta pubblica di autorizzazione, che \u00e8 durata un anno, durante il quale l'impianto non poteva funzionare.\nTuttavia, va notato che Superph\u00e9nix \u00e8 stato chiuso nel 1997 dopo il suo miglior anno di funzionamento, durante il quale il fattore di carico ha raggiunto il 31%. Superph\u00e9nix era programmato per funzionare fino al 2015.\nImmagine della Francia.\nL'immagine dell'industria francese all'estero \u00e8 stata gravemente degradata dal progetto Superph\u00e9nix. Secondo il rapporto dell'Assemblea nazionale del 1998, la Francia appariva isolata in una filiera nucleare che sembrava abbandonata da molti paesi.\nGli azzardi del calendario hanno fatto s\u00ec che il disastro di \u010cernobyl' si sia verificato nello stesso periodo (aprile 1986) della messa in servizio di Superph\u00e9nix. La mancanza di trasparenza e gli errori di comunicazione in Francia sulle conseguenze del disastro di \u010cernobyl' hanno portato a una certa diffidenza dell'opinione pubblica nei confronti della sicurezza nucleare, e questa diffidenza si \u00e8 poi estesa alla filiera dei reattori a neutroni veloci (), il cui design \u00e8 molto diverso da quello del reattore nucleare RBMK sovietico.\nLa responsabilit\u00e0 sociale dei costruttori e degli operatori del reattore \u00e8 stata discussa tramite le informazioni diffuse dalle reti antinucleari internazionali (Greenpeace), nazionali (R\u00e9seau sortir du nucl\u00e9aire) e locali (Associations loi 1901, Comit\u00e9 Malville, ecc.). Oggi, la rete internet consente a molte organizzazioni di comunicare facilmente su queste problematiche.\nTuttavia, molti esperti che hanno partecipato al Generation IV International Forum concordano sul fatto che i reattori a neutroni veloci hanno un livello di sicurezza equivalente a quello di un reattore nucleare ad acqua pressurizzata. I \"reattori veloci autofertilizzanti al sodio\", quale \u00e8 Superph\u00e9nix, sono uno dei 6 sistemi tecnologici selezionati dal GIF per i futuri reattori nucleari civili di IV generazione.\nImpatto sull'opinione pubblica francese.\nLe conseguenze sono state anche gravi dal punto di vista dell'impatto sull'opinione pubblica in Francia:\nQuesta mancanza di comunicazione in Francia \u00e8 stata molto dannosa per l'immagine di una filiera, che presenta alcuni vantaggi e che \u00e8 stata poi scelta a livello internazionale dal Generation IV International Forum per i reattori nucleari di IV generazione:\nRitorno di esperienza sulla filiera.\nLo sfruttamento di Superph\u00e9nix \u00e8 stato accuratamente documentato da esperti in ingegneria della conoscenza, nei sistemi di intelligenza collettiva.\nDopo l'arresto del reattore il CEA, EDF e AREVA hanno iniziato a organizzare l'archivio di tutti i dati sul reattore in un database informatico comune alle tre imprese. Questo lavoro permette da un lato di preservare la memoria del passato e dall'altro lato di trasmettere delle conoscenze e avere un ritorno di esperienza per il futuro, in particolare in prospettiva della realizzazione dei reattori di IV generazione (ASTRID).\nLe competenze europee nella filiera industriale dei reattori a neutroni veloci sono state ampiamente mantenute, ma esse sono state ampiamente sfruttate anche da altri Paesi, in grado di recuperare l'esperienza industriale di altri e di creare reti di conoscenza: il Giappone (Monju), poi gli Stati Uniti, che, dopo aver chiuso il reattore Clinch River, si sono orientati alla ricerca sulla chiusura del ciclo del combustibile nucleare. Le ricerche sui reattori di IV generazione testimoniano dell'interesse per questo modello di reattore.\nIncidenti.\nIl reattore ha avuto tre guasti \"importanti\", che hanno causato 25 mesi di indisponibilit\u00e0 del reattore per i lavori di rimessa in servizio, a cui aggiungere altri 54 mesi di arresto a causa di procedure amministrative.\nSchema e funzionamento.\nSchema tecnico.\nIl progetto scelto per Superph\u00e9nix \u2013 che ricalcava quello di Ph\u00e9nix \u2013 \u00e8 stato quello di un \"reattore integrato\" (le tre grandi componenti del circuito primario \u2013 pompe, barre di controllo e scambiatori di calore \u2013 sono inseriti nella \"piscina\" principale) con tre cicli secondari. Questi avevano dei generatori di vapore modulari che permettevano di produrre il vapore acqueo necessario al funzionamento della turbina. Il circuito acqua-vapore produceva in maniera classica dell'elettricit\u00e0 attraverso una turbina a vapore. Tra i due era inserito un circuito secondario di sodio non contaminato, in modo da separare i rischi chimici legati al sodio dai rischi radioattivi del circuito primario.\nIl reattore pu\u00f2 essere suddiviso in tre parti principali:\nSuperp\u00e9nix era un reattore di t di potenza termica e di e di potenza elettrica lorda, entrambe nominali (e netta).\nPrincipio di funzionamento.\nIl reattore a neutroni veloci Superph\u00e9nix era un reattore progettato per sviluppare potenza paragonabile a quella di una centrale nucleare classica o di due centrali termoelettriche di grossa taglia: ovvero t e e, con quindi un rendimento lordo del 41,3%. Il combustibile principale del reattore \u00e8 il plutonio-239, ma era anche possibile usare MOX (miscela di plutonio e uranio impoverito) derivato dal riprocessamento. Lo sviluppo di questo combustibile, utilizzato anche nelle centrali nucleari classiche \u00e8 stato anche uno dei motivi invocati per lo smantellamento di Superph\u00e9nix.\nIl principio di funzionamento di Superph\u00e9nix \u00e8 quello di un reattore nucleare a fissione che utilizza neutroni veloci (quindi senza moderatore) e utilizza il sodio liquido come refrigerante nel circuito di raffreddamento primario. Ogni fissione di nucleo pesante rilascia circa . Di conseguenza, di combustibile fornisce circa di energia termica. Per un funzionamento a piena potenza () per 300 giorni all'anno, il consumo annuale di Superph\u00e9nix sarebbe stato di circa di plutonio. Questa cifra pu\u00f2 essere correlata alle di uranio arricchito di un reattore nucleare ad acqua pressurizzata.\nIl combustibile nucleare misto plutonio-uranio (MOX) richiesto da Superph\u00e9nix veniva fabbricato nel Atelier de technologie du plutonium (ATPu) di Cadarache. Il circuito di raffreddamento di Superph\u00e9nix era del tipo \"piscina\": il calore prodotto nel reattore Superphenix era asportato con il sodio liquido (a ). In effetti, era necessario che il materiale fosse un fluido refrigerante efficace (come l'acqua) e che non rallentasse i neutroni (diversamente dall'acqua). Questo primo circuito (primario) di sodio scambiava calore con un circuito secondario anch'esso di sodio, e solo a questo punto con un terzo circuito in cui veniva prodotto il vapore acqueo da mandare alle turbine.\nSuperph\u00e9nix aveva lo scopo di produrre pi\u00f9 plutonio di quanto non ne consumasse, questo \u00e8 il principio dell'autofertilizzazione o surgenerazione. Questa propriet\u00e0 \u00e8 dovuta al bilancio neutronico. Sono state condotte delle ricerche su Superphenix per sperimentare un tale tipo reattore di autofertilizzante. Queste ricerche si sono concentrate principalmente sulla neutronica e in particolare su un esame dettagliato del bilancio dei neutroni nel reattore. Queste ricerche sono state parzialmente interrotte dalla chiusura di Superph\u00e9nix, ma continuano nell'ambito del Generation IV International Forum.\nElettrodotto Superph\u00e9nix.\nA seguito della costruzione della centrale, \u00e8 stato costruito un elettrodotto aereo \"Albertville-Rondissone\" doppia terna ad altissima tensione da (lungo ), per trasportare l'eccesso di energia elettrica prodotto verso l'Italia al nodo elettrico di Rondissone. Il progetto era stato contestato per motivi paesaggistici e ambientali in quanto avrebbe attraversato zone incontaminate delle Alpi valdostane; in seguito alla chiusura della centrale nucleare, il Consiglio regionale della Valle d'Aosta ha richiesto lo smantellamento della linea, che non \u00e8 stato eseguito. I tralicci dell'elettrodotto sono stati pi\u00f9 volte oggetto di attentati.\nDibattito su Superph\u00e9nix.\nSuperph\u00e9nix \u00e8 stato sempre al centro di intense polemiche, i suoi sostenitori argomentavano in suo favore, mentre gli attivisti antinucleari argomentavano contro di lui. I Verdi sono stati contro Superph\u00e9nix sin dalla sua progettazione e costruzione e poi un'associazione nazionale chiamata \"R\u00e9seau Sortir du nucl\u00e9aire\" \u00e8 stata formata alla sua chiusura, riunendo centinaia di organizzazioni, comitati locali, associazioni ambientaliste, movimenti di cittadini e partiti.\nIl dibattito si \u00e8 svolto anche in Svizzera, il cui confine \u00e8 situato a meno di dal sito di Creys-Malville. Jacques Neirynck, professore alla Scuola politecnica federale di Losanna, e Alex D\u00e9cotte, giornalista di T\u00e9l\u00e9vision Suisse Romande, hanno contribuito alla riflessione dal 1988 con la pubblicazione del loro romanzo nel febbraio 1989 \"Et Malville explosa\", seguito da una versione rivista pubblicata ad agosto 1997 con il titolo \"Les cendres de Superph\u00e9nix\".\nRischi di incidenti e sicurezza.\nLa centrale conteneva plutonio e di sodio liquido, che si infiamma spontaneamente al contatto con l'aria quando \u00e8 molto caldo, ed esplode a contatto con l'acqua, producendo idrogeno quando esso \u00e8 in quantit\u00e0 molto inferiore all'acqua (ci\u00f2 non \u00e8 il caso in questo tipo di reattore). Inoltre, non si sa ancora come spegnere un incendio di oltre un centinaio di chilogrammi di sodio. Tuttavia \u00abdurante la combustione, il sodio liquido forma sulla sua superficie una crosta che impedisce al fuoco di svilupparsi in profondit\u00e0 e limita l'irradiazione di calore\u00bb, cosa che consente di avvicinarsi e di combatterlo, in contrasto con un incendio di idrocarburi, per esempio.\nGi\u00e0 nel 1976, un ingegnere di EDF \u2013 J.-P. Pharabod \u2013 afferma in \"Science et Vie\" (n\u00ba 703, aprile 1976) che \u00abil n'est pas d\u00e9raisonnable de penser qu'un grave accident survenant \u00e0 Superph\u00e9nix pourrait tuer plus d'un million de personnes\u00bb (\"non \u00e8 irragionevole pensare che un grave incidente occorso a Superph\u00e9nix potrebbe uccidere pi\u00f9 di un milione di persone\"), dichiarazione che ha innescato una vivace controversia in Francia sulla sicurezza di Superph\u00e9nix.\nUno dei problemi per la sicurezza \u00e8 l'aumento della viscosit\u00e0 del liquido di raffreddamento (sodio liquido) in caso di inquinamento mal controllato.\nInteresse dell'autofertilizzazione.\nNegli anni '70 e '80, ci si aspettava che il prezzo dell'uranio aumentasse drasticamente, rendendo cos\u00ec economicamente redditizi i reattori autofertilizzanti, in quanto poco consumatori di questa risorsa. Queste previsioni si sono rivelate troppo pessimistiche per tre motivi:\nDal 2005, tuttavia, c'\u00e8 stata una tendenza al rialzo del prezzo dell'uranio, poich\u00e9 le scorte sono diminuite e la produzione di uranio \u00e8 poco aumentata. Ecco perch\u00e9, secondo l'industria nucleare, l'autofertilizzazione rappresenta ancora una soluzione al problema della carenza di uranio. Infatti, le riserve di uranio (al livello attuale di consumo) sono stimate in circa 70 anni. Tuttavia, questa cifra riguarda solo l'uranio al prezzo corrente di mercato (80$ al kg). Esistono altri giacimenti (fosfati, acqua di mare), i cui costi di estrazione sono pi\u00f9 alti (rispettivamente 150$ e 350$ al kg), ma la risorsa \u00e8 molto importante, nell'ordine di . Il bilancio energetico dell'estrazione di uranio marino \u00e8 positivo per un fattore pari o superiore a 300. Queste risorse limitano fortemente l'interesse a sviluppare una filiera di reattori a neutroni veloci, tranne che in una configurazione di inceneritore di rifiuti nucleari di centrali elettronucleari convenzionali.\nL'energia dei neutroni veloci, a differenza dei reattori ad acqua pressurizzata, pu\u00f2 trasformare non solo tutti gli atomi pesanti iniziali, ma anche quelli, a vita lunga, generati dalla reazione nucleare: nettunio, plutonio, americio, curio, ecc. Inoltre, un reattore a neutroni veloci pu\u00f2 essere utilizzato come \"autofertilizzante\" (\"breeder\") per ottimizzare la resa del materiale (l'uranio naturale viene gradualmente trasformato in plutonio che viene bruciato a sua volta) o come \"bruciatore\" (\"burner\"), nel qual caso brucia l'eccesso di materiale fissile e consente in particolare di eliminare il plutonio militare.\nInfine, un reattore a neutroni veloci potrebbe accelerare la trasmutazione dei prodotti di fissione a vita lunga in prodotti a vita pi\u00f9 breve e quindi contribuire a ridurre la tossicit\u00e0 a lungo termine di questi rifiuti. Tali studi furono condotti su Superph\u00e9nix e sono poi continuati sul reattore Ph\u00e9nix, in conformit\u00e0 con la legge Bataille, \"relativa alle ricerche sulla gestione dei rifiuti radioattivi\".\nLe difficolt\u00e0 incontrate da Superph\u00e9nix, soprattutto per ragioni amministrative e, infine il suo arresto, non limitano l'interesse dei reattori autofertilizzanti veloci come soluzione duratura per l'industria nucleare. Jean-Marc Jancovici vede nell'autofertilizzazione una soluzione per il futuro per risolvere i problemi legati alla prevedibile carenza di combustibili fossili e al riscaldamento globale.\nConoscenze tecniche sviluppate.\nSuperph\u00e9nix ha permesso al CEA e a EDF di sviluppare tecniche all'avanguardia. Sono stati raccolti numerosi dati tecnologici, in particolare per quanto riguarda il liquido di raffreddamento: il sodio liquido. Queste conoscenza saranno utilizzate per lo sviluppo del reattore prototipo ASTRID da e. In effetti, il reattore nucleare veloce al sodio \u00e8 una delle filiere raccomandate dal Generation IV International Forum (GIF), che raggruppa delle grandi potenze nucleari civili, per lo sviluppo dei reattori nucleari di IV generazione, in particolare i membri attivi nello sviluppo di reattori di tipo sono Euratom, Francia, Giappone, Cina, Corea del Sud, Russia, Regno Unito e Stati Uniti.\nDecisione di costruzione / chiusura.\nSecondo gli oppositori, lo smantellamento di Superph\u00e9nix \u00e8 stato deciso senza consultazione pubblica, proprio come la sua costruzione. Al contrario, i suoi sostenitori sottolineano che l'abbandono di Superph\u00e9nix \u00e8 stato deciso da un semplice decreto, mentre la sua costruzione era in realt\u00e0 stata autorizzata da una legge (loi 72-1152), che un decreto si limitava a mettere in esecuzione.\nSecondo un rapporto della commissione parlamentare d'inchiesta sulla politica energetica della Francia, l'arresto di Superph\u00e9nix \u00e8 una decisione grave perch\u00e9:\nAnalisi delle cause del fallimento.\nSecondo Robert Bell, professore al Brooklyn College (CUNY), una delle cause del fallimento del progetto Superph\u00e9nix \u00e8 il fatto che i controlli erano insufficienti, i promotori del progetto erano anche quelli che dovevano controllarlo: al momento della costruzione il \"Service central de s\u00fbret\u00e9 des installations nucl\u00e9aires\" (SCSIN) era una piccola struttura dipendente del Minist\u00e8re de l'Industrie e recuperava le sue informazioni dal Commissariat \u00e0 l'\u00e9nergie atomique (CEA) che promuoveva Superph\u00e9nix. Questo legame di dipendenza tra controllori e controllati \u00e8 cambiato solo nel 1990, ma era troppo tardi."}
{"id": "321623", "revid": "181699", "url": "https://it.wikipedia.org/wiki?curid=321623", "title": "Comitato di S\u00e1ros", "text": "Il comitato di S\u00e1ros (in ungherese \"S\u00e1ros v\u00e1rmegye\", in slovacco \"\u0160ari\u0161sk\u00e1 \u017eupa\", in latino \"Comitatus Sarossiensis\") \u00e8 stato un antico comitato del Regno d'Ungheria, situato nell'attuale Slovacchia orientale. Capoluogo del comitato era la citt\u00e0 di Pre\u0161ov (in ungherese Eperjes).\nGeografia fisica.\nIl comitato di S\u00e1ros era situato geograficamente nei Carpazi e confinava con il territorio austriaco della Galizia, nonch\u00e9 con gli altri comitati di Szepes, Aba\u00faj-Torna e Zempl\u00e9n. Era attraversato dal fiume Torysa.\nStoria.\nLo S\u00e1ros si stacc\u00f2 prima del XIII secolo dal comitato di \"Novi Castri\" (dal nome della citt\u00e0 di \"Novum Castrum\", oggi Aba\u00fajv\u00e1r), del quale facevano parte anche i futuri comitati di Heves e Aba\u00faj. La regione prendeva il nome dal castello di \u0160ari\u0161sk\u00fd hrad, che fu la prima capitale; ve ne furono altre nel tempo, finch\u00e9 dal 1647 questa non fu stabilita a Pre\u0161ov.\nNel 1918 e ufficialmente, in seguito al Trattato del Trianon, nel 1920, l'intero comitato venne assegnato alla neonata Cecoslovacchia. Quando la Cecoslovacchia fu divisa, durante la Seconda guerra mondiale, il territorio fu assegnato alla Prima repubblica slovacca, per poi tornare alla Cecoslovacchia dopo la guerra. All'epoca, era principalmente abitato da slovacchi, con una minoranza rutena (ucraina) ai margini settentrionali.\nDall'indipendenza della Slovacchia (1993) l'antico comitato ha fatto parte della regione di Ko\u0161ice e poi di quella di Pre\u0161ov. Storicamente regione prosperosa, l'antico comitato di S\u00e1ros \u00e8 oggi un territorio piuttosto impoverito."}
{"id": "321624", "revid": "287204", "url": "https://it.wikipedia.org/wiki?curid=321624", "title": "Kim St-Pierre", "text": "\u00c8 stata la prima donna nella storia dello sport interuniversitario canadese a vincere una gara della stagione regolare maschile: nel 2003, quando militava nella squadra della McGill University (sconfissero la Ryerston University).\n\u00c8 stata tre volte campionessa olimpica con la sua nazionale in altrettante edizioni del torneo olimpico femminile di hockey su ghiaccio: a , a e a ."}
{"id": "321625", "revid": "287204", "url": "https://it.wikipedia.org/wiki?curid=321625", "title": "Epitaffio", "text": "Lepitaffio o epitafio (, ossia \"ci\u00f2 che sta sopra al sepolcro\") \u00e8 un'iscrizione funebre avente come scopo onorare e ricordare un defunto. Generalmente, ma non sempre, si tratta di uno o pi\u00f9 versi di una poesia: molti poeti hanno infatti composto il proprio epitaffio.\nUn buon epitaffio deve avere sempre qualcosa che resti impresso, o faccia pensare: un espediente abbastanza diffuso \u00e8 \"parlare\" direttamente a chi legge, dando un avviso sul significato della mortalit\u00e0. Alcuni epitaffi enumerano i grandi risultati ottenuti (un politico o un militare di carriera nominer\u00e0, per esempio, il numero degli anni di servizio al Paese).\nStoria.\nNell'antica Grecia, specialmente ad Atene, l'epitaffio era un'orazione funebre pubblica in onore dei soldati caduti durante l'anno trascorso.\nNell'antica Roma l'epitaffio si confuse con la \"laudatio funebris\", pronunciata da un figlio o da un parente del morto.\nIn seguito, per estensione, il nome epitaffio indic\u00f2 anche la semplice iscrizione tombale.\nIn letteratura.\nLa forma dell'epitaffio fu utilizzata dal poeta statunitense Edgar Lee Masters nella sua opera \"Antologia di Spoon River\"."}
{"id": "321627", "revid": "439868", "url": "https://it.wikipedia.org/wiki?curid=321627", "title": "Skala", "text": "Skala \u00e8 un importante centro turistico dell'ex-comune di Elios Pronni che occupa la parte sud orientale dell'isola di Cefalonia. Il centro \u00e8 a 37 chilometri da Argostoli.\nEconomia.\nTurismo.\nIl turismo si \u00e8 sviluppato in maniera impetuosa dall'ultimo decennio del XX secolo, grazie soprattutto all'apertura di una strada litoranea da Skala a Poros, scalo dei traghetti provenienti da Killini (Peloponneso). Vi sono stati aperti numerosi alberghi di categoria superiore con una capacit\u00e0 ricettiva di circa 1600 posti letto nel solo litorale di Skala. La tradizionale economia rurale ne \u00e8 stata nettamente stravolta. Sussiste ancora la pastorizia nell'entroterra del comune.\nSkala era gi\u00e0 apprezzata dagli antichi Romani, come dimostra il ritrovamento di una villa con bei mosaici nei dintorni.\nStoria.\nLa zona era abitata fin da epoca preistorica, come dimostrano vari reperti archeologici provenienti da alcune grotte in localit\u00e0 Sakko e Munda. A due chilometri di distanza da Skala, sulla strada per Poros, si trova la piccola chiesa di San Giorgio, interessante perch\u00e9 fu costruita con materiale ricavato da un tempio antecedente del VII secolo a.C., dedicato ad Apollo, le cui fondamenta sono ancora visibili.\nSkala fu completamente distrutta dal terribile terremoto del 1953. \nGli abitanti rinunziarono a ricostruire il villaggio e si trasferirono sul litorale; le rovine del vecchio abitato sono oggi ancora visibili.\nFauna.\nOgni estate sul litorale in localit\u00e0 di Munda le tartarughe marine depongono le loro uova."}
{"id": "321628", "revid": "124549631", "url": "https://it.wikipedia.org/wiki?curid=321628", "title": "Brooks &amp; Dunn", "text": "Brooks &amp; Dunn sono stati un duo statunitense di musica country, composto da Kix Brooks e Ronnie Dunn. Sia Brooks che Dunn hanno avuto una carriera da cantautori solisti prima della formazione del gruppo.\nCome duo hanno debuttato nel 1991 e da allora hanno vinto il \"Vocal Duo Award\" della Country Music Association dal 1992 al 2005, eccetto nel 2000, cos\u00ec come l\"Album of the Year\" nel 1994 e l\"Entertainer of the Year\" del 1996.\nIl duo ha vinto in totale 19 premi CMA.\nSuonarono anche musica per balli in linea (le line dances). Uno dei loro maggiori successi nelle line dances \u00e8 \"Boot Scootin' Boogie\".\nIl 10 agosto 2009, Brooks &amp; Dunn hanno annunciato che si sarebbero divisi tramite questa dichiarazione sul loro sito web: "}
{"id": "321629", "revid": "767487", "url": "https://it.wikipedia.org/wiki?curid=321629", "title": "Yma Sumac", "text": "Il suo nome d'arte \u00e8 stato scritto anche come Ymma Sumak e Imma Sumack.\nNegli anni cinquanta fu una delle pi\u00f9 note esponenti della musica esotica. Viene ricordata principalmente per la sua voce che, all'epoca, copriva un'estensione di quattro o cinque ottave (i pareri sono discordi).\nNon senza qualche controversia, a lei viene attribuito il merito di aver cantato la nota pi\u00f9 acuta mai registrata da una voce femminile (superando Erna Sack) nella canzone \"Chuncho\".\nBiografia.\nL'anno e il luogo della sua nascita variano a seconda delle diverse biografie pubblicate: il primo \u00e8 compreso tra il 1921 ed il 1929. Secondo alcune fonti non sarebbe nata a Ichoc\u00e1n, bens\u00ec a Lima o nella periferia della capitale, tuttavia la sua famiglia possedeva una fattoria a Ichoc\u00e1n, dove trascorse la maggior parte della sua infanzia.\nSul suo personaggio, forse per crearne il mito, circolarono molte voci: di lei si disse, ad esempio, che fosse una principessa inca diretta discendente dell'imperatore Atahualpa e anche che non fosse peruviana, bens\u00ec newyorchese o canadese col vero nome di \"Amy Camus\", di cui \"Yma Sumac\" \u00e8 la lettura a rovescio, diceria nata dal fatto che aveva la doppia nazionalit\u00e0. In Quechua, Yma Sumac viene tradotto come \"che bella!\", oppure \"che bellezza!\" (in grafia standard Quechua moderna: \"ima sumaq\").\nSi esib\u00ec per la prima volta alla radio nel 1942 e spos\u00f2 il compositore e direttore d'orchestra Mois\u00e9s Vivanco il 6 giugno dello stesso anno.\nCol nome di \"Imma Sumack\" incise nel 1943 in Argentina una raccolta di 18 brani della tradizione popolare peruviana accompagnata dall'orchestra di Vivanco, la \"Compa\u00f1\u00eda Peruana de Arte\", un ensemble di 46 musicisti e danzatori indios.\nNel 1946 Yma Sumac e Vivanco si trasferiscono a New York, dove si esibiscono come \"Inca Taky Trio\", con Mois\u00e9s Vivanco alla chitarra, Cholita Rivero (cugina della Sumac) voce contralto e ballo e Yma Sumac soprano. Il trio sigler\u00e0 un contratto con la Capitol Records nel 1950.\nNegli anni successivi incise una serie di dischi in cui venivano riarrangiati nello stile di Hollywood una serie di brani della tradizione popolare sudamericana e inca.\nLa sua voce straordinaria e la presenza scenica ne decretarono il successo.\nAll'apice della popolarit\u00e0 comparve in film a soggetto esotico - \"Il segreto degli Incas\" (1954), \"Omar Khayyam\" (1957).\nDivenne cittadina degli Stati Uniti il 22 luglio 1955.\nNel 1951 partecipa al musical Flahooley.\nNel 1957 divorzi\u00f2 dal marito per poi sposarlo nuovamente due anni dopo e divorziare di nuovo nel 1965.\nDa questo matrimonio, ebbero un figlio, Charles, nato nel 1949, morto nel 1953. Nel 1961, apparentemente per far fronte a difficolt\u00e0 finanziarie, Yma Sumac e l'Inca Taky Trio iniziarono un \"tour\" mondiale durato cinque anni che li port\u00f2 in Unione Sovietica, Europa, Asia e America Latina.\nDel loro concerto di Bucarest, in Romania, rimane l'album \"Recital\", unico suo disco dal vivo. Dopo il tour le sue apparizioni divennero pi\u00f9 sporadiche.\nNel 1971 pubblica un disco di musica rock, \"Miracles\", e torna a vivere in Per\u00f9. Sul finire degli anni settanta torna negli Stati Uniti dove continua a esibirsi in varie citt\u00e0.\nNel 1987 incide anche una canzone per l'album \"Stay Awake\", una collezione di rifacimenti di canzoni dei film di Walt Disney.\nTra le sue ultime apparizioni, alcuni concerti nell'estate del 1996 e del 1997, all'interno del \"Montreal International Jazz Festival\".\nSi spegne a Los Angeles il 1\u00ba novembre 2008 a 86 anni.\nOnorificenze.\nHollywood Walk of Fame, Usa\nYma Sumac nella cultura di massa.\nIl suo nome viene menzionato nella canzone \"Joe le taxi\" di Vanessa Paradis (1987), nella canzone \"Mother Fist\" di Marc Almond (1987) e nel romanzo \"Il guaritore\" di Carlo Sgorlon (1993).\nLa sua voce accompagna lo spot del 1998 della campagna Red Passion Campari e lo spot 2020 per Apple iPhone 12 con un remix di Gopher Mambo."}
{"id": "321631", "revid": "767487", "url": "https://it.wikipedia.org/wiki?curid=321631", "title": "Numero di Archimede", "text": "Il numero di Archimede (da non confondere con la costante di Archimede, \u03c0) \u00e8 un numero adimensionale che caratterizza il moto di un corpo all'interno di un fluido dovuto alla differenza di densit\u00e0 tra i due materiali.\nPrende il nome dal matematico greco Archimede di Siracusa (287 a.C. \u2013 212 a.C.).\nDefinizione matematica.\nIl numero di Archimede \u00e8 definito come:\ndove:\nApplicazioni.\nQuando si analizza la convezione mista di un fluido, questo gruppo adimensionale permette di confrontare il \"peso\" dei meccanismi di convezione naturale e forzata: per Ar\u00bb1, dominano i meccanismi di convezione naturale mentre per Ar\u00ab1 domina la convezione forzata.\nInterpretazione fisica.\nIl numero di Archimede \u00e8 il rapporto tra la forza di galleggiamento agente su un corpo di densit\u00e0 \u03c1 immerso in un fluido e il prodotto di viscosit\u00e0 dinamica e cinematica del fluido stesso.\nPu\u00f2 essere anche visto come il rapporto tra la forza gravitazionale e la forza viscosa dovuta a differenze di densit\u00e0."}
{"id": "321636", "revid": "110157", "url": "https://it.wikipedia.org/wiki?curid=321636", "title": "Comitato di Aba\u00faj-Torna", "text": "Il comitato di Aba\u00faj-Torna (in ungherese \"Aba\u00faj-Torna v\u00e1rmegye\", in slovacco \"Abovsko-turnianska \u017eupa\", in latino \"Comitatus Abaujvariensis et Tornensis\") \u00e8 stato un antico comitato del Regno d'Ungheria, oggi situato a cavallo tra l'Ungheria nordorientale e la Slovacchia orientale. Capoluogo del comitato era la citt\u00e0 di Kassa (oggi \"Ko\u0161ice\"). Nel primo censimento del regno svolto nel 1869 la popolazione del comitato di Aba\u00faj era di 166.666 abitanti mentre quella del comitato di Torna di 23.176 abitanti\nGeografia fisica.\nIl comitato di Aba\u00faj-Torna confinava con gli altri comitati di G\u00f6m\u00f6r-Kishont, Szepes, S\u00e1ros, Zempl\u00e9n e Borsod.\nStoria.\nIl comitato di Aba\u00faj-Torna deve la sua origine all'antica fusione dei due comitati Aba\u00faj e Torna. Amministrativamente questi due comitati vennero spesso uniti nella storia e per l'ultima volta dal 1882 alla fine della Prima guerra mondiale.\nIn seguito al Trattato del Trianon (1920) la parte settentrionale del comitato (incluso il capoluogo) venne assegnata alla neonata Cecoslovacchia; la parte meridionale rimase invece sotto sovranit\u00e0 ungherese, formando un comitato con nome invariato, ma con capoluogo Sziksz\u00f3.\nNell'ottobre 1938 gran parte della porzione cecoslovacca dell'antico comitato venne occupata dall'Ungheria a seguito del Primo Arbitrato di Vienna e la citt\u00e0 di Ko\u0161ice ne ridivenne il capoluogo. Alla fine della seconda guerra mondiale vennero ripristinati i confini previsti dal Trattato del Trianon e la parte ungherese del comitato venne fusa con il comitato di Borsod e con una parte del comitato di Zempl\u00e9n a creare l'attuale provincia di Borsod-Aba\u00faj-Zempl\u00e9n.\nLa parte settentrionale del comitato che si trova in Slovacchia fa oggi parte della regione di Ko\u0161ice.\nSuddivisione amministrativa.\nComitato di Aba\u00faj.\nNel 1869 il comitato di Aba\u00faj era siddiviso in 1 comitato urbano (\"t\u00f6rv\u00e9nyhat\u00f3s\u00e1gi jog\u00fa v\u00e1ros\"), il capoluogo Kassa con 21.742 abitanti, e i seguenti 5 distretti (\"j\u00e1r\u00e1s\")\nComitato di Torna.\nNel 1869 il comitato di torna era suddiviso nei seguenti 2 distretti"}
{"id": "321637", "revid": "32698", "url": "https://it.wikipedia.org/wiki?curid=321637", "title": "Numeri di Archimede", "text": ""}
{"id": "321641", "revid": "92723", "url": "https://it.wikipedia.org/wiki?curid=321641", "title": "JavaServer Faces", "text": "JavaServer Faces (JSF) \u00e8 una tecnologia Java, basata sul design pattern architetturale Model-View-Controller (MVC), il cui scopo \u00e8 quello di semplificare lo sviluppo dell'interfaccia utente (UI) di una applicazione web; pu\u00f2 quindi essere considerata un framework per componenti lato server di interfaccia utente.\n\u00c8 descritta da un documento di specifiche (JSR 372) alla cui stesura hanno partecipato i membri del Java Community Process. \u00c8 interessante osservare che uno dei principali artefici di questa tecnologia \u00e8 stato Craig R. McClanahan, allora dipendente di Sun Microsystems e creatore del popolare framework Struts. Di JavaServer Faces esistono alcune implementazioni: oltre a quella di Oracle, detta Mojarra JavaServer Faces. Framework basati sulle jsf sono: PrimeFaces, BootsFaces, Icefaces e RichFaces.\nStruttura.\nUn applicativo Java Server Faces \u00e8 composto da:\nFacesServlet.\nFacesServlet \u00e8 una classe che fa parte del framework ed implementa la specifica Servlet. Intercetta le richieste che arrivano al web server e gestisce tutto il ciclo di vita delle pagine e dei backing beans.\nAffinch\u00e9 questa servlet possa svolgere il suo compito, \u00e8 necessario aggiungerla al file codice_3 del nostro applicativo web:\n&lt;?xml version=\"1.0\" encoding=\"UTF-8\"?&gt;\n&lt;web-app xmlns=\"http://xmlns.jcp.org/xml/ns/javaee\" xmlns:xsi=\"http://www.w3.org/2001/XMLSchema-instance\" xsi:schemaLocation=\"http://xmlns.jcp.org/xml/ns/javaee web-app_4_0.xsd\" version=\"4.0\"&gt;\n &lt;servlet&gt;\n &lt;servlet-name&gt;facesServlet&lt;/servlet-name&gt;\n &lt;servlet-class&gt;javax.faces.webapp.FacesServlet&lt;/servlet-class&gt;\n &lt;/servlet&gt;\n &lt;servlet-mapping&gt;\n &lt;servlet-name&gt;facesServlet&lt;/servlet-name&gt;\n &lt;url-pattern&gt;*.xhtml&lt;/url-pattern&gt;\n &lt;/servlet-mapping&gt;\n&lt;/web-app&gt;\nConfigurazione.\nLa configurazione pu\u00f2 essere svolta mediante files XML o annotations.\nPer effettuare la configurazione via XML, \u00e8 possibile usare il file codice_4, un esempio \u00e8 il seguente:\n&lt;?xml version=\"1.0\" encoding=\"UTF-8\"?&gt;\n&lt;faces-config xmlns=\"http://xmlns.jcp.org/xml/ns/javaee\" xmlns:xsi=\"http://www.w3.org/2001/XMLSchema-instance\" xsi:schemaLocation=\"http://xmlns.jcp.org/xml/ns/javaee http://xmlns.jcp.org/xml/ns/javaee/web-facesconfig_2_3.xsd\" version=\"2.3\"&gt;\n &lt;!-- Inserire qui eventuali configurazioni necessarie --&gt;\n&lt;/faces-config&gt;\nUn file che, invece, \u00e8 necessario per attivare la componente Context and Dependency Injection, che si occupa dei backed beans, \u00e8 codice_5. Un esempio:\n&lt;?xml version=\"1.0\" encoding=\"UTF-8\"?&gt;\n&lt;beans xmlns=\"http://xmlns.jcp.org/xml/ns/javaee\" xmlns:xsi=\"http://www.w3.org/2001/XMLSchema-instance\" xsi:schemaLocation=\"http://xmlns.jcp.org/xml/ns/javaee http://xmlns.jcp.org/xml/ns/javaee/beans_1_1.xsd\" bean-discovery-mode=\"all\"&gt;\n &lt;!-- Inserire qui eventuali configurazioni necessarie --&gt;\n&lt;/beans&gt;\nFacelets.\nLe facelets hanno sostituito le Java Server Pages come tecnologia preferita per il lato view nella versione 2.0 di JSF, in quanto il ciclo di vita di una JSP \u00e8 molto semplice, mentre il ciclo di vita di una facelet pu\u00f2 essere molto elaborato.\nEcco un esempio di facelet che visualizza informazioni sul browser usato dall'utente:\n&lt;!DOCTYPE html&gt;\n&lt;html lang=\"en\" xmlns=\"http://www.w3.org/1999/xhtml\" xmlns:f=\"http://xmlns.jcp.org/jsf/core\" xmlns:h=\"http://xmlns.jcp.org/jsf/html\"&gt;\n &lt;h:head&gt;\n &lt;title&gt;User agent&lt;/title&gt;\n &lt;/h:head&gt;\n &lt;h:body&gt;\n &lt;/h:body&gt;\n&lt;/html&gt;\nBacked beans.\nPer \"backed bean\" si intende una classe visibile e modificabile all'interno del framework. Possiamo trasformare una qualunque classe in un backed bean. Ad esempio:\nimport javax.enterprise.context.RequestScoped;\nimport javax.inject.Named;\n@Named\n@RequestScoped\npublic class BackedBeanExample {\n private String attributeName = \"Default value\";\n public String getAttributeName() {\n return attributeName;\n public void setAttributeName(String attributeName) {\n this.attributeName = attributeName;\nIl listato qui sopra definisce un backed bean avente nome identico a quello della classe, ma con la prima lettera minuscola, quindi codice_6. Questo bean ha un attributo di tipo stringa che si chiama codice_7, che ha un valore di default che \u00e8 codice_8.\nPossiamo usare questo bean all'interno di una facelet nel modo seguente:\n&lt;!DOCTYPE html&gt;\n&lt;html lang=\"en\" xmlns=\"http://www.w3.org/1999/xhtml\" xmlns:h=\"http://xmlns.jcp.org/jsf/html\"&gt;\n &lt;h:head&gt;\n &lt;title&gt;Backed bean example&lt;/title&gt;\n &lt;/h:head&gt;\n &lt;h:body&gt;\n &lt;/h:body&gt;\n&lt;/html&gt;\nCritiche.\nNel Technology Radar del gennaio 2014, ThoughtWorks ha scritto:\nThoughtWorks consiglia di evitare questa tecnologia, in quanto cerca di astrarre su cose (HTML, CSS e HTTP) su cui non \u00e8 il caso di astrarre e che gli altri framework non astraggono. Inoltre, sempre secondo il report, JSF cerca di creare degli stati sopra al protocollo HTTP che \u00e8 privo di stati, ci\u00f2 causerebbe tanti problemi collegati ad uno stato condiviso mantenuto a lato server.\nRisposte alle critiche.\nIl 12 febbraio 2014, \u00c7a\u011fatay \u00c7ivici il capo sviluppatore di PrimeFaces, ha risposto alle critiche di ThoughtWorks con un articolo intitolato \"JSF non \u00e8 pi\u00f9 ci\u00f2 che ti hanno raccontato\". Nell'articolo viene spiegato che le critiche non tengono conto delle evoluzioni pi\u00f9 recenti che il framework ha avuto e che mantenere uno stato lato server rende lo sviluppo di applicazioni web pi\u00f9 semplice. \u00c7a\u011fatay \u00c7ivici nota che le critiche si riferiscono alla versione 2.0 del framework ed ignora il supporto ad AJAX. Nella risposta fa vedere quanto sia facile creare con PrimeFaces un applicativo web che usa bootstrap ed effettua chiamate AJAX."}
{"id": "321647", "revid": "118963498", "url": "https://it.wikipedia.org/wiki?curid=321647", "title": "Consolato", "text": ""}
{"id": "321648", "revid": "767487", "url": "https://it.wikipedia.org/wiki?curid=321648", "title": "Rispetto (album Zucchero Fornaciari)", "text": "Rispetto \u00e8 il terzo album in studio del cantante italiano Zucchero Fornaciari, pubblicato il 28 aprile 1986 dalla Polydor Records.\nIl disco.\nQuest'album fu pubblicato dopo la partecipazione di Zucchero al Festival di Sanremo del 1986 con il brano \"Canzone triste\", che non aveva ottenuto successo nelle classifiche del festival (penultima nella categoria Big), ma che fu una delle canzoni pi\u00f9 ascoltate nelle radio tra quelle partecipanti al Festival quell'anno, come gi\u00e0 era successo al singolo \"Donne\".\nGli arrangiamenti e la direzione d'orchestra sono curati dallo stesso Zucchero in collaborazione con Corrado Rustici, mentre il produttore dell'album \u00e8 Michele Torpedine, che affiancher\u00e0 il cantante reggiano per i due decenni successivi.\nCome il precedente album, il disco riprende le sonorit\u00e0 del rhythm'n'blues e della musica soul, anche grazie a nuovi musicisti quali David Sancious e Brian Auger, e si stacca dal genere solo il breve intermezzo per orchestra d'archi e voce \"Una ragione per vivere\".\nLa canzone che d\u00e0 il titolo all'album - \"Rispetto\" - nasce dopo una lite con Mogol (che doveva occuparsi dei testi di questo album, ma che dopo numerosi contrasti con Zucchero lasci\u00f2). Con la title track, Zucchero partecip\u00f2 al Festivalbar di quell'anno. Se nel brano \"Tra uomo e donna\" si sperimentano incursioni reggae, \"Nuovo, meraviglioso amico\" \u00e8 dedicata da Zucchero al suo grande idolo, Joe Cocker, tornato sulla scena dopo una lunga malattia, ed \u00e8 ispirata alla sua \"Hello Little Friend\" con la quale ha in comune la prima frase, che contiene anche il titolo stesso.\nTutti i testi delle canzoni sono firmati da Zucchero, che fa il suo esordio come autore dei propri testi, tranne quello di \"Nella casa c'era\", firmato da Alberto Salerno e quello della ballata \"Come il sole all'improvviso\", che \u00e8 di Gino Paoli. Quest'ultima canzone venne anche pubblicata su 45 giri in una versione cantata dai due autori (mentre sull'album \u00e8 cantata dal solo Fornaciari), e fu poi interpretata in duetto al Premio Tenco.\nIl disco si apre con un'introduzione che riprende il ritornello dell'ultima canzone, \"No no (non gli dire di no)\" in versione strumentale, registrata dalla Banda Municipale di Medicina (BO) su arrangiamento del maestro Peppe Vessicchio. Alcuni titoli dei brani richiamano classici del rhythm'n'blues, come \"Rispetto\" (\"Respect\" di Aretha Franklin) o \"Solo, seduto sulla panchina del porto guardo le navi partir...\" (\"Sitting on the Dock of the Bay\" di Otis Redding), la quale contiene una citazione da \"Ed \u00e8 subito sera\" di Salvatore Quasimodo. L'introduzione di \"Torna a casa\", infine, richiama \"Bourr\u00e9e\" dei Jethro Tull.\nLa grafica della copertina \u00e8 curata da Mario Convertino, e nella parte destra vi \u00e8 una fotografia di Patrick James che raffigura la seconda figlia del cantante, Irene, con il pannolino e pettinata con una cresta punk.\nTracce.\nVersione originale.\nTesti e musiche di Zucchero, eccetto dove indicato.\nAltre versioni.\nSono state stampate altre due versioni: una picture-disc version e una poster-disc version.\nVersione a edizione limitata (2016).\nIl vinile del disco \u00e8 stato nuovamente pubblicato nel box set ad edizione limitata \"Studio Vinyl Collection\" del 2016.\nSuccesso commerciale.\nL'album venne certificato disco d'oro, che fu consegnato a Zucchero durante la finale del Festivalbar 1986, e, a poco meno di un anno dalla pubblicazione, disco di platino per le oltre copie vendute."}
{"id": "321650", "revid": "773636", "url": "https://it.wikipedia.org/wiki?curid=321650", "title": "FSHD", "text": ""}
{"id": "321688", "revid": "1284772", "url": "https://it.wikipedia.org/wiki?curid=321688", "title": "Blue's", "text": "Blue's \u00e8 il quarto album in studio di Zucchero Fornaciari, pubblicato il 15 giugno 1987 dall'etichetta Polydor/Polygram.\nIl disco.\nIl disco segn\u00f2 la definitiva affermazione del bluesman reggiano nel panorama musicale italiano. Il produttore e il produttore esecutivo furono rispettivamente Corrado Rustici e Michele Torpedine. Come raccontato ne \"Il suono della domenica - Il romanzo della mia vita\", l'intero album fu concepito in un periodo difficile della vita del cantante: l'imminente separazione dalla prima moglie Angela Figli\u00e8. Ne furono diretta conseguenza brani come \"Senza una donna\" (poi divenuta il pi\u00f9 grande successo internazionale del cantante, anche grazie al duetto con Paul Young), scritta di getto e in cui Zucchero si immaginava gi\u00e0 una vita separato dalla moglie, e \"Non ti sopporto pi\u00f9\", concepita in un impeto d'ira contro, appunto, la moglie. I testi di \"Con le mani\" e \"Hey Man\" sono stati scritti in collaborazione con Gino Paoli, cos\u00ec come quello di \"Bambino io bambino tu\", la cui melodia \u00e8 stata ripresa da \"My Woman\", canzone del gruppo \"Sugar &amp; Candies\", nel quale Zucchero ha militato prima del successo. La canzone \"Pippo\", invece, \u00e8 autoironica: \u00e8 riferita ad un vecchio amico, soprannominato \"Pippo\", il quale, conscio della situazione sentimentale del cantante, corteggi\u00f2 la moglie di quest'ultimo aggravando la situazione. Il testo del brano fu scritto a quattro mani con Vasco Rossi, che poi concesse a Zucchero la paternit\u00e0 delle strofe. \"Solo una sana e consapevole libidine salva il giovane dallo stress e dall'Azione Cattolica\", \u00e8 una frase che ripeteva spesso un suo professore di geometria di Carrara, al quale Zucchero, ancora studente, un giorno rispose con \"salva il giovane dallo stress e dall'azione cattolica\". Si tratta ovviamente di un omaggio all'amore libero, lontano dai veti della religione cattolica. \"Dune mosse\", infine, \u00e8 stata dai pi\u00f9 considerata la vera perla dell'album, nonch\u00e9 uno dei brani di Zucchero che pi\u00f9 si avvicinano al genere blues. Il testo del brano, il cui co-autore \u00e8 l'ormai deceduto fratello della moglie di Zucchero, Marco Figli\u00e8, all'epoca affetto da sclerosi multipla, fa ampio ricorso all'alternanza italiano-inglese e alla creazione di termini attingendo dallo slang di strada e dal dialetto, poi marchi di fabbrica di Fornaciari. La versione strumentale del brano (contenuta solo nell'edizione su CD) entrer\u00e0 a far parte della colonna sonora del film \"Snack Bar Budapest\" di Tinto Brass con Giancarlo Giannini. \nNel 1988, il promoter italiano di Miles Davis, Mimmo D'Alessandro, e Michele Torpedine decisero di far sentire il pezzo al famoso trombettista statunitense. Nell'ascoltare \"Dune mosse\", Miles Davis rimase colpito e accett\u00f2 di incidere una nuova versione del pezzo, poi pubblicata solo nel 2004 in \"Zu &amp; Co.\", insieme a Fornaciari.\nSuccessivamente saranno molte le collaborazioni con artisti importanti come BB King, Sting, Eric Clapton o Luciano Pavarotti.\nNel 1998 fu ristampato il CD in edizione digipak e con i brani rimasterizzati\nTracce.\nVersione originale.\nTesti e musiche di Zucchero, eccetto dove indicato.\nVersione natalizia.\nLa versione natalizia presenta una copertina diversa dall'originale: le persone in posa sono vestite da Babbo Natale. In questa versione sono esclusi due brani: l'interludio \"Into the Groove\" e la versione strumentale del brano \"Dune mosse\".\nTesti e musiche di Zucchero, eccetto dove indicato.\nVersione spagnola.\nLa versione spagnola presenta lo stesso contenuto della versione natalizia, ma la copertina \u00e8, ancora una volta, differente: le persone immortalate non sono quelle delle due precedenti.\nVersione a edizione limitata (2016).\nIl vinile del disco \u00e8 stato nuovamente pubblicato nel box set ad edizione limitata \"Studio Vinyl Collection\" del 2016.\nSuccesso commerciale.\nVincitore del Festivalbar 1987 come album dell'anno, si tratta del primo album di grande successo dell'artista. L'album, infatti, vendette oltre copie prima della pubblicazione ottenendo il primo disco d'oro per le oltre copie vendute, oltre copie nei primi quattro mesi (ottobre 1987), oltre di copie nei primi sei mesi dalla pubblicazione (dicembre 1987) e copie in Italia durante il primo anno di pubblicazione per un totale di circa di copie vendute nel mondo. \u00c8 stato il disco italiano pi\u00f9 venduto nell'anno 1987. Fino al 1989 era l'album pi\u00f9 venduto nella storia della musica italiana, quando venne sorpassato da \"Oro, incenso e birra\" sempre di Zucchero."}
{"id": "321690", "revid": "33528", "url": "https://it.wikipedia.org/wiki?curid=321690", "title": "Luogo di misurazione delle antenne di Br\u00fcck", "text": ""}
{"id": "321691", "revid": "2255614", "url": "https://it.wikipedia.org/wiki?curid=321691", "title": "Distrofia facioscapolomerale", "text": ""}
{"id": "321697", "revid": "33528", "url": "https://it.wikipedia.org/wiki?curid=321697", "title": "Consolato (storia romana)", "text": ""}
{"id": "321706", "revid": "2519", "url": "https://it.wikipedia.org/wiki?curid=321706", "title": "Trattato antartico", "text": ""}
{"id": "321708", "revid": "37401", "url": "https://it.wikipedia.org/wiki?curid=321708", "title": "Dura Europos", "text": "Dura Europos \u00e8 un'antica citt\u00e0 della Mesopotamia, situata oggi in Siria (in prossimit\u00e0 del villaggio di Salhiyah), fondata da Seleuco I Nicatore (attorno al 300 a.C.), sulla riva destra del fiume Eufrate. Antico insediamento semitico, divenne parte dell'impero macedone sotto i Seleucidi, che le diedero il nome della loro citt\u00e0 di origine, Europo.\nLa sua posizione lungo i confini orientali dell'Impero romano, a diretto contatto prima con il Regno dei Parti e poi dei Sasanidi (dopo il 224), significava una fusione di differenti tradizioni culturali, molte delle quali furono conservate nelle attuali rovine della citt\u00e0. Alcuni reperti notevoli sono stati portati alla luce, tra cui numerosi templi, decorazioni murali, iscrizioni, equipaggiamento militare, tombe, numerosi papiri e persino segni evidenti dell'ultimo dei suoi drammatici assedi, quello dei sasanidi che portarono al definitivo abbandono del sito attorno al 256 circa.\nStoria.\nFondata nel 303 a.C. dai Seleucidi lungo un'importante rotta commerciale sull'Eufrate, la nuova citt\u00e0 si trovava tra le due importanti citt\u00e0 di Antiochia di Siria e Seleucia al Tigri. La forma della citt\u00e0 seguiva come modello quello dell'architetto ed urbanista Ippodamo di Mileto, con isolati rettangolari e strade trasversali disposte intorno ad una grande agor\u00e0 centrale, creata formalmente nel II secolo a.C. Doura Europos era una citt\u00e0 grande carovaniera molto legata alla vicina Palmyra.\nNel corso del II secolo a.C. pass\u00f2 sotto il diretto controllo dei Parti, divenendo nel I secolo a.C., un'importante fortezza di frontiera della dinastia arsacide. Si trattava in questo periodo di una citt\u00e0 con una popolazione multiculturale, come sembrano testimoniare le numerose iscrizioni in greco, latino, aramaico, ebraico, siriaco, hatraniano, palmireno, medio persiano, ecc..\nVenne conquistata dai Romani sotto l'impero di Traiano nel 115, ma la conquista fu di breve durata. Ancora i Romani la occuparono nel 165, in seguito ai successi militari ottenuti dai generali di Lucio Vero. Venne, quindi, incorporata alla provincia della Siria. Conserva i resti di una \"domus ecclesiae\" del III secolo, nota per il suo buon stato di conservazione, dovuto al fatto che l'edificio venne inglobato nella cinta muraria e quando questa croll\u00f2 con tutto un terrapieno con l'assedio dei Sasanidi del 256, fu sepolta completamente. L'edificio quindi permette una buona caratterizzazione dei luoghi di culto di questo periodo.\nArcheologia del sito.\nSebbene l'esistenza di Dura Europos sia stata a lungo conosciuta attraverso le fonti letterarie, nulla fu scavato almeno fino a quando le truppe britanniche del capitano Murphy, fecero la prima scoperta nel corso della rivolta araba, poco dopo la fine della prima guerra mondiale. Il 30 marzo del 1920, infatti, un soldato che stava scavando una trincea, scopr\u00ec casualmente delle pitture murali. L'archeologo americano James Henry Breasted, che si trovava a Baghdad, fu allertato per un sopralluogo. Grandi scavi furono effettuati negli anni 1920 e 1930 da squadre francesi e americane. Franz Cumont fece la prima pubblicazione degli scavi nel 1922-23, identificando il sito con Dura Europos, e mettendo in luce un tempio. Pi\u00f9 tardi le campagne di scavo furono condotte da Michael Rostovtzeff il quale continu\u00f2 fino al 1937. Dal 1986 gli scavi furono ripresi in uno sforzo congiunto franco-siriano sotto la direzione di Pierre Leriche, nel corso dei quali furono trovati reperti incredibilmente ben conservati di armi e armature appartenenti al presidio romano al momento dell'assedio finale dei Sasanidi del 256, compresi scudi di legno, dipinti con cavalli, oltre ad armature complete, conservata al punto da essere ribattezzata la \"Pompei del deserto\".\nMonumenti principali.\nInteressante \u00e8 una sinagoga ebraica affrescata, risalente alla met\u00e0 del III secolo. Questa sinagoga era situata vicino al muro occidentale, tra le torri n.18 e n.19, e l'ultima sua fase di costruzione risalirebbe al 244, come recita un'iscrizione in aramaico. \u00c8 la meglio conservata tra sinagoghe di quel periodo storico scoperte dagli archeologi. Fu conservata, per ironia della sorte, grazie al fatto che fu ricoperta di terra per rafforzare le mura della citt\u00e0 durante l'assedio sasanide del 256. Fu scoperta nel 1932 da Clark Hopkins, che scopr\u00ec che conteneva un cortile oltre a locali affrescati, raffiguranti persone, animali ed un santuario. In un primo momento fu scambiato per un tempio greco. I dipinti della sinagoga, il cui racconto rappresenta un racconto del ciclo biblico (particolarmente importanti poich\u00e9 rispecchiano l'evoluzione dell'arte paleocristiana: la stilizzazione formale delle figure e la semplificazione sono legate al valore simbolico delle scene), sono conservati presso il Museo Nazionale di Damasco, insieme ad un'armatura romana di un cavallo.\nAltro importante monumento \u00e8 un'abitazione-chiesa cristiana, localizzata a fianco della torre n.17 e preservataci sempre grazie al fatto di essere stata ricoperta di terra, come la sinagoga, per rafforzare la base delle mura occidentali durante l'assedio del 256. L'edificio si componeva di una casa, congiunta ad una grande stanza che funzionava come sala riunioni per la primitiva comunit\u00e0 cristiana. Gli affreschi superstiti del battistero sono probabilmente la pi\u00f9 antica rappresentazione pittorica cristiana. Possiamo vedere il \"Buon Pastore\" (iconografia molto apprezzata nel mondo classico), la \"guarigione del paralitico\" ed il \"Cristo che cammina sulle acque, insieme a Pietro\". Queste prime rappresentazioni di Ges\u00f9 Cristo, risalirebbero al 235. Un altro affresco molto pi\u00f9 grande raffigura due donne in prossimit\u00e0 di un grande sarcofago (forse le \"tre Marie che visitano la tomba di Cristo\"), mentre un terzo \u00e8 andato in gran parte perduto. Il nome di Salom\u00e8 \u00e8 stato dipinto vicino ad una delle due donne. C'erano anche gli affreschi di Adamo ed Eva, nonch\u00e9 di Davide e Golia.\nQuesti affreschi seguono chiaramente la tradizione iconografica ellenistico-ebraica, ma hanno uno stile pi\u00f9 semplice rispetto ai dipinti della vicina sinagoga. Frammenti di una pergamena con testi ebraici, rinvenuti all'interno della costruzione, furono tradotti da J.L. Teicher il quale rilev\u00f2 che si trattavano di preghiere cristiane eucaristiche, connesse con le preghiere in Didach\u00e9. Nel 1933 tra i frammenti di testo recuperato al di fuori della citt\u00e0, di fronte alla porta palmirena, fu riconosciuto un testo frammentario di armonia evangelica collegabile al Diatessaron di Taziano il Siro.\nVi era anche un mitreo, parzialmente conservato, sempre grazie al terrapieno difensivo situato tra le torri n. 23 e n. 24. Fu riportato alla luce nel gennaio del 1934. Le prime tracce archeologiche dell'interno del tempio risalirebbero al 168-171, che coinciderebbero con le campagne partiche di Lucio Vero. In questa fase era pur sempre una camera in una casa privata. Fu ampliato e rinnovato tra il 209 ed il 211, e la maggior parte degli affreschi sono di questo periodo. Il \"tabula ansata\" contenente 210 offerte \u00e8 dell'epoca di Settimio Severo, Caracalla e Geta. La costruzione fu affidata ad un \"centurio principe praepositus\" delle \"vexillationes\" della \"legio IIII Scythica\" e \"legio XVI Flavia Firma\". Il Mitreo fu ampliato nel 240, ma nel 256 con l'assedio dei Sasanidi, il santuario entr\u00f2 a far parte dell'ampliamento delle fortificazioni. A seguito degli scavi moderni, il tempio fu trasportato a blocchi a New Haven, nel Connecticut, dove fu ricostruito (ora in mostra permanente), presso l'universit\u00e0 di Yale. Gli affreschi superstiti, i graffiti ed i dipinti sono di estremo interesse per lo studio della composizione sociale del culto. Le statue e gli altari sono stati trovati intatti, come anche il rilievo tipico di Mitra che uccide il toro, con il dio vestito in \"costume orientale\". Come \u00e8 tipico per i mitrei nelle province romane dell'Oriente greco, le iscrizioni ed i graffiti sono per lo pi\u00f9 in greco, o in palmireno o ebreo ellenizzato. La parte finale del santuario \u00e8 poi dotata di un arco con una figura seduta accanto a ciascuna delle due colonne di sostegno. Seguendo la forma dell'arco vi \u00e8 una serie di rappresentazioni dello zodiaco. Queste due figure sono di tipo palmireno in tutti i loro tratti caratteristici e rappresenterebbero i ritratti dei membri pi\u00f9 importanti di quella congregazione tra gli ausiliari romani della provincia di Siria.\nOltre a questi monumenti vi erano poi la cittadella fortificata lungo il lato orientale verso l'Eufrate, il palazzo del \"Dux ripae\" (alle cui dipendenze vi erano circa 1.000 legionari ed altrettanti ausiliari, un \"praetorium\" romano (centro amministrativo militare) ed un tempio dedicato a Bel.\nLa caduta di Dura.\nIl motivo del buono stato di conservazione di questi edifici e dei loro affreschi fu dovuto alla loro posizione, vicino alle mura della citt\u00e0 principale rivolte verso ovest, per la necessit\u00e0 militare di rafforzarne il muro. Se infatti i Sasanidi erano stati abili a costruire un tunnel sotto le mura cittadine, allo scopo di occupare la citt\u00e0, la guarnigione romana (formata da 2.000 armati, tra una \"vexillatio\" della \"legio IIII Scythica\" e la \"cohors XX Palmyrenorum sagittariorum equitata\") era riuscita a sacrificare la strada interna che costeggiava questo lato di mura oltre ai vicini edifici, con il riempimento di quest'area attraverso le macerie dei vicini edifici abbattuti, al fine di rafforzare la base delle mura contro i possibili attacchi persiani da sotto terra. Questo comport\u00f2 il seppellimento della vicina cappella cristiana, della sinagoga, del Mitreo e di molti altri edifici. I Romani procedettero inoltre con la costruzione di un cumulo di terra all'esterno delle mura, formando cos\u00ec uno spalto, sigillato con un mattoni di fango per evitarne l'erosione, lungo il lato occidentale che aveva il suo centro nella porta palmirena, ingresso principale alla citt\u00e0 di Dura Europos. Non vi \u00e8 alcuna testimonianza diretta dell'assedio di Dura, tuttavia, gli archeologi moderni hanno potuto ricostruire come procedette l'assedio del 256.\nNel corso di questo assedio gli ingegneri di Sapore I (nel 256), cominciarono a scavare sotto la cosiddetta torre n.19, due torri a nord della porta palmirena. E cos\u00ec quando i Romani vennero a conoscenza della minaccia, provarono a scavare anch'essi quale contromisura un tunnel, con l'obiettivo di attaccare i Persiani prima che potessero completare il loro lavoro. Ma i Persiani, accortisi di questa astuzia romana, riuscirono a respingere l'attacco romano, sebbene i difensori della citt\u00e0, vedendo la fuga dei loro soldati dal tunnel romano, riuscirono a bloccarne l'uscita rapidamente, lasciando quelli che si erano attardati a fuggire intrappolati all'interno, dove morirono (a testimonianza, le monete di questi soldati romani, trovati lungo questo tunnel). L'effetto fu che i Persiani abbandonarono le loro operazioni sulla Torre n.19.\nIn seguito ancora i Persiani attaccarono la torre n.14, la pi\u00f9 meridionale lungo la parete occidentale. Essa si affacciava su un burrone profondo a sud e fu da quella direzione che part\u00ec un nuovo attacco alla roccaforte romana. Questa volta i tunnel persiani ebbero in parte successo, poich\u00e9 se da un lato causarono il crollo della torre in oggetto e di parte delle mura adiacenti, non riuscirono a sfondare in modo definitivo le difese romane, che avevano adottato la contromisura romana di rafforzare la base delle mura all'inizio dell'assedio.\nQuesto nuovo insuccesso non scoraggi\u00f2 i Persiani, i quali tentarono un terzo approccio per entrare in citt\u00e0. Fu costruita infatti una rampa, che doveva attaccare nuovamente la torre n.14. E se i Romani tentarono disperatamente di fermare il progresso della rampa, contemporaneamente i Persiani costruirono un nuovo tunnel sotterraneo, che permettesse loro di condurre le armate persiane al di l\u00e0 delle mura romane, in fila per quattro. Alla fine i Sasanidi riuscirono a penetrare a Doura grazie sia alla rampa sia al tunnel, in contemporanea. I soldati del tunnel potrebbero essere quindi penetrati indisturbati, visto che la maggior parte della guarnigione romana era impegnata sugli spalti della citt\u00e0, nel tentativo di sbarrare la strada alla rampa persiana. Quasi tutti i difensori romani della citt\u00e0 sopravvissuti furono condotti a Ctesifonte e venduti come schiavi. La citt\u00e0 fu saccheggiata al punto che non fu mai ricostruita.\nVi \u00e8 da aggiungere che proprio in questa occasione, i ricercatori moderni hanno annunciato (gennaio del 2009) di aver trovato le prove che i persiani utilizzarono gas velenosi a Dura, per contro i difensori romani durante l'assedio. Scavi a Dura hanno messo in luce i resti di 20 soldati romani ai piedi delle mura della citt\u00e0, i quali secondo un archeologo dell'Universit\u00e0 di Leicester suggeriscono che bitume e cristalli di zolfo furono accesi per creare gas velenosi, utilizzati lungo il tunnel attraverso l'uso di camini sotterranei. I soldati romani che avevano cos\u00ec costruito un tunnel parallelo, si trovarono imprigionati quando le forze sasanidi rilasciarono il gas contro i Romani. Un solo soldato sasanide fu scoperto tra i corpi romani, tanto da farlo ritenere il responsabile dell'aver rilasciato i gas, prima che i fumi uccidessero anche lui."}
{"id": "321709", "revid": "2043609", "url": "https://it.wikipedia.org/wiki?curid=321709", "title": "Maria Teresa di Savoia", "text": "Biografia.\nInfanzia.\nEra figlia del re Vittorio Amedeo III di Savoia e dell'infanta Maria Antonietta di Spagna, figlia del re Filippo V di Spagna e della principessa Elisabetta Farnese di Parma.\nMatrimonio.\nA seguito di una serie di alleanze dinastiche, Maria Teresa fu promessa sposa al conte di Artois, principe reale Carlo di Francia, figlio di Luigi Ferdinando di Borbone-Francia e di Maria Giuseppina di Sassonia, nonch\u00e9 fratello del futuro re di Francia Luigi XVI.\nLe nozze ebbero luogo il 16 novembre 1773 a Versailles. La sorella maggiore di Maria Teresa, Maria Giuseppina di Savoia, aveva sposato due anni prima il fratello maggiore di Carlo, Luigi Stanislao Saverio di Borbone, conte di Provenza.\nIl matrimonio di Maria Teresa e Carlo fu privo di qualsiasi coinvolgimento: il conte d'Artois avrebbe voluto sposare la principessa di Cond\u00e9, senza contare che in quegli anni era affettuosamente legato alla cognata Maria Antonietta, mentre Maria Teresa era una delle figure pi\u00f9 silenziose e meno in vista della corte di Versailles. Non era considerata una bellezza a Versailles, ma la sua carnagione era generalmente molto ammirata.\nRivoluzione francese.\nMaria Teresa lasci\u00f2 la Francia con il marito dopo la presa della Bastiglia il 14 luglio 1789, che segn\u00f2 l'inizio della rivoluzione francese, e si rifugi\u00f2 nella sua patria natale, la Savoia. Part\u00ed con un seguito di trenta persone e vendette tutti i suoi gioielli. \nQuando il conte d'Artois lasci\u00f2 la Savoia nel 1791, la coppia visse separata per il resto della vita. Il conte d'Artois si rifiut\u00f2 di darle il permesso di andare ad abitare presso di lui o di visitarlo, rifiutandole persino di partecipare alle nozze tra suo figlio, il duca d'Angoul\u00eame, e Maria Teresa di Borbone-Francia a Mitau. Poco dopo la partenza di suo marito, i suoi due figli lasciarono la Savoia per servire nell'esercito. Maria Teresa fu descritta come desolata e profondamente rattristata dopo che suo marito e i suoi figli l'avevano lasciata in Savoia e, a quanto si dice, medit\u00f2 di diventare suora. Fu persuasa a non entrare in convento da sua cognata Maria Clotilde di Borbone-Francia, che fece appello al suo senso del dovere verso i figli; Maria Teresa in seguito espresse gratitudine verso Clotilde per questo. Nel 1792 fu raggiunta a Torino da sua sorella Maria Giuseppina. La loro presenza in Savoia era politicamente sensibile, poich\u00e9 disturbava le relazioni tra Francia e Regno di Sardegna.\nNell'aprile 1796, quando lo Stato sardo fu sconfitto dalla Francia di Napoleone Bonaparte durante la Campagna d'Italia delle guerre rivoluzionarie francesi, Maria Teresa e sua sorella Maria Giuseppina lasciarono Torino per Novara, in parallelo con la partenza del marito di Maria Giuseppina da Verona. Maria Giuseppina and\u00f2 in Austria, mentre Maria Teresa accett\u00f2 l'invito del padre a tornare a Torino dopo la pace tra Francia e Savoia nel mese di maggio.\nUltimi anni e morte.\nNel dicembre 1798, quando il Piemonte fu annesso alla Francia, Maria Teresa se ne and\u00f2 con una delle sue dame di compagnia per Graz, in Austria, dove le fu permesso di rimanere. Maria Teresa a Graz visse in una certa miseria e soffriva di attacchi paranoici che la portarono alla morte nel 1805 a 49 anni. Poich\u00e9 mor\u00ec prima dell'ascesa al trono del marito, non ebbe mai il titolo di regina di Francia e fu sepolta come \"contessa d'Artois\" nel mausoleo imperiale vicino alla cattedrale di Graz.\nDiscendenza.\nMaria Teresa diede a Carlo quattro figli, due dei quali raggiunsero la maggiore et\u00e0:"}
{"id": "321711", "revid": "827882", "url": "https://it.wikipedia.org/wiki?curid=321711", "title": "Il prigioniero (serie televisiva)", "text": "Il prigioniero \u00e8 una serie televisiva britannica del 1967 di genere fantascientifico (pi\u00f9 precisamente fantapolitico), interpretata da Patrick McGoohan, creata dallo stesso McGoohan e George Markstein. McGoohan inoltre ha scritto e diretto parecchi episodi, spesso sotto uno pseudonimo.\nSoggetto.\nIl personaggio principale \u00e8 un ex-agente segreto del governo britannico, che immediatamente dopo le sue dimissioni viene imprigionato in un piccolo villaggio con abitazioni e monumenti in stile mediterraneo, situato in una localit\u00e0 sconosciuta, dove \u00abcon le buone o con le cattive\u00bb i capi del Villaggio cercheranno di carpirgli le ragioni delle sue dimissioni. Il protagonista si ritrova quindi privato dei pi\u00f9 elementari diritti, persino del nome, visto che tutti si rivolgono a lui chiamandolo Numero 6 (spettatore compreso, dato che il vero nome del protagonista non viene mai rivelato). Per tutta la durata della serie, Numero 6 si ribella ai tentativi dei suoi rapitori di piegare la sua volont\u00e0, e tenta con tenacia sia la fuga, sia d'infrangere i segreti che lo circondano. In particolare, cercher\u00e0 di scoprire l'identit\u00e0 del misterioso Numero 1, dal quale i capi del Villaggio (i Numero 2, che cambiano in ogni episodio) prendono ordini.\nPopolarit\u00e0 della serie.\nCon i suoi messaggi e temi di controcultura tipici degli anni sessanta, il programma ha avuto un effetto ampio sulla televisione di genere fantascientifico e sulla cultura popolare in genere. Nel 2002 la serie ha vinto il Prometheus Award. Nel 2005 i lettori della rivista \"SFX\" hanno posizionato la serie al quinto posto in un sondaggio sui programmi televisivi del genere fantastico. Pi\u00f9 tardi nello stesso anno, fu rivelato che la casa di produzione dello show, Granada Productions, stava programmando un \"remake\" della serie originale per l'emittente Sky One.\nIl telespettatore segue gran parte della storia dal punto di vista del protagonista che \u00e8 all'oscuro di tutto. La gente, incuriosita dall'alone di mistero del telefilm, dopo le prime puntate cominci\u00f2 a seguire la serie in un modo compulsivo. Ma l'episodio finale caus\u00f2 cos\u00ec tanta confusione che il network televisivo fu sommerso da proteste telefoniche; McGoohan fu persino seguito fino alla propria abitazione da spettatori delusi che chiedevano spiegazioni. Come disse in seguito lo stesso McGoohan \u00ab... Ci fu quasi una rivolta, stavo per essere linciato. Mi sono dovuto nascondere tra le montagne per due settimane, veramente!\u00bb\nFormat della serie.\nLe caratteristiche dominanti della serie sono le trame surreali e innovative, e i temi di forte impatto sociale, fino ad allora mai proposte in un prodotto seriale, come l'ipnosi, l'uso di droghe allucinogene, il furto d'identit\u00e0, il controllo della mente e la manipolazione dei sogni.\nLa serie \u00e8 composta di 17 episodi, ma questo numero fu un compromesso fra il progetto originale di McGoohan, una miniserie di 7 puntate, e le richieste della rete, che desiderava una stagione completa di 26 episodi.\nC'\u00e8 tuttora un dibattito in atto che contrappone chi sostiene che la serie si concluse per mutuo accordo e chi invece sostiene per annullamento della serie stessa. Secondo il libro \"The Prisoner: the official companion to the classic TV series\" scritto da Robert Fairclough, la serie effettivamente fu annullata, obbligando McGoohan a scrivere l'episodio finale, \"Evasione\", in pochi giorni.\nLa sequenza d'apertura e di chiusura.\nIntroduzione.\nLa lunga sequenza d'apertura mostra la storia del protagonista prima del suo arrivo al Villaggio. Tuttavia questa non \u00e8 presente in tutti gli episodi.\nInizia con un'inquadratura di un cielo sereno e il suono, incongruo, di un tuono, dopo il quale parte il tema musicale. L'inquadratura si abbassa per mostrare il protagonista alla guida della sua automobile, una Lotus Seven (una Lotus Super Seven sII). Il protagonista si dirige con passo deciso dentro un ufficio, dove ha un acceso diverbio con quello che \u00e8, evidentemente, un suo superiore.\nNella versione originale la scena \u00e8 muta e lascia che sia lo spettatore a capire in base alle immagini che il Numero 6 sta rassegnando le sue dimissioni, gettando con veemenza sul tavolo una lettera con scritto su \"Private - Personal By Hands\". Alcune volte il doppiaggio italiano invece inserisce una voce fuori campo e delle battute che rendono esplicito il senso della scena. La sequenza si sposta a un enorme archivio, dove un braccio automatico classifica la scheda del protagonista fra quelle dei dimissionari.\nIl protagonista torna quindi a casa, senza notare il carro funebre che lo ha seguito nel tragitto e che parcheggia dietro di lui. Mentre inizia a imballare in fretta le cose in suo possesso, comprese le fotografie di una spiaggia tropicale dalla sabbia bianca (indizio che fa intuire una fuga premeditata), un uomo vestito da becchino esce dal carro funebre e si avvicina alla porta di ingresso. Un gas bianco inonda la stanza attraverso il buco della serratura; Numero 6 capisce che lo stanno narcotizzando, ma prima di potere reagire si accascia a terra, privo di sensi.\nQuando il protagonista si risveglia, si trova in una fedelissima riproduzione della sua stanza, ma quando apre la finestra per capire dove si trova, quello che vede \u00e8 un anomalo villaggio, con abitazioni in stile mediterraneo, la cui popolazione veste colori sgargianti e va in giro con ombrelli multicolore. Segue un montaggio di scene in cui si vede il Numero 6 scappare dal Villaggio, una sfera bianca (il \"Rover\") che lo insegue, e infine il capo del Villaggio, il Numero 2. Mentre scorrono queste immagini, sentiamo il seguente scambio di battute, qui riportato sia in inglese che in italiano:\nIn alcuni casi, la voce del Numero 2 corrisponde a quella dell'attore che lo interpreta in quel particolare episodio, mentre altre volte viene usata una voce diversa, nonostante alla fine della sigla venga mostrata ugualmente l'immagine dell'attore che interpreta il ruolo.\nIn un paio di casi, \u00e8 mostrata un'immagine del \"Rover\" anzich\u00e9 del Numero 2 per lasciare come elemento di sorpresa la vera identit\u00e0 del personaggio.\nUn paio di introduzioni inoltre differiscono dalle altre in quanto il Numero 2 dice: \u00abSono il Numero 2\u00bb, come nel caso di \"Dormire, forse sognare\", in cui Colin Gordon interpreta il Numero 2 per la seconda volta e quindi non era il \"nuovo\" Numero 2.\nConclusione.\nIn chiusura di ogni episodio, compare un'immagine della faccia di Numero 6 sovraimpressa al Villaggio. La faccia si avvicina rapidamente ingrandendosi, ma all'ultimo momento un cancello si chiude e la faccia viene bloccata dietro le sbarre. Secondo il libro \"The Prisoner: The Complete Scripts Volume 1\", questa sequenza \u00e8 tutto ci\u00f2 che rimane di una prima versione dei titoli di testa, poi scartata.\nI titoli di coda.\nI crediti finali compaiono su un disegno di un biciclo, il simbolo del Villaggio, che si compone a poco a poco. Una volta che i titoli sono terminati e il biciclo \u00e8 completo, si vede una scena in cui il \"Rover\" dapprima sale nell'acqua e emerge dalla superficie, poi si allontana rotolando.\nNella prima versione realizzata dei titoli di coda (vista in una versione alternativa dell'episodio \"I rintocchi del Big Ben\"), non appare il \"Rover\". Al suo posto, vediamo scomparire il disegno del biciclo lasciandone in vista solo le ruote, che incominciano a ruotare sempre pi\u00f9 velocemente, trasformandosi nella Terra (quella piccola) e nell'Universo (quella grande). La telecamera poi ingrandisce sulla Terra, che esplode mostrando la scritta \"POP\", un acronimo che significa \"Protect Other People\" (\"Proteggete altre persone\") e che \u00e8 un riferimento all'episodio \"Le sette et\u00e0 dell'uomo\", e anche alla canzone \"Pop Goes the Weasel\", usata occasionalmente nella colonna sonora.\nIl Villaggio.\nIl Villaggio appare come un mondo fuori dal tempo, le cui case, sgargianti e colorate, basate sullo stile neopalladiano, gli conferiscono un aspetto surreale. Gli abitanti vestono con abiti molto colorati, compresi cappelli molto appariscenti. Molti di loro utilizzano un ombrello, ma solo per ripararsi dal sole: nel villaggio infatti non piove mai (la filodiffusione ripete continuamente che \"oggi sar\u00e0 un'altra giornata di sole\"). Nella serie si vedr\u00e0 solo una volta la pioggia, ma questa cade di sera, quando nessun abitante \u00e8 in giro: nel Villaggio vige infatti il coprifuoco. Per garantire che il Numero 6 (e, si presume, tutti gli altri abitanti) adegui agli orari del villaggio i suoi ritmi di sonno e veglia, gli vengono somministrati farmaci nelle bevande che le cameriere gli portano in camera.\nLa casa del Numero 6, pur avendo una diversa collocazione delle stanze (di fatto \u00e8 un monolocale molto grande) riproduce fedelmente la sua abitazione di Londra. La porta della casa del Numero 6 non ha serratura e si apre automaticamente al passaggio: nonostante nel Villaggio non si temano furti o crimini, questo contribuisce all'annullamento dell'individualit\u00e0 del personaggio, dato che nemmeno in casa sua \u00e8 libero. Spesso, infatti, il Numero 2 o le cameriere che puntualmente vanno a riordinargli la stanza piombano in casa sua, mentre altre volte lo stesso Numero 6 arriva in casa trovandola gi\u00e0 occupata.\nLa posizione geografica del Villaggio non \u00e8 ben chiara. Per tutta la serie, nel Villaggio non vi \u00e8 alcun indizio che possa fare capire dove si trovi (nell'emporio viene venduta una cartina geografica estremamente semplificata, che indica il \"mare\" e le \"montagne\" che lo circondano) e, ovviamente, nessuno degli altri abitanti \u00e8 in grado di rivelarglielo.\nNell'episodio \"I rintocchi del Big Ben\", il Prigioniero veniva convinto dalla donna con la quale tentava la fuga che la posizione del villaggio fosse sulla costa baltica della Lituania, a circa 50 chilometri dal confine con la Polonia, ma in questo caso si trattava di un inganno ai danni del Numero 6.\nNell'episodio \"Ritorno a casa\", dalla ricostruzione del viaggio via mare fatto dal Numero 6 per tornare a Londra, la posizione del villaggio \u00e8 individuata in un'isola vicino \"al litorale del Marocco, a sud-ovest del Portogallo e della Spagna\": in effetti, durante una ricognizione aerea, viene avvistato il Villaggio: sar\u00e0 proprio quel volo a ricondurre il Numero 6 nella sua prigione. L'episodio sembra quindi dare una precisa collocazione geografica al villaggio, ma anche questa certezza \u00e8 destinata a crollare negli episodi successivi.\nL'episodio finale, \"Evasione\", mostra, partendo dal Villaggio, che Londra pu\u00f2 essere raggiunta guidando un camion: nell'episodio, infatti, non ci sono indizi di una traversata in traghetto e l'Eurotunnel tra Francia e Inghilterra era ancora ben lontano dall'essere costruito. Pertanto, anche se non viene spiegato quanto duri il viaggio di ritorno, il Villaggio dovrebbe comunque trovarsi in Inghilterra, a dispetto di quello che si era visto in \"Ritorno a casa\". Questo per\u00f2 non va considerato come un errore della sceneggiatura: \u00e8 impossibile che McGoohan, che aveva pianificato con estrema cura la serie, potesse essere incappato in una contraddizione cos\u00ec evidente riguardo a uno degli interrogativi che, fin dal primo episodio, circondano il protagonista. In realt\u00e0, la natura estremamente allegorica degli ultimi due episodi disorienta pesantemente lo spettatore, trasformando il telefilm in una specie di visione onirica, carica di simbolismi e significati secondari. Lo spettatore si accorge che l'unica certezza che credeva di possedere (la collocazione geografica del villaggio) a questo punto, non ha praticamente pi\u00f9 importanza: mentre prima per il Numero 6 (e per lo spettatore che si identificava con lui) era importante capire \"dove\" fosse il Villaggio, ora diventa primario capire \"cosa\" fosse, per sapere come poterne fuggire. Ed ecco che a questo punto, quando Numero 6 ha capito come potere scappare dal Villaggio, questo pu\u00f2 anche trovarsi a pochi chilometri da Londra, separato dal resto del mondo attraverso un semplice tunnel chiuso da un cancello, facilmente superabile: non erano la distanza geografica o gli ostacoli naturali a tenere prigioniero il Numero 6, ma l'organizzazione socio-politica del Villaggio, che lui ha saputo distruggere dall'interno.\nLa serie si basa sul concetto che il Villaggio possa essere ovunque, compresa la stessa citt\u00e0 in cui si vive: quando il maggiordomo entra nella casa londinese del Numero 6, si pu\u00f2 notare che anche la porta si apre e si chiude automaticamente, come se la stessa Londra fosse un altro Villaggio. E la serie si conclude con la stessa identica scena con cui era iniziata.\nIl Villaggio ha un quotidiano denominato \"Tally Ho\" e il logo che lo contraddistingue \u00e8 una bicicletta \"penny-farthing\". Tale bicicletta, secondo l'intenzione di McGoohan, simboleggia la contraddizione e la pericolosit\u00e0 della tecnologia. Infatti quel modello di bicicletta, oltre a risultare molto antiquato, rispetto alla tecnologia del villaggio, \u00e8 anche molto pericoloso, rispetto ai modelli successivi. Gli spostamenti veloci sono garantiti da alcuni piccoli taxi scoperti che scorrazzano per il Villaggio.\nLe \"Unit\u00e0 Lavoro\", o pi\u00f9 semplicemente i \"crediti\" sono la valuta in vigore nelle mercerie del Villaggio, e il loro utilizzo \u00e8 tenuto sotto controllo grazie a una carta di credito perforata: non viene spiegato in che modo gli abitanti ottengano questi crediti, dato che non vediamo quasi mai nessuno lavorare.\nIn tutto il Villaggio, la musica viene tenuta come sottofondo, e quasi sempre c'\u00e8 un'alternanza tra eccitanti marcette militari e ballate, periodicamente interrotte da annunci pubblici. I mezzi e le scritte all'interno del Villaggio comprendono costantemente i temi del villaggio vacanze e della navigazione.\nIl vero Villaggio.\nLe scene in esterni del Villaggio sono state filmate a Portmeirion, una stazione turistica vicino a Penrhyndeudraeth in Galles, le altre negli studi MGM di Borehamwood, in Inghilterra. Il nome dell'\"Hotel Portmeirion\" viene presentato ufficialmente, con tanto di collocazione geografica, soltanto nei titoli di testa dell'ultimo episodio: questo infatti era stata la volont\u00e0 del suo ideatore, sir Clough Williams-Ellis, come condizione per acconsentire all'uso dell'hotel per le riprese della serie, probabilmente temendo che il successo della serie causasse un afflusso eccessivo di turisti. Tuttavia il nome di Portmeirion compare nell'episodio \"Una mente per due corpi\": \u00e8 infatti il nome della citt\u00e0 in cui abita lo scienziato di cui il Numero 6 \u00e8 alla ricerca e il suo nome \u00e8 leggibile su una busta.\nGli abitanti.\nNonostante lo spettatore sia portato a pensare che il Villaggio sia una sorta di prigione per ex agenti segreti, \u00e8 abitato da uomini e donne di tutte le et\u00e0: giovani, persone mature e anziani. Molti di loro sono in realt\u00e0 dei controllori, che spiano gli altri abitanti per riferire al Numero 2 ogni comportamento sospetto. Durante la visione della serie \u00e8 praticamente impossibile, per lo spettatore, distinguere i guardiani dai reali reclusi: solo in pochi casi si riesce a capire se il personaggio in questione voglia veramente aiutare il Numero 6 per tentare la fuga.\nNel Villaggio, comprensibilmente, non compaiono bambini. Tuttavia nell'episodio \"La figlia dello scienziato pazzo\", in cui si vede Numero 6 raccontare una favola a dei bambini: in realt\u00e0 la favola era uno stratagemma del Numero 2, nella speranza che il Numero 6 svelasse qualcosa del suo passato attraverso la storia.\nLa sicurezza nel Villaggio.\nGli ospiti del Villaggio sono tutti ex appartenenti a organizzazioni segrete, e per questo i loro movimenti sono costantemente controllati, per evitare qualsiasi tentativo di fuga.\nCapo della sicurezza \u00e8 il Numero 2, la cui identit\u00e0 cambia in genere in ogni episodio (tranne il caso dei personaggi interpretati da Leo McKern e Colin Gordon, rispettivamente apparsi in tre e due episodi). Oltre che occuparsi del controllo della sicurezza dell'isola, il compito dei Numero 2 \u00e8 cercare di estorcere al Numero 6 i motivi che lo hanno condotto a dare le dimissioni, utilizzando qualsiasi sistema, fino ad arrivare alla tortura fisica e psicologica, in genere attraverso strani macchinari dall'aspetto fantascientifico.\nIl controllo della sicurezza nel Villaggio viene esercitato in un centro sotterraneo, dove agli ordini di un capo controllore vari addetti osservano su dei monitor le immagini trasmesse dalle molteplici telecamere dislocate su tutta l'isola, anche all'interno di finte statue e di vari oggetti di arredamento delle stanze degli ospiti dell'isola, registrando tutte le conversazioni captate da microfoni nascosti ovunque. Al centro della stanza di controllo, una strana struttura basculante che si muove di continuo ospita le postazioni di due ulteriori controllori, che osservano monitor che trasmettono immagini dalle zone pi\u00f9 lontane e meno sorvegliate dell'isola.\nOltre alla sicurezza passiva, dal centro di controllo vengono attivati anche i \"Rover\", grandi palloni, in grado di seguire i movimenti di eventuali fuggiaschi, e di bloccarli \"ingoiandoli\" al loro interno, fino a causarne lo svenimento, e in alcuni casi la morte. L'idea originale prevedeva l'uso di un mezzo meccanico che si muovesse sull'acqua, ma poco prima di iniziare le riprese questo affond\u00f2 e pertanto fu necessario trovare velocemente un rimpiazzo: la leggenda vuole che in quel momento qualcuno vide passare nel cielo un pallone sonda, da cui fu tratta l'idea del Rover, che venivano riempiti d'acqua o d'aria, a seconda della consistenza che si voleva dare all'oggetto di volta in volta. Il Rover sembra avere una coscienza propria e sa esattamente quale persona colpire, tuttavia, al suo passaggio, le persone si immobilizzano, come se temessero di venire inglobate per errore: il motivo, in realt\u00e0, \u00e8 un altro. Questi palloni erano molto difficili da manovrare e nelle scene a campo largo era praticamente impossibile fare s\u00ec che il Rover percorresse la traiettoria fino al punto prestabilito (che poteva essere la persona da catturare, oppure una semplice strada): per questo le riprese venivano effettuate al contrario, facendolo partire dal punto desiderato e lasciandolo andare. Questo spiega perch\u00e9 le persone, al passaggio del Rover, restano immobili.\nEpisodi.\nLa serie si sviluppa in 17 episodi che andarono in onda la prima volta nel 1967 in Gran Bretagna sulla rete ITV. In Italia alcuni episodi vennero trasmessi nel 1974 da Rai 2. Una successiva messa in onda della serie, questa volta completa, avvenne, sempre su Rai 2 tra il 1980 e il 1981, da Italia Uno nel 2004, dal canale Joy del digitale terrestre nel 2009 e nel 2010.\nI personaggi.\nNumero 6.\nDi lui sappiamo solo che \u00e8 un agente segreto che ha rassegnato le dimissioni dal suo posto di lavoro. Per tutta la serie non viene mai pronunciato il suo nome, cos\u00ec anche lo spettatore \u00e8 costretto a identificarsi in un uomo rappresentato da un numero, ma che rifiuta fermamente questa condizione. Nell'episodio \"Ritorno a casa\" il protagonista, davanti alla persona che sta occupando la sua casa di Londra, si presenta con il nome di Peter Smith, ma \u00e8 praticamente certo che sia un nome fittizio usato per non rivelare la sua identit\u00e0 (\"Peter Smith\" potrebbe suonare, in italiano, come \"Mario Rossi\").\nPatrick McGoohan, in quegli anni, era molto famoso per avere interpretato la serie televisiva Danger Man, dove copriva il ruolo dell'agente segreto John Drake, al punto che era diventato l'attore pi\u00f9 pagato d'Inghilterra. Fu anche chiamato per interpretare James Bond, ma McGoohan rifiut\u00f2, lasciando il suo posto nientemeno che a Sean Connery: infatti McGoohan, ai tempi di Danger Man, pretese che il suo personaggio utilizzasse il cervello piuttosto che la forza, che non utilizzasse mai le armi e, soprattutto, non ci fossero scene di baci, richieste decisamente incompatibili con il personaggio di James Bond.\nMcGoohan abbandon\u00f2 Danger Man all'inizio della quarta stagione, dopo solo due episodi (che, essendo anche gli unici realizzati a colori, furono montati in un unico film-tv, intitolato \"Koroshi\") e propose al produttore Lew Grade il concept de \"Il Prigioniero\": Grade, inizialmente scettico, disse che la storia era \"talmente incredibile che avrebbe potuto funzionare\", probabilmente per l'altissima popolarit\u00e0 di cui godeva McGoohan.\nMolti spettatori hanno rivisto John Drake nel Numero 6: un agente segreto che dopo anni di servizio, abbandona senza un preciso motivo il suo lavoro, esattamente come aveva fatto McGoohan con la serie che l'aveva reso famoso. E, del resto, il volto di McGoohan era talmente legato a quel ruolo, che per gli spettatori fu quasi automatico collegare i due personaggi, dato che svolgevano lo stesso mestiere.\nInoltre ne \"Il Prigioniero\" vi sono altri legami con \"Danger Man\". L'episodio \"La figlia dello scienziato pazzo\" \u00e8 il riadattamento di una sceneggiatura destinata a \"Danger Man\". A un certo punto Numero 6 parla con un suo informatore, travestito da lustrascarpe: tale personaggio si chiama Potter e compariva proprio in \"Danger Man\", interpretato dallo stesso attore. Inoltre, il primo episodio di \"Danger Man\", che era ambientato in Italia, \u00e8 stato girato proprio nella stazione turistica di Portmeirion, che poteva simulare l'architettura italiana senza obbligare a spostare il set dall'Inghilterra.\nUn'altra particolarit\u00e0 sembra legare le due serie: \"Danger Man\" aveva come sigla la canzone \"Secret Agent Man\", cantata da Johnny Rivers. Il ritornello di questa canzone recita: \"They've given you a number and taken away your name\" (\"Ti hanno dato un numero e portato via il tuo nome\"), che probabilmente ha contribuito a creare il concept de \"Il Prigioniero\".\nMentre Lew Grade conferm\u00f2 che il Numero 6 era proprio John Drake, McGoohan lo neg\u00f2 decisamente e questo contribu\u00ec a infittire il mistero su chi fosse Numero 6. Nei titoli di coda dell'episodio finale, mentre alcuni personaggi vengono accreditati con il nome dell'attore che lo interpreta, McGoohan viene semplicemente presentato come \"il prigioniero\".\nNumero 2.\n\u00c8 l'antagonista del Numero 6, ma tra i due personaggi si instaura spesso un rapporto particolare: nonostante Numero 6 si ribelli continuamente alle sue pressioni molte volte i dialoghi e i comportamenti del Numero 2 sembrano quasi mostrare rispetto nei suoi confronti, piuttosto che ostilit\u00e0: Numero 6 risponde quasi sempre in modo sarcastico alle sue provocazioni, ricorrendo pochissime volte alla violenza verbale o fisica. Questo accade perch\u00e9, mentre il Numero 2 cerca di guadagnarsi la fiducia di Numero 6, quest'ultimo tenta di fargli credere di esserci riuscito, anche perch\u00e9 il Numero 2 \u00e8, probabilmente, l'unica persona che potrebbe condurlo direttamente al Numero 1. In alcune scene si trova il Numero 2 che riceve ordini tramite un telefono, ma non \u00e8 chiaro se stia parlando direttamente con il Numero 1.\nIn ogni puntata il Numero 2 viene interpretato da un attore o attrice diversa: questo fa intendere che a ogni fallimento, il Numero 2 venga rimosso dal suo compito. Non si viene a conoscenza se ci\u00f2 ne comporti anche l'eliminazione fisica. In alcuni episodi il volto del Numero 2 non viene mostrato nella sigla iniziale, in quanto la scoperta della sua identit\u00e0 deve risultare un colpo di scena per lo spettatore: in quei casi, infatti, si scopre che il Numero 2 \u00e8 quello che credevamo un amico del Numero 6, oppure un personaggio secondario a cui non avremmo dato particolare importanza.\nSolo due attori hanno interpretato pi\u00f9 volte il ruolo: Colin Gordon e Leo McKern, rispettivamente due e tre volte. In teoria gli episodi in cui compare lo stesso Numero 2 dovevano essere trasmessi l'uno di seguito all'altro, ma a causa di alcuni ritardi nella realizzazione delle puntate (che non sono state realizzate nello stesso ordine in cui avrebbero dovuto essere trasmesse), obbligarono la rete a mandare in onda gli episodi che erano gi\u00e0 pronti, facendo in modo che lo stesso Numero 2 apparisse in episodi non contigui.\nPertanto Leo McKern appare all'inizio della serie e poi nuovamente nel finale, ma in teoria egli doveva comparire negli ultimi tre episodi. Tuttavia \"I rintocchi del Big Ben\" e \"Le sette et\u00e0 dell'uomo\" furono realizzati tra i primi episodi della serie e la rete si trov\u00f2 costretta a dovere mandare in onda gli episodi gi\u00e0 realizzati. Ma siccome \"Le sette et\u00e0 dell'uomo\" non poteva essere collocato diversamente, scelse di trasmettere \"I rintocchi del Big Ben\" come secondo episodio.\nAnche se sono state trasmesse di seguito, tra le riprese di \"Le sette et\u00e0 dell'uomo\" e \"Evasione\" passarono ben dieci mesi. In \"The Official Companion to the Classic TV Series\" di Robert Fairclough si legge che McKern, a causa dell'intensit\u00e0 dell'episodio, ebbe problemi di salute: vi sono versioni contrastanti che parlano di un esaurimento nervoso o addirittura un attacco di cuore. Comunque la produzione fu obbligata a rimandare la realizzazione dell'episodio finale di ben dieci mesi, durante i quali McKern espresse il desiderio di non tornare nella serie: per questo si tagli\u00f2 e cambi\u00f2 colore a barba e capelli. Tuttavia la produzione escogit\u00f2 l'idea di una sorta di \"resurrezione\" del Numero 2, al termine della quale sarebbe ricomparso con il suo nuovo aspetto, decisamente pi\u00f9 elegante del precedente, in modo che per gli spettatori il cambiamento risultasse normale.\nL'attore Patrick Cargill, che interpreta il Numero 2 nell'episodio \"L'incudine e il martello\", compare anche, piuttosto inspiegabilmente, in un ruolo secondario nell'episodio \"Cento di questi giorni\".\nNumero 1.\nPer tutta la serie Numero 6 ha due ambizioni ben definite, apparentemente contrastanti: fuggire dal Villaggio e scoprire l'identit\u00e0 del Numero 1. Infatti, mentre la prima comporterebbe una fuga e un allontanamento definitivo del Villaggio, la seconda implicherebbe il riuscire a entrare nel cuore di questa comunit\u00e0 e nelle mani di chi la governa. Non abbiamo mai segni diretti provenienti dal Numero 1, tanto che la sua stessa esistenza viene messa in dubbio: anche quando i Numero 2 ricevono ordini tramite il telefono, non \u00e8 chiaro se sia il Numero 1 a parlare direttamente con loro o se utilizzi un intermediario. Anzi, sembra che anche i vari Numero 2, in realt\u00e0, non conoscano la sua identit\u00e0 e non abbiano alcun rapporto diretto con lui.\nL'incontro con il Numero 1.\nNell'episodio \"Evasione\", Numero 6 viene portato in una stazione sotterranea, dove assiste a un processo dal clima totalmente surreale. Per tutto il tempo la scena viene osservata da una telecamera, su cui campeggia un enorme \"1\", che comunica con il giudice attraverso un segnale sonoro. Alla fine del processo, al Numero 6 viene concesso il diritto di non essere pi\u00f9 un numero, ma un individuo, a cui viene dato il diritto di abbandonare il Villaggio, oppure di diventarne il capo. Egli sceglie di recarsi nella stanza in cui si trova il Numero 1 e viene accontentato: Numero 6 (nonostante il verdetto, non ci viene rivelato il suo nome) finisce in una sorta di laboratorio, in cui lavorano personaggi incappucciati e mascherati, circondati da macchine, fino a quando arriva davanti a un personaggio incappucciato simile a tutti gli altri. Davanti a lui c'\u00e8 un monitor, che continua a trasmettere una registrazione del Numero 6, (risalente al primo episodio) in cui egli esprime il suo rifiuto a essere \"catalogato, schedato e timbrato\": la frase inizia a incepparsi sulla frase \"Io sono un uomo libero\", mentre Numero 6 riceve da questo personaggio una sfera di vetro: guardandovi dentro, egli vede l'immagine finale di ogni episodio, ovvero il suo volto nascosto da alcune sbarre. A questo punto la frase in sottofondo si inceppa nuovamente sulla parola \"io\", che viene distorta artificialmente, mentre il personaggio incappucciato allarga le braccia per mostrare il numero 1 stampato sul suo abito.\nL'identit\u00e0 del Numero 1.\nA questo punto Numero 6 fa cadere la sfera, per poi strappare la maschera al Numero 1: dietro di essa si cela un volto di un gorilla, mentre la parola \"io\", risuona sempre pi\u00f9 deformata: purtroppo la traduzione italiana fa perdere l'effetto, che invece si ottiene in lingua originale con il suono \"I\" (pron: \"\u00e0i\"), che sembra quasi essersi trasformata in un verso animalesco. Il Numero 6, tuttavia, non si scompone dalla visione e strappa anche questa seconda maschera, per scoprire che sotto di essa si cela lui stesso, il quale reagisce con delle espressioni animalesche e iniziando a correre per il laboratorio gesticolando in modo inconsulto, proprio come se fosse uno scimmione: dopo avere visto per tutta la serie un Numero 6 caratterizzato da un grande autocontrollo e un comportamento mai sopra le righe, ora vediamo lo stesso volto associato a un personaggio completamente opposto (la contrapposizione \u00e8 ulteriormente aumentata dall'abito, bianco per il Numero 1 e nero per il Numero 6). A questo punto inizia la scena finale della serie, il prigioniero riesce ad abbandonare il Villaggio, prima attraverso una violentissima sparatoria e poi causando una specie di apocalisse, tuttavia circoscritta al Villaggio stesso.\nSecondo alcune teorie, il fatto che il Numero 6 e il Numero 1 fossero la stessa persona era gi\u00e0 rivelato nella sigla stessa. C'\u00e8 chi ha visto nel celebre dialogo iniziale, la rivelazione dell'identit\u00e0 del Numero 1:\nin cui sembra che il Numero 2 eviti di rispondere alla domanda, sviando al discorso. Tuttavia, secondo alcune interpretazioni, l'attore che recita la frase del Numero 2, in realt\u00e0, dice un'altra cosa:\nChi sostiene questa teoria fa notare che le parole in grassetto vengono pronunciate con un tono diverso, oltre al fatto che verrebbero seguite da una breve pausa, come se appunto ci fosse una virgola. Anche in questo caso, la traduzione italiana fa perdere questo effetto, anche perch\u00e9 si presume che, se l'attore originale ebbe la direttiva di leggere la frase in un certo modo, questa direttiva non sia arrivata ai traduttori, che quindi hanno letto la frase in modo tradizionale.\nInoltre, nel Villaggio, il numero identificativo degli abitanti corrisponde anche al numero civico della loro casa: nella sigla si vede che la casa londinese del Numero 6 aveva come numero civico proprio l'\"1\".\nQuando il Numero 1 apre le braccia per mostrare il numero sull'abito, in sottofondo si sente la parola \"I\" (\"\u00e0i\") ripetuta pi\u00f9 volte: per via del carattere tipografico utilizzato, la cifra \"1\" \u00e8 molto simile alla lettera \"I\".\nIl remake del 2009.\nNel corso del 2007 l'emittente inglese Sky One conferm\u00f2 l'intenzione di produrre un remake della serie (una \"reinvenzione thrilling\", secondo le parole di Richard Woolfe, direttore dei programmi della Rete). Il nuovo \"prigioniero\" sarebbe dovuta essere una miniserie in sei parti, e nelle intenzioni di Damien Timmer, produttore esecutivo del progetto, lo scopo sarebbe quello di \"catturare lo spettatore fin dalla prima scena, come accade per \"24\".\nNotizie successive avanzarono la possibilit\u00e0 che fosse in cantiere anche un possibile adattamento per il grande schermo, diretto da Christopher Nolan, una volta che questi avesse terminato la lavorazione de \"Il cavaliere oscuro\".\nNel luglio 2008 il network BBC aveva annunciato per il 2009 il remake della serie televisiva con protagonisti Jim Caviezel (nel ruolo del Numero 6) e Ian McKellen (nel ruolo del N\u00famero 2).\nLa nuova versione, intitolata come l'originale \"The Prisoner\" \u00e8 stata prodotta dalla rete televisiva statunitense AMC, in forma di miniserie di sei episodi, trasmessi negli Stati Uniti dal 15 novembre al 17 novembre 2009.\nRiferimenti nella cultura di massa.\nI temi tratti da \"Il Prigioniero\" ritornano in modo persistente grazie a parodie e riferimenti nella cultura popolare, apparendo in canzoni, videogiochi, film e show televisivi.\nMolti dei riferimenti sono alla fantastica prigione tecnocratica del Villaggio, oppure riprendono - talvolta con spunto ironico - la memorabile sfera robot del \"Rover\". Talvolta l'omaggio alla serie \u00e8 limitato all'uso - non casuale - del saluto \"Be seeing you\". Alcuni di questi riferimenti sono elencati di seguito."}
{"id": "321739", "revid": "72396", "url": "https://it.wikipedia.org/wiki?curid=321739", "title": "Colorazione digitale", "text": "La colorazione digitale (il cui termine tecnico anglosassone \u00e8 \"digital coloring\") \u00e8 un processo di colorazione eseguito attraverso software dotati di strumenti dedicati alla pittura (e alla simulazione degli strumenti di pittura tradizionale), utilizzato per colorare illustrazioni e disegni. In particolare, la colorazione digitale \u00e8 molto diffusa nell'ambito fumettistico, soprattutto nelle produzioni editoriali statunitensi.\nLa storia.\nSebbene la colorazione in digitale del fumetto sia una tecnica piuttosto recente, tracciare la sua storia significa ripercorrere quasi un secolo di produzioni editoriali e decenni di sviluppo informatico. Infatti, la scelta di colorare il fumetto risale agli inizi del Novecento e l'uso del computer in questo ambito ha avuto inizio attorno agli novanta, con l'avvento delle tecnologie informatiche e la specializzazione del software nella grafica e nell'editoria.\nQual \u00e8 stato il primo fumetto ad essere colorato? Ufficialmente, nonostante varie disquisizioni ancora in atto, \u00e8 Yellow Kid, una striscia a fumetti che apparve nel lontano 1895 sul quotidiano New York World di Joseph Pulitzer. Cos\u00ec chiamato per il suo abito giallo, \"Yellow Kid\" si impone sul mercato statunitense come il pi\u00f9 apprezzato e venduto prodotto editoriale, entrando nella storia del fumetto statunitense e diventando il capostipite di moderni fumetti. Tuttavia, le colorazione in digitale era ancora lontana a venire.\nAgli inizi degli anni quaranta, sulle orme di personaggi avventurosi come Dick Tracy di Chester Gould (1931), Flash Gordon di Alex Raymond (1934) e l'Uomo Mascherato di Lee Falk e Ray Moore (1936), nascono quei supereroi che faranno la storia del fumetto statunitense moderno: Superman e Batman. L'uso del colore diventa subito fondamentale: Superman rappresenta il patriottismo statunitense e deve, perci\u00f2, portare i colori della bandiera USA Per quasi 50 anni, il fumetto a colori domina il mercato editoriale e, spesso, il colore \u00e8 una scelta mirata ad un concetto politico o ideologico piuttosto che alla qualit\u00e0 del prodotto. Infatti, le storie vengono stampate sulla stessa carta dei quotidiani, una carta porosa a bassa grammatura (40-50 g/m2), e i colori sono poco vari, limitati ad una decina di tonalit\u00e0 e senza sfumature, poich\u00e9 le luci e le ombre sono dati dai tratti del disegno.\nColorazione tradizionale.\nPrima dell'avvento dei computer e delle tecniche di elaborazione digitale, si usava (e in alcuni casi si usa tutt'oggi) la stampa litografica. Per capire come venivano colorati i fumetti, occorre prima capire il concetto che sta alla base di questa tecnica di stampa.\nUna stampante tipografica \u00e8 dotata di 4 colori: nero, magenta, giallo e c\u00ecano, che, mescolati secondo percentuali prestabilite, permettono di generare tutti i colori. Ad esempio, per fare il verde, basta mescolare insieme il 50% di giallo e il 50% di c\u00ecano; aumentando, poi, la percentuale di un colore rispetto all'altro \u00e8 possibile variare la tonalit\u00e0 del verde.\nPer eseguire la stampa, occorre indicare alla stampante quali dei 4 colori usare e le percentuali di inchiostro per generare tutti i colori che compongono l'immagine da stampare. Quindi, si fotografa l'immagine e la si \"scompone\" sviluppandola su 4 lastre fotografiche (simili a fogli di acetato), ognuna delle quali contiene le indicazioni su come dosare i 4 inchiostri. Le lastre fotografiche contengono solo tratti neri, quindi i colori sono rappresentati da una matrice di punti: dove c'\u00e8 il punto, la stampante verser\u00e0 l'inchiostro. Alla fine, saranno i punti, pi\u00f9 o meno accorpati per ciascuno dei 4 colori, a simulare la gamma dei colori.\nPer applicare il colore al fumetto, era necessario eseguire delle modifiche manualmente sulle lastre fotografiche. Queste modifiche consistevano nell'incollare dei pezzi di foglio acetato ricoperti da una matrice di punti: il tecnico del colore si muniva, perci\u00f2, di fogli speciali su cui i punti erano accorpati secondo percentuali prestabilite (generalmente 25, 50 e 75 percento), li tagliava in modo appropriato e li incollava sulle aree del disegno che dovevano risultare colorate, sulle 4 lastre in base al colore da ottenere.\nQuesta tecnica di colorazione era molto complicata, richiedeva la presenza di pi\u00f9 tecnici, molta precisione nell'applicazione delle matrici e, spesso, i risultati potevano essere mediocri. Tuttavia, lo scanner non esisteva e la sua funzione era sostituita dalla tradizionale fotografia, mentre i computer non erano ancora abbastanza evoluti per essere introdotti nell'editoria.\nFino agli anni novanta, grandi editori come DC (Superman, Batman), Marvel (X-Men, Uomo Ragno) e Dark Horse (Alien, Star Wars) utilizzarono questa tecnica per attrarre i lettori e distinguersi come aziende editoriali, imponendosi in un mercato dove, comunque, il fumetto era in gran parte realizzato in bianco e nero.\nColorazione in digitale.\nL'avvento della colorazione in digitale \u00e8 in parte legato alla diffusione del Macintosh della Apple e in parte a quella del software di punta per l'elaborazione fotografica Photoshop della Adobe. Infatti, mentre la Apple si introduceva nel mercato professionale con i suoi computer gi\u00e0 negli anni ottanta, Adobe Photoshop fu realizzato solo nel febbraio del 1990. Ovviamente, in questi dieci anni di distanza, la Apple aveva evoluto i suoi computer, per cui Photoshop usc\u00ec in mercato favorevole, in cui molte aziende gi\u00e0 usavano i Mac.\nQuasi immediato fu il passaggio alla colorazione in digitale con Photoshop. Mentre le grandi aziende del fumetto continuavano a produrre albi con le tradizionali tecniche di colorazione, la Image Comics, fondata da grandi disegnatori dell'epoca, si distinse nell'uso di una nuova tecnica di colorazione. I colori erano brillanti, ben distribuiti e ricchi di sfumature. A fianco di idee innovative, questo fece il successo della Image e apr\u00ec la strada ad una nuova concezione del fumetto nel disegno, nella storia e nella colorazione.\nNel 1993, Adobe Photoshop giunse alla versione 3.0 con una novit\u00e0: l'utilizzo dei livelli (layers). Questa aggiunta fu sufficiente a cambiare totalmente l'aspetto della colorazione in digitale dei fumetti. Fino a quel momento, i fumetti erano colorati con semplici sfumature, qualche blando effetto e, in generale, tutto era una versione pi\u00f9 moderna della colorazione tradizionale che aveva dominato il mercato per oltre 50 anni. Occorre tener presente, infatti, che nonostante la complessit\u00e0 dei Macintosh e le innovazioni introdotte da Adobe Photoshop fino alla versione 2.0, la velocit\u00e0 di elaborazione informatica era molto scarsa e il materiale digitale prodotto necessitava di supporti di memoria molto ampi che avevano un costo elevatissimo.\nMa proprio nel 1993, la Apple produce il PowerPC, con la possibilit\u00e0 di sfruttare i CD e altri supporti magnetici di grandi dimensioni, dotato di System 7, il capostipite del moderno sistema operativo della Apple. Quindi, da una parte una significativa evoluzione dei computer e dall'altra un'importante innovazione del software leader della grafica, hanno contribuito a proiettare la colorazione in digitale nel futuro della produzione fumettistica statunitense.\nCon l'aumento di specialisti nella colorazione in digitale e la nascita di agenzie specializzate come la Liquid! Graphics, la Wildstorm-FX e la Hi-Fi Studios, il colore nel fumetto ha cambiato volto: i colori sono pi\u00f9 vivi, gli effetti di luce creano immagini molto realistiche, l'uso di effetti complessi creano un qualcosa mai visto prima.\nL'era della colorazione in digitale ha, cos\u00ec, inizio.\nIl digitale oggi.\nIl mercato statunitense \u00e8, sicuramente, il pi\u00f9 florido nell'ambito del fumetto colorato in digitale. Tuttavia, non \u00e8 l'unico e oggi molti altri paesi utilizzano la colorazione in digitale come uno standard per realizzare un buon prodotto editoriale. Oltre alla qualit\u00e0, infatti, la colorazione in digitale \u00e8 una tecnica veloce, dove con pochi strumenti e pochi movimenti del mouse \u00e8 possibile inserire colori, creare effetti e correggere facilmente eventuali errori. Ma non bisogna dimenticare che la conoscenza del software e dei suoi strumenti non \u00e8 sufficiente; un buon colorista deve conoscere la teoria e l'uso del colore. Perci\u00f2, se da un lato l'informatica tende a sostituirsi alla manualit\u00e0 di dare il colore, dall'altro lato chi usa il computer deve essere mentalmente preparato come un illustratore tradizionale.\nOltre al fumetto, oggi la colorazione in digitale copre campi paralleli, come la realizzazione di contenuti per il web e il merchandise di videogiochi. Inoltre, mentre alcuni anni fa gli elevati costi dei mezzi informatici rendevano i computer e l'uso dei software alla portata di pochi professionisti, oggi l'evoluzione dei sistemi Windows e l'abbassamento del costo dell'hardware permette a chiunque di avere gli strumenti idonei per eseguire la colorazione in digitale anche a livello professionale e in qualunque ambito.\nI programmi per colorare in digitale oggi.\nDi seguito tutti i programmi per colorare in digitale in ordine di importanza:\nQuali posizioni lavorative richiedono la colorazione digitale?\nEsaminiamo gli ambiti in cui la colorazione digitale pu\u00f2 essere applicata per svolgere un lavoro nell'arte.\nIllustrazione:\nNell'illustrazione la colorazione digitale pu\u00f2 essere utilizzata da chi \u00e8:\nFumetto:\nNel fumetto abbiamo gli stessi casi dell'illustrazione:\nAnimazione:\nNell'animazione la colorazione digitale serve a qualsiasi artista crei dell'arte 2d. Se l'animazione \u00e8 completamente 2d si pu\u00f2 lavorare in tutti questi ambiti, senn\u00f2 se l'animazione \u00e8 3d i background artist e character designer sono solo dei concept artist, quelli che danno le idee:\nVideogiochi:\nNell'ambito dei videogiochi la colorazione \u00e8 richiesta come conoscenza di base per quasi tutti gli artisti che devono avere una conoscenza completa per realizzare diversi tipi di lavori:\nFilm:\nNei film la colorazione digitale serve come base per l'integrazione delle tecniche pi\u00f9 innovative di concept art tra le quali il Photo Bashing e l'integrazione di programmi 3d e di render alla lavorazione. I ruoli che possono essere richiesti nell'industria del cinema sono:\nAziende di colorazione digitale.\nQuesto \u00e8 l'elenco di alcune aziende e di alcuni studi professionali che offrono servizi di colorazione digitale del fumetto:"}
{"id": "321747", "revid": "119283224", "url": "https://it.wikipedia.org/wiki?curid=321747", "title": "Guido Aristarco", "text": "Biografia.\nDecano della critica cinematografica marxista influenzata dal pensiero di Gy\u00f6rgy Luk\u00e1cs e di Antonio Gramsci, nel 1952 fonda la rivista \"Cinema Nuovo\" che diriger\u00e0 sino alla sua morte. Il regista Luchino Visconti, come lo stesso Aristarco amava spesso ricordare, lo definiva \"il pi\u00f9 viscontiano dei critici\". \nLa pubblicazione di un suo soggetto cinematografico sull'occupazione italiana in Grecia (\"L'armata s'agap\u00f2\"), scritto nel 1953 assieme a Renzo Renzi, gli costa una denuncia per vilipendio alle forze armate e la reclusione per quarantacinque giorni nel carcere militare di Peschiera. Su quel processo il regista Pino Passalacqua realizzer\u00e0 oltre trent'anni dopo un film storico intitolato \"L'armata s'agap\u00f2\".\nNel 1969 vince, insieme a Luigi Chiarini, il primo concorso a cattedra in Storia e Critica del Cinema. Nel 1987 viene chiamato a rappresentare la nuova disciplina presso l'Accademia dei Lincei.\nDalla seconda met\u00e0 dei settanta, per circa vent'anni, insieme al collega Ugo Casiraghi collabora con il periodico degli Italiani della Jugoslavia (poi di Croazia e Slovenia), \"Panorama\".\n\u00c8 insegnante presso la Facolt\u00e0 di Magistero di Torino fino ai primi anni ottanta. Successivamente \u00e8 titolare della Cattedra di 'Storia e Critica del Cinema' presso la Facolt\u00e0 di Lettere e Filosofia dell'Universit\u00e0 'La Sapienza' a Roma, in cui dal 1985 al 1987 tiene il corso \"Luchino Visconti. Poeta e Critico della Decadenza\". Nel 1989 lascia la cattedra per raggiunti limiti di et\u00e0. \nAristarco ha vissuto la sua esperienza di insegnamento in modo encomiabile: era un tutt'uno con i suoi ragazzi, anche se li costringeva per almeno tre volte alla visione dei film studiati non escluso quando si trattava di opere degli anni del muto e il solo rumore del proiettore accompagnava le visioni. \nGli incontri con grandi tecnici, artisti e teorici dello spettacolo fra cui Cesare Zavattini, a Torino nel 1982, i Fratelli Taviani, Dario Fo, Suso Cecchi D'Amico, a Roma negli anni seguenti, rendevano le ore universitarie coinvolgenti ed attuali, spaziando dal cinema al teatro e facendo vivere agli allievi la ricerca estenuante di un rapporto attivo, soprattutto per chi interpretava le sue lezioni come una base indispensabile di conoscenza. Aristarco promuoveva un sistema di insegnamento basato su attivit\u00e0 di ricerca, anche in gruppi di lavoro, autentici laboratori-fucina per chi si proiettava in modo pieno nell'arte del cinema.\nGuido Aristarco muore nel settembre del 1996, appena dato alle stampe il suo ultimo libro \"Il cinema fascista. Il prima e il dopo\". \u00c8 sepolto nel cimitero di Formello, vicino a Roma.\nVita privata.\nAlcuni dei libri di Aristarco sono stati curati insieme alla moglie Teresa, anch'essa studiosa di cinema. Hanno avuto tre figli, Tiziana, Sabina e Roberto, tutti e tre impegnati nel mondo dello spettacolo. Roberto \u00e8 stato aiuto regista nel corso degli anni '80, Sabina \u00e8 segretaria di edizione, Tiziana \u00e8 regista televisiva."}
{"id": "321752", "revid": "79968", "url": "https://it.wikipedia.org/wiki?curid=321752", "title": "Chroma Key", "text": ""}
{"id": "321753", "revid": "599013", "url": "https://it.wikipedia.org/wiki?curid=321753", "title": "Assistenza sanitaria", "text": "Con assistenza sanitaria si intende l'insieme di provvidenze, prestazioni ed iniziative finalizzate alla promozione, alla prevenzione o alla cura della salute.\nStoria.\nFin dall'antichit\u00e0 la medicina si confonde con la magia, in particolare la medicina era un officio strettamente legato alla religione e quindi utilizzata non a fin di cura ma per scopi liturgici. In Egitto, se da una parte certe pratiche erano rivolte solo ad individui provenienti da un rango elevato (mummificazione, chirurgia), studi recenti hanno dimostrato che l'assistenza sanitaria era garantita anche agli schiavi dediti al lavoro presso le Piramidi.\nAi tempi di Ippocrate si praticava l'aruspicina nei templi di Asclepio e i romani, che appresero la cultura dai greci, fondarono i primi xenodochei cio\u00e8 dei piccoli chioschi situati alle periferire delle citt\u00e0 che servivano da pronto soccorso per i viandanti. Con l'avvento del cristianesimo la malattia \u00e8 percepita come un'opportunit\u00e0 per espiare i mali spirituali (Regola di San Benedetto). Nei monasteri, in particolare, fu avviata la pratica di erboristeria fino ad attendere le crociate quando nacquero i primi ordini monastici militari con funzioni di pronto soccorso e di assistenza medica di cui sono tuttora degni rappresentanti i Cavalieri di Malta.\nNel 1440 il \u201cDecreto Rampignano\u201d introdusse la figura del medico laico per distinguerlo da quello religioso. Con l'avvento delle grandi scoperte geografiche e dell'imperialismo si diffusero epidemie di malattie esotiche anche in Europa tanto da costringere le autorit\u00e0 locali a fondare i primi \u201clazzaretti\u201d. Si tratta di una tappa fondamentale dell'assistenza sanitaria pubblica in quanto esulava dalla tradizionale amministrazione clericale; in tal modo i governatori locali potevano nominare dei medici di base che potevano autorizzare direttamente i ricoveri, mentre prima lo potevano fare solo i chierici. Nel XVII secolo, sulla scia degli ideali utilitaristici del Panopticon di Jeremy Bentham, gli ospedali assunerso la funzione di accogliere anche altre problematiche in seno al vagabondaggio, alle malattie mentali, alla delinquenza, etc.\nCon la Rivoluzione francese si decise di inserire esplicitamente nella \u201cDichiarazione dei diritti dell'uomo e del cittadino\u201d il diritto ad essere curato. Nel XVIII secolo risalgono le prime indagini di campionamento statistico sulle degenze e sulle dimissioni ospedaliere, in questo modo l'assistenza sanitaria si sposava con il positivismo (Pasteur, Darwin) per garantire una specializzazione alla professione medica. Nel XIX secolo con il sopraggiungere della rivoluzione industriale emerge l'idea di un'assistenza sanitaria intesa come strumento di garanzia della capacit\u00e0 produttiva per ogni persona, incentrata principalmente sulla Casse Mutue operaie, ed integrata dalla supervisione del governo centrale sui temi generali della salute pubblica ed all'introduzione in molte nazioni delle Condotte Mediche diffuse su tutto il territorio e finanziate dallo stato. Dopo la Prima Guerra mondiale i regimi politici totalitari (sia di ispirazione fascista che comunista) diedero un forte impulso ai programmi sociali con una particolare enfasi in quelli di assistenza sanitaria universale gratuita che assorbirono ed espansero le precedenti organizzazioni mutualistiche indipendenti, e per conseguenza programmi similari vennero introdotti anche nella maggior parte dei paesi democratici.\nOrganizzazioni internazionali.\nCroce rossa.\nLa \"Croce rossa\" costituisce la pi\u00f9 grande organizzazione umanitaria del mondo, il cui operato \u00e8 coordinato dal Comitato internazionale della Croce Rossa.\nEmergency.\n\"Emergency\" \u00e8 un'associazione umanitaria italiana, fondata il 15 maggio 1994 a Milano da Gino Strada e dalla moglie Teresa Sarti, insieme a Carlo Garbagnati e Giulio Cristoffanini.\nMezzaluna rossa.\nLa Mezzaluna Rossa svolge attivit\u00e0 affini a qulle della Croce Rossa, ma nei Paesi islamici.\nOrganizzazione Mondiale della Sanit\u00e0.\nL'Organizzazione Mondiale della Sanit\u00e0 \u00e8 una agenzia speciale dell'ONU per la salute, \u00e8 stata fondata il 22 luglio 1946 ed entrata in vigore il 7 aprile 1948 con sede a Ginevra.\nNel mondo.\nItalia.\nIn Italia le prime leggi di assistenza sanitaria furono promulgate gi\u00e0 prima dell'unit\u00e0 d'Italia da Ferdinando IV di Napoli in occasione della fondazione della Real Colonia di San Leucio pressi Caserta. Durante il ventennio fascista il sistema sanitario era costituito su base nazionale dalla Direzione Generale della sanit\u00e0 pubblica alle dirette dipendenze del Consiglio dei Ministri. Ne facevano parte l'Istituto superiore di sanit\u00e0 con competenze tecniche e il Consiglio superiore di sanit\u00e0 con funzioni consultive formato dai prefetti per ogni Provincia. A un livello inferiore vi erano le Direzioni Sanitarie Provinciali con a capo il Prefetto che si avvaleva della collaborazione di un Medico provinciale, del Laboratorio d'igiene e profilassi e di un Consiglio Provinciale Sanitario. L'ultimo livello era rappresentato dal podest\u00e0 (sindaco) e dall'ufficio d'igiene municipale.\nIl sistema sanitario fascista continu\u00f2 a funzionare regolarmente fino all'istituzione del Servizio Sanitario Nazionale nel 1978 che riorganizz\u00f2 l'assistenza sanitaria su base territoriale tramite le \"Unit\u00e0 Sanitarie Locali\", poi divenute aziende sanitarie locali. , infatti l'articolo della Costituzione italiana, garantisce il diritto di salute dei cittadini indiscriminatamente. L'attivit\u00e0 di coordinamento e garanzia di questo primario diritto dei cittadini \u00e8 di competenza del Ministero della salute, mentre le regioni ne attuano le finalit\u00e0.\nStati Uniti d'America.\nNegli Stati Uniti d'America, il sistema sanitario \u00e8 per la grandissima parte (79%) in mano ad enti privati, mentre gli ospedali governativi rappresentano il 21% del totale. Non essendo un sistema universale, l'accessibilit\u00e0 alle prestazioni sanitarie \u00e8 legata alla stipula di un'assicurazione, generalmente garantita dal datore di lavoro con copertura del lavoratore e dei suoi familiari. Chi ha pi\u00f9 di 65 anni e chi pur avendo et\u00e0 inferiore \u00e8 soggetto ad alcune tipologie di disabilit\u00e0 pu\u00f2 avvalersi della copertura statale Medicare; per le famiglie a basso reddito, la copertura sanitaria viene garantita dal programma federale Medicaid. Tuttavia, secondo alcuni calcoli, milioni di cittadini statunitensi ogni anno rinunciano o ritardano il sottoporsi a cure mediche in quanto non coperti da alcuna assicurazione, o perch\u00e9 la propria assicurazione non sarebbe in grado di coprire tutte le spese necessarie."}
{"id": "321758", "revid": "123188969", "url": "https://it.wikipedia.org/wiki?curid=321758", "title": "Cinema Nuovo", "text": "Cinema Nuovo fu una rivista cinematografica italiana fondata da Guido Aristarco nel 1952.\nStoria.\nDi area dichiaratamente marxista, concentr\u00f2 il dibattito critico attorno alla questione del \"realismo\", che si identifica nella corrente cinematografica del neorealismo italiano: Aristarco e i suoi collaboratori si interrogarono sul modo di superare i limiti del neorealismo attraverso i canoni del \"realismo critico\" indicati in campo letterario da Gy\u00f6rgy Luk\u00e1cs.\nSono indicative le divergenze che sorsero nel 1955 a proposito del film \"Senso\" di Luchino Visconti: per Aristarco si trattava di un modello esemplare di realismo cinematografico che metteva in atto il passaggio \"dalla cronaca alla storia\", cio\u00e8 dal neorealismo al realismo, mentre Cesare Zavattini e Luigi Chiarini, pur lodando le qualit\u00e0 artistiche del film di Visconti, ne negavano la valenza realistica.\n\"Cinema Nuovo\" ospit\u00f2 gli interventi di numerosi esponenti culturali di primo piano degli anni Cinquanta: tra i collaboratori occasionali vi sono Arnheim, Bazin, Sadoul, Adorno, Kracauer, Doniol-Valcroze, Pasternak e Sartre, e tra gli italiani Luigi Chiarini, Carlo Bo, Alberto Moravia, Italo Calvino, Vittorio Gelmetti, Salvatore Quasimodo, Franco Fortini, Paolo Gobetti.\nNel 1953 la rivista pubblic\u00f2 un soggetto cinematografico di Renzo Renzi, intitolato \"L'armata s'agap\u00f2\", incentrato sulle vicende di alcuni soldati durante l'occupazione italiana in Grecia (1940-41). Lo sceneggiatore e il direttore della rivista vennero denunciati per vilipendio delle forze armate, quindi arrestati e rinchiusi per un mese nel carcere militare di Peschiera del Garda."}
{"id": "321759", "revid": "125347517", "url": "https://it.wikipedia.org/wiki?curid=321759", "title": "Storia di Messina", "text": "Messina venne fondata dai Greci secondo Eusebio di Cesarea nel 757 a.C., con il nome di Zancle che in Lingua sicula significa Falce.\nTale data per\u00f2 risulta fortemente in contrasto con quanto detto da Tucidide che, pur tacendone la data di fondazione, la indica di origine calcidese e cumana. Essendo la fondazione di Cuma, da cui provenivano gli ecisti, del 750 a.C., appare evidente l'inaffidabilit\u00e0 dello storico latino.\nConquistata dal tiranno di Reghion, Anassilao, viene occupata da genti messene e per questo appellata Messenia. Subisce le vicende della spedizione ateniese in Sicilia e in seguito alla terza guerra greco-punica viene distrutta e spopolata per la vendetta di Imilcone a seguito della battaglia di Mozia (397).\nI Romani la conquistarono nel 264 a.C. e, dopo la caduta dell'Impero romano d'Occidente, fu prima in possesso dei Bizantini e quindi degli Arabi. Vive il suo massimo splendore con Ruggero II di Sicilia e i suoi successori. Nella sua antichissima storia fu pi\u00f9 volte Capitale del Regno di Sicilia.\nNel 1060 venne strappata dal Gran Conte Ruggero I di Sicilia all'ormai in rovina Emirato di Sicilia. \nEntrata a far parte integrante, come seconda capitale, del Regno di Sicilia, conobbe un grande sviluppo con le dinastie sveva e angioina, il Regno di Sicilia, fino al 1283, comprese anche tutta l'Italia meridionale. \nDopo i Vespri Siciliani, Messina raggiunse grande prosperit\u00e0, continuando ad essere capitale del Regno di Sicilia assieme a Palermo e, grazie al suo porto, uno tra i primissimi centri commerciali e tra le pi\u00f9 grandi, fiorenti ed importanti citt\u00e0 del mar Mediterraneo.\nFu per lunghi secoli la citt\u00e0 siciliana pi\u00f9 ricca, seconda nel Mezzogiorno d'Italia solo a Napoli. Nel 1674 si ribell\u00f2 alla Corona di Spagna e ne sub\u00ec successivamente la repressione. Fu toccata da un grave terremoto nel 1783. \nEntr\u00f2 a far parte del Regno d'Italia dopo la spedizione dei Mille garibaldina, anche se la cittadella cadde solo il 12 marzo 1861.\nNel 1908 sub\u00ec le distruzioni di un altro terribile terremoto e ancora dei bombardamenti della seconda guerra mondiale.\nLe origini sicule e la citt\u00e0 greco-siceliota.\nL'omonimo stretto compare gi\u00e0 nell'Odissea di Omero come luogo di dimora dei mostri marini Scilla e Cariddi.\nI ritrovamenti archeologici attestano la presenza di un villaggio dell'et\u00e0 del bronzo dotato di un approdo naturale e abitato da popolazioni sicane. Sullo stesso sito, a partire dal XII secolo a.C., si stanziarono i Siculi, giunti in Sicilia dall'Italia; furono questi ultimi a nominare questo sito \"Zancle\", con il significato di \"falce\", in riferimento alla forma del braccio sabbioso di San Raineri, che chiude il grande porto naturale.\nIl nuovo insediamento ellenico venne fondato intorno al 730 a.C., si trattava di una tra le prime colonie greche della Sicilia. Inizialmente la colonia conserv\u00f2 il nome, in lingua sicula, di Zancle. \nSecondo lo storico greco Tucidide i coloni provenivano dalla colonia calcidiese di Cuma in Magna Grecia (guidati da Periere) e dalla stessa madrepatria di Calcide nell'isola greca d'Eubea (condotti da Cratemene), madrepatria anche della stessa Cuma. Secondo il geografo latino Strabone i coloni erano originari di Naxos, la prima colonia calcidese nell'isola. La citt\u00e0 sorse vicino al lembo nordorientale dell'isola, in posizione strategica di primissima importanza. Poco dopo, i calcidiesi fondarono un'altra colonia sulla sponda opposta dello stretto, \"Reghion\", oggi Reggio Calabria, ottenendo cos\u00ec il controllo dell'importantissimo braccio di mare.\nNel 497 a.C., Ippocrate, Tiranno di Gela, conquist\u00f2 Zancle insieme a Naxos e Leontini ove insedi\u00f2 tiranni a lui subalterni. Tuttavia, pochi anni dopo, Anassila, tiranno di Reggio, occup\u00f2 la citt\u00e0, cacciando Ippocrate con l'aiuto di profughi provenienti dalla Ionia, fuggiti a causa della conquista di questa regione da parte dell'Impero Persiano. In questo frangente, si insediarono in Zancle altri coloni, provenienti dall'isola di Samo e da altre localit\u00e0 dell'Egeo a cui si aggiunsero altre genti dalla Messenia, regione greca della quale Anassila era originario. Il tiranno reggino tenne il dominio su entrambe le sponde dello stretto e diede alla citt\u00e0 il nome di \"Messanion\", dalla patria originaria dei suoi avi. Le due citt\u00e0 dello Stretto, pur governate da Anassila, erano sotto il controllo di Gerone I di Siracusa. Dopo la morte di Anassila, nel 461 a.C., entrambe le citt\u00e0 ne cacciarono i figli, pur rimanendo nella sfera di influenza di Siracusa.\nZancle (ora rinominata Messene) dal punto di vista etnico, era abitata da una popolazione mista di Ioni, Messeni e Siculi che, col passare dei decenni, si amalgamarono, quasi sempre pacificamente, in un unico popolo che, per lingua e cultura (dopo il Congresso di Gela del 424 a.C.) pu\u00f2 essere definito \"siceliota\". Detta commistione etnica si verific\u00f2 in tutte le colonie greche di Sicilia. \nDal punto di vista territoriale, Messene controllava l'estrema propagine nord-orientale della Sicilia, la Chora (o territorio sotto la sua giurisdizione) si estendeva (oltre alla citt\u00e0 sullo Stretto) alla costa tirrenica tra il Capo Peloro e il Capo Milazzo e alla costa ionica fino al Promontorio Argenno, inclusa la montuosa parte interna dei Peloritani. Nelle zone rivierasche o collinari sorgevano vari centri abitati come Mylae, Nauloco, Elis e Phoinix dedite all'agricoltura e alla pesca; esistevano anche importanti giacimenti minerari di oro e argento siti sul versante ionico dei Monti Peloritani nei pressi del villaggio di Nisa. Nelle zone pi\u00f9 interne, sui Peloritani, vi erano fitti boschi e ricchi pascoli con villaggi abitati soprattutto da Siculi dediti alla pastorizia, tra questi insediamenti agro-pastorali vale la pena ricordare Mankarru. \nNel 405 a.C., il Tiranno di Siracusa Dionisio I detto il vecchio si proclam\u00f2 \"Arconte di Sicilia\", riuscendo a riunificare saldamente sotto il suo dominio la parte dell'Isola sita ad est del Fiume Salso, Messene costitu\u00ec l'estrema propaggine settentrionale dello Stato siceliota di Dionisio I.\nNel 396 a.C., durante la Terza Guerra tra greco-sicelioti e punici, il generale cartaginese Imilcone II, per impedire che arrivassero aiuti a Dionisio I dall'Italia o dalla Grecia, espugn\u00f2 e distrusse Messene, avanzando verso sud per attaccare Siracusa. Posta sotto assedio la capitale siceliota, l'esercito cartaginese venne per\u00f2 decimato da una pestilenza che consent\u00ec a Dionisio I di approfittarne per contrattaccare Imilcone, distruggere il suo esercito e ricacciarlo in Africa. La citt\u00e0 venne ricostruita e ripopolata da Dionisio I.\nNel 344 a.C., con la cacciata di Dionisio II, ultimo regnante della Dinastia dei Dionisii, venne instaurata la democrazia col \"Buon Governo\" di Timoleonte, la citt\u00e0 di Messene benefici\u00f2 di una certa autonomia amministrativa, entrando a far parte della Simmachia, cio\u00e8 di una confederazione di citt\u00e0 siceliote che manteneva sempre come centro nevralgico la citt\u00e0 di Siracusa. \nTale status si protrasse fino al 316 a.C., quando Agatocle, con un golpe, rovesci\u00f2 il regime democratico-repubblicano gestito dai successori di Timoleonte. A Messana trovarono rifugio molti oppositori di Agatocle, ragion per cui il nuovo Tiranno decise di conquistare la citt\u00e0 al fine di annientare i propri nemici.\nUscito vittorioso e ormai padrone indiscusso di Siracusa e di quasi tutta la Sicilia, Agatocle costitu\u00ec il \"Regno di Sicilia\" che unificava in un'unica monarchia ellenistica tutta la Sicilia ad est del Fiume Platani, rendendo pure tributarie le popolazioni dei Siculi e Sicani ancora stanziate nell'interno. \nAgatocle, riprendendo la politica imperialista di Dionisio I, fu il primo a proclamarsi \"Basileus tes Sikel\u00ecas\" cio\u00e8 \"Re di Sicilia\". \nIl regno siceliota agatocleo si estendeva sulla parte orientale e centrale della Sicilia, su Akragas e sul suo circondario, sulla Calabria meridionale e su alcune citt\u00e0 italiote non ancora cadute sotto il giogo romano. Messina era quindi al centro di un regno ellenistico che, pur avendo Siracusa come capitale, si estendeva su quasi tutta la Sicilia e su parte dell'Italia meridionale; solo l'estremit\u00e0 occidentale della Sicilia rimaneva in mano ai Cartaginesi.\nNel 288 a.C. vi si insediarono i mercenari Mamertini, di stirpe sabellica che avevano combattuto per conto di Agatocle.\nDopo la morte di Agatocle, i Mamertini fecero di Messina la base delle loro razzie, fino a quando la citt\u00e0 con venne conquistata dai cartaginesi che cacciarono i Mamertini in Calabria. Poco tempo dopo i Mamertini sbarcarono nuovamente a Messina, annientarono la guarnigione cartaginese ivi stanziata e chiamarono in aiuto i Romani provocando lo scoppio della prima guerra punica tra Roma e Cartagine.\nMessina romana.\nApriamo questa sezione di storia messinese in epoca romana con un brano del celebre oratore e avvocato ante-litteram Marco Tullio Cicerone che nelle Verrine cita Messina:\n\"Gaio Eio (questo me lo concederanno senza discutere tutti coloro\nche si sono recati a Messina) \u00e8 il mamertino pi\u00f9 ragguardevole in\nquella citt\u00e0 sotto tutti i punti di vista. La sua casa \u00e8 senza paragone la\npi\u00f9 nobile di Messina, e senza dubbio la pi\u00f9 conosciuta, la pi\u00f9\ndisponibile per i nostri concittadini, un modello di ospitalit\u00e0. Prima\ndell'arrivo di Verre questa casa era cos\u00ec adorna da rappresentare un\nornamento anche per la citt\u00e0. Infatti proprio Messina, che deve le sue\nbellezze alla posizione naturale, alle mura e al porto, \u00e8 addirittura\nsprovvista e priva di quegli oggetti di cui costui si diletta. 4. Ora, in\ncasa di Eio c'era una cappella privata molto antica, oggetto di grande\nvenerazione, lasciatagli dai suoi antenati: in essa spiccavano quattro\nbellissime statue di squisita fattura, universalmente note, che\npotevano deliziare non solo codesto fine intenditore, ma anche\nciascuno di noi, che costui chiama profani: la prima era Cupido di\nmarmo, opera di Prassitele [...]\nMa, per tornare alla cappella privata di Eio, c'era da una parte questa\nstatua marmorea di Cupido, di cui sto parlando, dall'altra un Ercole di\nbronzo di fattura egregia, attribuito se non erro a Mirone (e l'attribuzione\n\u00e8 sicura). Parimenti, di fronte a queste divinit\u00e0, stavano due\npiccoli altari che potevano far comprendere a chiunque il carattere sacro\ndella cappella: si trovavano inoltre due statue in bronzo di modeste\nproporzioni, ma di straordinaria eleganza, che rappresentavano nel\nportamento e nel modo di vestire quelle fanciulle che, con le braccia\nsollevate, sostengono sul capo un canestro con certi arredi sacri\nsecondo il costume delle ragazze ateniesi: si chiamano appunto Canefore. [...]\"\nCicerone, Actio secunda in Verrem, \u00abQuattro statue in una cappella privata a Messina\u00bb (3-5).\nConsegnata dai Mamertini ai Romani nel 264 a.C., ottenne dopo la fine della guerra lo status di \"civitas libera et foederata\" (citt\u00e0 libera ed alleata, formalmente indipendente), unica in Sicilia insieme a \"Tauromenium\" (Taormina) e Neaiton. Il nome greco \"Messanion\" fu tradotto in latino come \"Messana\".\nDurante l'et\u00e0 repubblicana, nel II secolo a.C. sub\u00ec ancora attacchi durante le guerre servili scoppiate a causa dell'insofferenza dei siciliani al dominio romano. \nCicerone, nelle orazioni contro Verre, la defin\u00ec \"civitas maxima et locupletissima\" (citt\u00e0 grandissima e ricchissima). \nPompeo attacc\u00f2 nel 49 a.C. la flotta cesariana che si riparava nel porto della citt\u00e0. Successivamente divenne una delle principali basi di Sesto Pompeo, che vi sconfisse la flotta di Ottaviano e venne in seguito saccheggiata dalle truppe di Lepido. In seguito divenne probabilmente municipio.\nDelle vicende della citt\u00e0 in epoca imperiale non sappiamo quasi nulla.Secondo la tradizione, San Paolo approd\u00f2 sulla costa ionica della citt\u00e0 e vi predic\u00f2 il Vangelo.\nNel 407, sotto l'Imperatore bizantino Arcadio, Messina fu costituita in \"protometropoli\" della Sicilia e della .\nDopo la caduta dell'Impero romano d'Occidente, Messina conobbe le brevi ed insignificanti parentesi barbariche di Vandali, Eruli ed Ostrogoti, poi entr\u00f2 nell'orbita dell'Impero bizantino, da allora fu governata da magistrati propri chiamati \"Stratigoti\".\nMessina nel Medioevo.\nDopo una valorosa resistenza, Messina fu conquistata nell'843 dagli Arabi, entrando a fare parte dell'Emirato di Sicilia, durante questo periodo, dopo un iniziale periodo di decadenza, la citt\u00e0 conobbe un certo sviluppo derivato da un forte incremento dell'agricoltura.\nCon la caduta di Rometta, ultima roccaforte dei Bizantini, nel 965 tutta la Sicilia era ormai unificata nell'Emirato di Sicilia. In quegli anni si costitu\u00ec la Sacra Milizia dei Verdi per difendere il SS Sacramento portato agli infermi o in processione. Secondo la leggenda, furono proprio nobiluomini messinesi a sollecitare l'intervento dei Normanni contro gli Arabi. \nNel 1061, la citt\u00e0 entra a fare parte dei domini del \"Gran Conte\" Ruggero I di Sicilia, che inizi\u00f2 la riconquista cristiana della Sicilia.\nPochi anni dopo, nel XII secolo, con la nascita del Regno di Sicilia ad opera di Re Ruggero II, la citt\u00e0 si riprese economicamente e demograficamente e godette di un lunghissimo periodo di opulenza. Messina diede i natali e vide fiorire eminenti personalit\u00e0: a titolo di esempio si citi Guido delle Colonne, esponente di spicco della Scuola siciliana. \nDa questo periodo ininterrottamente Messina esercit\u00f2 il ruolo di metropoli della Sicilia orientale e della Calabria, punto di riferimento sotto gli aspetti economico, politico, militare, culturale, artistico e religioso sia per le citt\u00e0 della vicina Calabria che per tutte quelle della Sicilia orientale.\nLa citt\u00e0, sin dall'XI secolo, si fregiava di numerosi privilegi concessi dai Re di Sicilia, che esaltarono il ruolo gi\u00e0 rilevantissimo del suo porto, facendola divenire capitale economica della Sicilia e la fecero, al pari di Palermo, capitale del Regno. Messina fu dotata di una Zecca e di un arsenale e fu fondato il monastero Basiliano del S. S Salvatore, centro di cultura siculo-greco-bizantina, di cui restano importanti codici, come anche il monastero basiliano di San Filippo il Grande . Risalgono a questo periodo molti importanti monumenti: il Duomo cittadino (che poi sub\u00ec molte modifiche), la SS Annunziata (detta poi dei Catalani), S. Maria di Mili S. Pietro, S. Maria della Valle (detta la Badiazza). Vi era un poi palazzo reale con quattro torri.\nNel 1189, il re inglese Riccardo Cuor di Leone, mentre si recava in Terrasanta per la terza crociata, si ferm\u00f2 a Messina per recuperare la dote della propria sorella Giovanna d'Inghilterra, gi\u00e0 sposa del re Guglielmo II di Sicilia. I contrasti con il re Tancredi indussero Riccardo a occupare la citt\u00e0 insediandosi nel castello di Matagrifone dal quale dominava e spadroneggiava in citt\u00e0. Dopo quasi un anno Riccardo raggiunse un accordo sia con Tancredi che con uno dei suoi stessi compagni di Crociata, il re Filippo Augusto di Francia; l'accordo comprendeva la rinuncia di Riccardo a sposarsi con la sorella di Filippo, Alice, cos\u00ec da poter sposare la principessa Berengaria di Navarra.\nNel corso del Duecento, per concessione di Re Federico II, i Cavalieri Teutonici ebbero facolt\u00e0 di costruire un loro Gran Priorato con ospedale e chiese, per avere sicura base per le imprese in Terrasanta; sorse cos\u00ec la chiesa di S. Maria Alemanna (o degli Alemanni), in stile gotico.\nA seguito della rivolta dei Vespri siciliani contro gli Angioini, nell'estate del 1282, Messina fu posta sotto assedio da Carlo d'Angi\u00f2, consapevole che non avrebbe mai potuto avanzare all'interno della Sicilia se non dopo aver espugnato la citt\u00e0 sullo stretto. L'assedio dur\u00f2 fino a tutto il mese di settembre, ma la citt\u00e0, strenuamente difesa da Alaimo da Lentini, non fu espugnata. Messina, nell'immediatezza dell'insurrezione, era gi\u00e0 stata sede della \"Communitas Siciliae\", un parlamento di citt\u00e0 della Sicilia che avevano espresso un'aspirazione indipendentistica e repubblicana che non dur\u00f2 a lungo. I siciliani offrirono cos\u00ec la corona di Sicilia a Pietro III d'Aragona, marito di Costanza di Hohenstaufen, figlia del defunto Re Manfredi di Sicilia, che divenne Pietro I Re di Sicilia. La rivoluzione del Vespro si trasform\u00f2 in un conflitto politico che vide i Siciliani e gli alleati Aragonesi da una parte e gli Angioini, il Papato, il Regno di Francia e le varie fazioni guelfe dall'altra. Il 26 settembre 1282, Re Carlo d'Angi\u00f2, sconfitto, fece ritorno a Napoli.\nL'inizio del XIV secolo vide rafforzarsi la Monarchia siciliana sotto la guida di re Federico III. Messina continu\u00f2 ad essere la capitale economica del regno e la Famiglia reale siciliana e la sua corte soggiornavano per lunghi periodi nel Palazzo reale cittadino. La citt\u00e0 dello Stretto ospitava colonie di pisani, veneziani e genovesi e una fiorente comunit\u00e0 di ebrei; inoltre aveva relazioni con toscani, marchigiani e liguri, ma anche con marsigliesi e catalani.\nNel 1347, nei primi giorni di ottobre, nel porto di Messina arrivarono delle navi genovesi provenienti da Caffa (oggi chiamata Teodosia) nel Mar Nero. Poco tempo dopo l'arrivo delle navi, in citt\u00e0 si manifest\u00f2 un'epidemia: i malati presentavano rigonfiamenti di colore nero sotto le ascelle e all'inguine, con perdita di sangue e presenza di pus; le emorragie interne provocavano dolori lancinanti e portavano alla morte in pochi giorni, se non nel giro di ventiquattr'ore. Il morbo era la famigerata peste nera o peste bubbonica.\nQuando i messinesi capirono che il contagio era da ricondursi all'arrivo delle navi genovesi, queste ultime vennero scacciate al largo, ma ormai l'infezione era dilagante e in poco tempo si sarebbe diffusa in tutta Europa con effetti devastanti fino al 1350. La peste nera del 1347 \u00e8 quella ricordata da Giovanni Boccaccio nel Decameron.\nPassato il flagello epidemico, Messina continu\u00f2 ad essere una citt\u00e0 ricca e sviluppata, culla di artisti e imprenditori. Nel pieno del XV secolo vi nacque e fior\u00ec il grande pittore Antonello da Messina. \nNel 1492, all'et\u00e0 di 22 anni, Pietro Bembo chiese al padre il permesso di potersi recare a Messina alla famosa scuola di Costantino Lascaris, che veniva ritenuto il migliore dei grecisti dell'epoca; il Bembo rimarr\u00e0 nella citt\u00e0 dello stretto fino al 1494.\nDal Rinascimento alla rivolta antispagnola.\nA partire dal XVI secolo il reame insulare siciliano, governato dai Vicer\u00e9 di Sicilia e dal Parlamento siciliano, entr\u00f2 a far parte di quello che all'epoca era considerato un impero universale: l'Impero spagnolo.\nMessina, dopo l'impresa di Tunisi del (1535), accolse l'Imperatore Carlo V con onori trionfali nella zona che fu poi denominata Porta Imperiale. La citt\u00e0 era, con il baluardo avanzato Malta, la principale base strategica nel centro del Mediterraneo contro l'espansione ottomana e la pirateria barbaresca. L'economia della citt\u00e0 era caratterizzata dal grande sviluppo dell'industria serica e dal porto franco. L'imperatore volle che fosse ampliata la cinta muraria e negli anni successivi furono costruiti il forte Gonzaga (dal nome del vicer\u00e9 dell'epoca), il forte S. Salvatore nella zona falcata e un nuovo arsenale.\nNel 1548, Ignazio de Loyola fond\u00f2 a Messina il primo Collegio dei Gesuiti al mondo, il famoso \"Primum ac Prototypum Collegium\" ovvero \"Messanense Collegium Prototypum Societatis Iesu\", prototipo di tutti gli altri collegi di insegnamento che i Gesuiti fonderanno con successo nel mondo, facendo dell'insegnamento il carattere distintivo dell'Ordine. Il \"Collegium\" in seguito si trasform\u00f2 nel \"Messanense Studium Generale\", ossia l'Universit\u00e0 di Messina.\nTra gli uomini di cultura messinesi \u00e8 da ricordare in particolare Francesco Maurolico (1494-1575) letterato e scienziato, con interessi in vari settori del sapere e della vita cittadina.\nNel 1571 dal porto di Messina part\u00ec la flotta cristiana, al comando di Don Giovanni D'Austria, che sconfisse i Turchi nella Battaglia di Lepanto, e Messina accolse la flotta al rientro dalla vittoriosa spedizione. Nella battaglia i messinesi, a bordo delle loro navi, furono comandati da fra Pietro Giustiniani da Messina dell'ordine dei Cavalieri di Malta. Tra i comandanti primeggiarono il conte di Condojanni, Vincenzo Marullo e il barone di Ucria, Pietro Marquett de Guevara, entrambi peloritani. Tra le persone ferite sbarcate dalla flotta c'era Miguel de Cervantes (Miguel Saavedra de Cervantes), che rimase ricoverato nel Grande Ospedale della citt\u00e0 per diversi mesi a causa della ferita riportata, alla mano sinistra, in battaglia.\nMessina raggiunse, nella prima met\u00e0 del '600, il periodo di massimo splendore economico, tanto da poter essere annoverata tra le dieci pi\u00f9 grandi ed importanti citt\u00e0 d'Europa. Allo stesso tempo crebbe il suo ruolo culturale, caratterizzato in particolare da feconde relazioni con Roma. Nel 1638 l'Universit\u00e0 di Messina fond\u00f2 l'\"Hortus Messanensis\", il pi\u00f9 antico orto botanico della Sicilia, e chiam\u00f2 Pietro Castelli, da Roma, per realizzarlo. Castelli utilizz\u00f2 un innovativo ed originale sistema di classificazione delle piante, anticipando la disposizione riconoscibile in un moderno orto botanico: le piante furono distinte in quattordici classi nell'Hortus, e quindi riunite in quattro hortuli. Pietro Castelli fu sostituito da Marcello Malpighi, fondatore dell'istologia e dell'anatomia vegetale. Marcello Malpighi condusse, gran parte delle sue osservazioni scientifiche sulle piante dell'Hortus Messanensis, poi pubblicate nelle sue opere \"Anatomes Plantarum Idea\" e \"Anatome Plantarum\". Un altro illustre cittadino che si form\u00f2 nell'Urbe e (dopo un temporaneo ritorno) vi si stabil\u00ec definitivamente fu Agostino Scilla, valente pittore e fondatore della moderna paleontologia.\nNel XVII secolo Messina continuava ad essere una fiorente citt\u00e0 portuale, situata in una posizione strategica da un punto di vista geo-politico ed economico.\nLa Corona di Spagna, titolare del Trono del Regno di Sicilia, al fine di neutralizzare il nazionalismo e l'indipendentismo siciliano e creare discordia e divisioni tra le maggiori citt\u00e0 siciliane, soffiava sul fuoco delle dispute municipalistiche e campanilistiche che esistevano tra Palermo e Messina. Era un periodo in cui molti giuristi ed intellettuali auspicavano la necessit\u00e0 di avere un Sovrano proprio in Sicilia al fine di risollevare le sorti politiche, economiche e sociali dell'Isola. In buona sostanza i monarchi spagnoli difendendo ora Messina contro Palermo e ora Palermo contro Messina, non facevano altro che indebolire le due maggiori citt\u00e0 del Regno di Sicilia.\nNel 1674, Messina si ribell\u00f2 alla Corona di Spagna, titolare del trono del Regno di Sicilia ma, non potendo sostenere da sola tale contrapposizione, chiese la protezione del re francese Luigi XIV, riuscendo cos\u00ec a mantenersi indipendente dall'Impero spagnolo e dal resto del Regno di Sicilia allora governato dai Vicer\u00e8 anche se con gravissime difficolt\u00e0. I ribelli erano chiamati Malvizzi, i filo-spagnoli Merli.\nNel 1678, con la firma della pace di Nimega tra Francia e Spagna, la citt\u00e0 fu abbandonata a s\u00e9 stessa dai Francesi e sub\u00ec una crudele riconquista spagnola. Rioccupata, Messina fu dichiara \"morta civilmente\" e privata di tutti i privilegi storici goduti sin dai tempi di Roma; fu abolita la Zecca, chiusa l'Universit\u00e0, abolito il Senato cittadino, il cui palazzo fu distrutto, cospargendo di sale l'area in cui sorgeva in segno di disprezzo; fu fatto calpestare ai cavalli l'Orto botanico e fu sciolto l'ordine militare nobiliare dei Cavalieri della Stella; si confiscarono e si trasferirono in Spagna alcune opere d'arte e soprattutto i preziosi documenti in pergamena contenenti le memorie storiche della citt\u00e0. Inoltre venne costruita una imprendibile fortezza pentagonale nella zona portuale, al Realcittadella, per tenere sotto stretto controllo militare la citt\u00e0. La riconquista spagnola concluse uno dei periodi pi\u00f9 floridi della storia della citt\u00e0. Molti cittadini furono banditi; tra questi lo scienziato e docente universitario Giovan Antonio Borelli, condannato a morte in contumacia.\nUna nuova epidemia di peste nel 1743, varie carestie (1746,1747,1760) e il terremoto del 5 febbraio 1783, inflissero due nuovi durissimi colpi alla citt\u00e0 dello Stretto. I lavori di ricostruzione, pur con gli interventi garantiti dal sovrano Ferdinando III di Sicilia, quali l'esenzione ventennale dalle imposte e lo stato di porto franco, durarono a lungo; la citt\u00e0 fu edificata ancora una volta alla vecchia maniera, dimenticando la triste lezione impartita dal sisma.\nOttocento.\nA conclusione delle Guerre napoleoniche, nel 1812 venne promulgata la nuova Costituzione del Regno di Sicilia, Messina divenne il capoluogo dell'omonimo distretto, uno dei 23 in cui era ripartita la Sicilia.\nDopo il Congresso di Vienna anche a Messina si diffuse la Carboneria. Venivano pubblicati diversi giornali che trattavano argomenti letterari, scientifici, artistici, ma anche esprimevano l'aspirazione alla libert\u00e0; vi collaboravano Giuseppe La Farina, Carmelo Allegra ecc.\nNel dicembre del 1816, il Regno di Sicilia venne soppresso e accorpato al Regno di Napoli, nacque il Regno delle Due Sicilie sotto il regno dei Borbone. I Siciliani maldigerirono questa situazione, dando il via ad una serie di rivoluzioni anti-borboniche.\nFu Messina, con i moti del 1\u00ba settembre del 1847, nella zona di piazza Duomo, ad iniziare la Primavera dei Popoli che interess\u00f2 l'Europa intera; vi furono morti e feriti ma la rivolta fu subito repressa. Seguirono processi e condanne ma fu giustiziato solo il calzolaio Giuseppe Sciva, di 27 anni, il 2 ottobre 1847. \nIl 12 gennaio 1848, scoppi\u00f2 a Palermo la Rivoluzione siciliana del 1848, nuovamente ribellatasi al Regno delle due Sicilie, Messina sub\u00ec per otto mesi pesanti bombardamenti da parte dei cannoni della sua stessa cittadella, in mano all'Esercito delle Due Sicilie e dovette ancora una volta capitolare alle truppe comandate dal generale Filangeri che la flotta borbonica riusc\u00ec a sbarcare. Questi bombardamenti procurarono al re Ferdinando II di Borbone il soprannome di Re Bomba. I messinesi si difesero con grande eroismo, ma alla fine dovettero cedere. Alcuni giovani, detti Camiciotti (cio\u00e8 in camicia), per non arrendersi si gettarono nel pozzo del convento della Maddalena.\nNel 1848, durante i moti risorgimentali di Messina, il medico chirurgo Ferdinando Palasciano nato a Capua ed ufficiale dell'Esercito delle Due Sicilie, si adoper\u00f2 per prestare soccorso sanitario anche ai nemici nonostante fosse stato minacciato di fucilazione dal generale Carlo Filangieri. Questa esperienza esposta nelle sue successive dichiarazioni al Congresso Internazionale dell'Accademia Pontaniana di Napoli del 1861 ebbe una vasta risonanza in Europa e fu alla base della Convenzione di Ginevra del 1864 che dette vita alla Croce Rossa.\nNell'estate del 1854 la citt\u00e0 e la provincia di Messina sono colpite da un'epidemia di colera che cagiona la morte di svariate centinaia di persone tra cui lo stesso Sindaco della citt\u00e0 dello Stretto.\nIl 27 luglio 1860 i Garibaldini, vittoriosi a Milazzo, entrarono in citt\u00e0, anche se i soldati borbonici resistettero nella cittadella fino alla primavera dell'anno successivo (cadde il 12 marzo 1861). Dopo qualche mese Messina ricevette la visita di Vittorio Emanuele II, ma l'unificazione d'Italia port\u00f2 alla soppressione di prerogative fiscali e commerciali locali, nella restaurazione delle quali la citt\u00e0 sperava.\nNel 1866 Giuseppe Mazzini venne eletto alla Camera dei deputati nel collegio elettorale di Messina. La Camera dei deputati annull\u00f2 il voto dei messinesi con 181 voti contro 107, motivando l'annullamento con la condanna a morte di Mazzini per i moti genovesi del 1858. Il Collegio elettorale chiamato ad esprimersi nuovamente rielesse per la seconda volta come suo deputato, che il 7 febbraio 1867 rinunci\u00f2 comunque alla carica.\nNel 1884 Ilya Ilyich Mechnikov, anche noto come Elia Metchnikoff, scopr\u00ec a Messina, dove si era trasferito da qualche anno proveniente dalla Russia, la fagocitosi, cio\u00e8 il processo di ingestione da parte della cellula di particelle di grandi dimensioni, che fa parte anche dei meccanismi di difesa dei vertebrati contro l'infezione batterica. Per tale scoperta Mechnikov fu insignito nel 1908 del Premio Nobel per la Medicina e la Fisiologia.\nNovecento.\nDalla seconda met\u00e0 dell'Ottocento e nei primi del Novecento a Messina erano fiorenti sia le attivit\u00e0 economiche che la cultura. Vi erano illustri letterati, musicisti, giuristi; all'Universit\u00e0 insegnarono famosi docenti, tra cui Giovanni Pascoli, Ettore Ciccotti, Vittorio Emanuele Orlando, Gaetano Salvemini.\nMessina fu gravemente danneggiata dal terribile terremoto del 28 dicembre 1908, che uccise circa 70.000 dei suoi abitanti e distrusse il 90% degli edifici, tra cui la celebre Palazzata. Essa ricevette aiuti da tutta l'Italia e da paesi esteri e fu successivamente ricostruita sullo stesso sito con un nuovo razionale impianto urbanistico progettato dall'ingegnere Luigi Borz\u00ec. Fu nuovamente danneggiata dai bombardamenti angloamericani del 1943, che causarono migliaia di morti. Nello stesso anno, il 14 agosto, la citt\u00e0 fu anche teatro di un eccidio compiuto dai tedeschi noto come strage di Chiusa Gesso e in cui vennero uccisi cinque carabinieri e un civile. Per la tenacia nel resistere alle catastrofi e nel rinascere ancora una volta, la citt\u00e0 fu decorata con una medaglia d'oro al valor militare ed una al valor civile.\nDal primo al tre giugno 1955, mentre era Ministro degli esteri il messinese Gaetano Martino, la citt\u00e0 ospit\u00f2 la Conferenza di Messina, passo fondamentale e decisivo che avrebbe portato alla costituzione dell'Euratom e della CEE (Comunit\u00e0 Economica Europea), diventata in seguito Unione europea.\nAnni Duemila.\nNell'ottobre 2009 la zona sud della citt\u00e0 \u00e8 colpita da un'alluvione. I centri pi\u00f9 colpiti sono stati Scaletta Marina, nel comune di Scaletta Zanclea e diverse localit\u00e0 del comune di Messina: Giampilieri Superiore, Giampilieri Marina, Altolia, Molino, Santo Stefano di Briga, Briga Superiore e Pezzolo. Alla fine si conteranno 37 vittime e centinaia di sfollati.\nIl 25 giugno 2013, Renato Accorinti, docente, attivista e pacifista messinese, \u00e8 eletto al secondo turno delle elezioni amministrative sindaco di Messina."}
{"id": "321762", "revid": "998297", "url": "https://it.wikipedia.org/wiki?curid=321762", "title": "Vipera aspis", "text": "L'aspide o vipera comune (Vipera aspis () \u00e8 un serpente della famiglia Viperidae, diffuso in Europa occidentale.\nDescrizione.\nLunga al massimo , presenta testa pi\u00f9 o meno distinta dal collo, con l'apice del muso leggermente rivolto all'ins\u00f9, ed occhi di dimensione media con la pupilla verticale ellittica. La coda \u00e8 nettamente distinta dal corpo, caratteristica tipica della vipera e che la differenzia, tra le altre cose, dagli innocui colubridi. La colorazione varia a seconda dell'individuo dal nero (raro) alle varie tonalit\u00e0 di marrone, rossiccio e grigio e concede la possibilit\u00e0 al rettile di confondersi nell'ambiente in cui vive. Anche il disegno dorsale cambia da soggetto a soggetto, con strisce a zig-zag, macchiette separate o colorazione quasi uniforme. L'aspetto generale \u00e8 pi\u00f9 tozzo che negli altri serpenti a causa delle piccole dimensioni e della coda molto corta. Il veleno viene prodotto da speciali ghiandole velenifere poste in fondo al palato e inoculato attraverso denti del veleno cavi al loro interno. Come le altre tre specie di viperidi presenti in Italia \"Vipera aspis\" \u00e8 ovovivipara; nascono da 6 a 8 piccoli di 15\u201320\u00a0cm, che sono completi e possiedono gi\u00e0 ghiandole velenifere. Possono raggiungere anche i vent'anni di vita.\nDistribuzione e habitat.\nL'areale della specie si estende dai Pirenei alla Foresta Nera alla Sicilia. \u00c8 il pi\u00f9 comune viperide italiano, presente in tutte le regioni ad eccezione della Sardegna, dove \u00e8 presente la \"sosia\" \"Natrix maura\", detta biscia viperina.\nLa \"Vipera aspis\" vive in luoghi freschi ed assolati, prediligendo ambienti poveri di vegetazione, prati, pascoli e soprattutto pietraie.\nBiologia.\nSi ciba di topi, lucertole e piccoli uccelli. Si tratta di un animale territoriale. \u00c8 goffa, lenta nei movimenti ma in grado di reagire fulmineamente se calpestata o molestata. Il suo veleno \u00e8 molto attivo nei confronti dei piccoli animali, dal momento che contiene sia neurotossine che emotossine, tuttavia raramente si configura mortale per l'uomo, pur richiedendo soccorso immediato e provocando effetti anche seri. A rischio sono prevalentemente i soggetti esposti alle reazioni allergiche, quelli emotivi, gli anziani ed i malati affetti da patologie croniche, nonch\u00e9 i bambini.\nRiproduzione.\nSpecie ovovivipara (le uova si sviluppano e schiudono all'interno del corpo della madre, non vengono covate), gli accoppiamenti avvengono tra la fine di marzo e l'inizio di aprile. I piccoli nascono tra agosto e settembre nel numero compreso tra 2 e 12.\nComportamento.\nCome tutti i rettili anche la Vipera \u00e8 un animale a sangue freddo ed \u00e8 perci\u00f2 attiva soprattutto quando la temperatura al suolo raggiunge i 25-27 gradi.\nPer questo motivo durante la stagione invernale effettua una latenza, nascondendosi in anfratti del terreno; in alta quota, in particolare sui Pirenei, il letargo pu\u00f2 raggiungere i 7 mesi. Contrariamente alle credenze popolari la Vipera non \u00e8 assolutamente aggressiva; se non viene molestata, non rappresenta un pericolo per l'uomo, perch\u00e9, di fronte ad un fattore di disturbo, tende a scappare e a nascondersi. Da sottolineare che la vipera \u00e8 sorda, avverte le vibrazioni del suolo.\nVelenosit\u00e0.\nIl morso di vipera difficilmente \u00e8 letale per l'uomo adulto; pu\u00f2 invece rappresentare un serio problema per i bambini (a causa della massa corporea limitata) e per le persone con cardiopatie e malattie debilitanti.\nIl veleno prodotto da Vipera aspis \u00e8 potente e ha una LD50 intramuscolare di mg/kg di peso vivo (valore simile a molte specie di cobra), tuttavia la quantit\u00e0 secreta \u00e8 molto ridotta (circa 8\u201320\u00a0mg) e la dose letale per un uomo adulto \u00e8 di 40\u2013. Non sono inusuali i cosiddetti \"dry-bite\" o \"morsi a secco\", non essendo l'uomo una preda della vipera; inoltre, poich\u00e9 il veleno \u00e8 un mezzo fondamentale di caccia e sopravvivenza dell'ofide, la vipera tende a conservarlo. La vipera pu\u00f2 regolare la quantit\u00e0 di veleno da iniettare e decidere se utilizzare un dente o entrambi in base alla dimensione della preda. La quantit\u00e0 di veleno inoculata, nel caso di un morso, dipende anche dalla profondit\u00e0 dello stesso e se questo \u00e8 stato inferto attraverso indumenti, pi\u00f9 o meno spessi.\nIn media ogni anno in Italia si verificano 257 morsi di vipera. Mediamente, uno solo risulta poi mortale, anche a causa delle particolarit\u00e0 o delle condizioni pregresse della vittima, come una massa corporea ridotta nei bambini o una cattiva condizione di salute negli adulti (specialmente nel caso delle cardiopatie).\nNell'uomo la sintomatologia in caso di morso \u00e8 caratterizzata da manifestazioni locali e sistemiche.\nManifestazioni localizzate in prossimit\u00e0 del morso:\n- dolore\n- edema duro progressivo\n- cianosi ed ecchimosi\n- linfangite ed adenopatia\n- i due forellini nel punto del morso non sempre presenti\nManifestazioni sistemiche:\n- cefalea, nausea, vomito, dolori addominali, agitazione\n- depressione cardiocircolatoria, ipotensione e shock (queste ultime possibili in bambini, persone malate o sensibili al veleno)\n- alterazioni della coagulazione\nSottospecie.\nLe sottospecie riconosciute sono le seguenti:"}
{"id": "321766", "revid": "4175", "url": "https://it.wikipedia.org/wiki?curid=321766", "title": "Coppa del Mondo di rugby 1999", "text": "La Coppa del Mondo di rugby 1999 (; ) fu la 4\u00aa edizione della Coppa del Mondo di rugby, massima competizione internazionale di rugby a 15 organizzata dall'International Rugby Board (IRB).\nTenutasi dal al , fu la prima Coppa del Mondo dopo la caduta del vincolo del dilettantismo nel rugby a 15, avvenuta nel 1995 a un secolo esatto di distanza dalla scissione di Huddersfield che aveva dato origine al rugby a 13.\nFu la seconda volta, in otto anni, che la Coppa si tenne nelle isole britanniche con il sostegno logistico della Francia, anche se formalmente il Paese organizzatore fu il Galles, il quale forn\u00ec tre sedi alla competizione (Cardiff, Llanelli e Wrexham).\nIl resto del Regno Unito forn\u00ec altre otto sedi, ivi comprese Belfast, Edimburgo e Londra; altre due furono fornite dalla Repubblica d'Irlanda e cinque dalla Francia, per un totale di 18 impianti coinvolti.\nA laurearsi campione del mondo fu l', prima compagine a vincere la competizione per la seconda volta dopo il successo del 1991; gli \"Wallabies\" batterono al nuovissimo Millennium Stadium di Cardiff la per 36-12 nella gara decisiva per il titolo: entrambe le squadre erano alla loro seconda finale.\nTale edizione della Coppa inaugur\u00f2 anche la nuova formula a 20 squadre, laddove le precedenti tre edizioni ne prevedevano 16.\nStoria.\nL'organizzazione.\nSubito dopo la fine della in Sudafrica l'IRB, com'era all'epoca noto World Rugby, abol\u00ec la proibizione di giocare a rugby a 15 dietro compenso, aprendo quindi la strada al professionismo nella disciplina.\nTale apertura, piuttosto che costituire una rivoluzione, fu generalmente considerata la presa d'atto dell'esistenza, ad alto livello, di fenomeni nemmeno troppo nascosti di dilettantismo marrone (, , da \"shame\" = \"vergogna\" e \"amateurism\"), messi in opera soprattutto nel Sud-Ovest francese con stratagemmi quali per esempio garantire un compenso al giocatore di un club tramite l'assunzione da parte di una delle ditte collegate alla propriet\u00e0 dello stesso o da parte di uno dei suoi sponsor: tale sistema divenne noto come \"semiprofessionismo alla francese\" ().\nLa scelta di concedere al Galles l'organizzazione della Coppa 1999 fu, di fatto, obbligata: la Welsh Rugby Union, all'epoca rappresentata nell'IRB da Vernon Pugh (futuro presidente nel 1994), ritir\u00f2 la propria candidatura alla permettendo quindi all'Inghilterra di ottenere il torneo, con il tacito accordo che alla prima occasione utile la Rugby Football Union avrebbe restituito il favore, cosa che accadde nel meeting dell'IRB il a Bristol: i rappresentanti delle federazioni dell'allora Cinque Nazioni pi\u00f9 una sesta federazione (che si suppose essere l'Italia) votarono in blocco per la candidatura gallese, permettendole di prevalere su quella australiana nella corsa all'organizzazione del torneo.\nIl comitato organizzatore della Coppa del Mondo introdusse alcune rilevanti variazioni rispetto alle edizioni precedenti: l'aumento delle partecipanti da 16 a 24 e la riduzione a 4 delle squadre qualificate automaticamente (le prime tre classificate della , nell'ordine , e , pi\u00f9 il Paese organizzatore), pi\u00f9 l'adozione di un turno di ripescaggio al termine delle qualificazioni per designare la diciannovesima e la ventesima squadra ammessa al torneo.\nPer quanto riguardava le squadre europee di prima fascia, le tre squadre del Cinque Nazioni non automaticamente ammesse, , e , entrarono in scena all'ultimo turno delle qualificazioni mentre e iniziarono il loro percorso al penultimo turno; le tre formazioni britanniche affrontarono ciascuna un girone di qualificazione a tre squadre con due qualificate ciascuna: le due squadre si sarebbero ritrovate nello stesso girone e nelle stesse sedi anche alla Coppa del Mondo.\nLa formula fu insolita, con cinque gironi di quattro squadre ciascuno, e non fu pi\u00f9 riproposta (dall'edizione successiva, infatti, si pass\u00f2 alla formula con quattro gironi di cinque squadre ciascuna, solo le prime due delle quali avrebbero acceduto alle fasi a eliminazione diretta); ci\u00f2 comport\u00f2 che solo le cinque prime classificate accedettero direttamente ai quarti di finale (e due di esse si sarebbero affrontate tra di loro) mentre le cinque seconde e la migliore terza dovettero affrontare un turno secco di \"barrage\" per portare le sei pretendenti ai quarti di finale a tre.\nIl sorteggio per la composizione dei gironi si tenne a giugno 1998, a qualificazioni ancora in corso e quindi con i nomi delle squadre ancora ignoti all'epoca.\nNel girone A, alla testa di serie furono abbinate Europa 3 (che risult\u00f2 essere la ), Europa 4 () e Ripescaggi 2 (); nel girone B insieme alla furono sorteggiate Europa 2 (), Europa 3 () e Ripescaggi 1 (); nel girone C alla si aggiunsero Africa 1 (), Americhe 2 () e Oceania 2 (); il girone D, della padrona di casa , vide anche Americhe 1 (), Asia 1 () e Oceania 3 ().\nInfine il girone E, l'unico senza squadre automaticamente qualificate, in cui furono sorteggiate Europa 1 (), Europa 6 (), America 3 () e Oceania 1 ().\nPartecipando all'organizzazione logistica della manifestazione tutto il Regno Unito, la Repubblica d'Irlanda e la Francia, ognuna delle squadre del Cinque Nazioni ospit\u00f2 sul proprio territorio gli incontri del girone di cui faceva parte, al pari degli incontri del terzo turno europeo di qualificazione: l'unica differenza fu per l' che disput\u00f2 tali incontri a Huddersfield (mentre gli incontri al mondiale furono a Twickenham), laddove la li tenne tutti a Edimburgo e l' a Dublino.\nQuanto alle due gi\u00e0 qualificate Galles e Francia, il primo ospit\u00f2 tutti gli incontri del proprio girone mondiale a Cardiff, mentre la seconda, pur giocando sul proprio suolo, itiner\u00f2 tra B\u00e9ziers, Bordeaux e Tolosa.\nAlla manifestazione parteciparono per la prima volta la , vincitrice al terzo turno di qualificazione europea, , autrice di un filotto di vittorie nel suo turno di qualificazione africana, e l', qualificato all'ultimo turno dei ripescaggi.\nIl torneo.\nLa fase a gironi.\nIl girone francese, che presentava la squadra di casa come unica contendente di prima fascia, fu dominato a punteggio pieno dagli uomini agli ordini di Jean-Claude Skrela; quello scozzese vide stabilite le gerarchie sostanzialmente al primo incontro, quando la campione uscente vinse 46-29 a Edimburgo sulla nazionale del Cardo ipotecando direttamente i quarti di finale e dirottando i suoi pi\u00f9 diretti avversari al \"barrage\".\nStesso discorso per l', sconfitta nel suo girone a Twickenham dalla per 16-30.\nIn quello stesso gruppo si registr\u00f2 la peggior sconfitta italiana alla Coppa del Mondo e la sua seconda peggiore di sempre: contro gli \"All Blacks\" la squadra allenata da Massimo Mascioletti (subentrato alla guida tecnica in una situazione d'emergenza alla vigilia del torneo e al 2020 ultimo C.T. italiano della squadra azzurra) sub\u00ec un pesante 3-101 a conclusione di un torneo senza vittorie, il pi\u00f9 negativo di sempre anche per differenza punti fatti/subiti.\nA Dublino fece la differenza l'incontro-clou del girone tra e , vinto 23-3 dagli \"Wallabies\" al termine di una gara spigolosa e fisica con qualche colpo fuori dal regolamento e una rissa finale.\nGli anfitrioni del vennero invece a capo di un girone complicatosi durante il tragitto e conclusosi con tre squadre a pari punti al primo posto: infatti nell'ultimo incontro i Dragoni, fino ad allora a punteggio pieno, persero 31-38 contro nella giornata in cui il gallese Neil Jenkins realizzava il record mondiale di punti internazionali; non essendo l' riuscita a battere il con un punteggio pi\u00f9 ampio del 33-12 con cui vinse l'incontro, la differenza punti premi\u00f2 la formazione di casa che pass\u00f2 il turno per prima e fu accoppiata alla vincitrice del girone D, l', nei quarti.\nA titolo statistico, l'incontro tra le due esordienti assolute del torneo e , che apr\u00ec il girone scozzese, si tenne a Galashiels e fu vinto 27-15 dai sudamericani davanti a persone sotto la direzione dell'inglese Chris White.\nI \"play-off\".\nNei \"barrage\", in cui e regolarono rispettivamente e , l'unica sorpresa venne dall'eliminazione dell' a opera dell' al F\u00e9lix Bollaert di Lens: a sette minuti dalla fine di un incontro fino ad allora senza mete, regolato soltanto al piede da 24 punti di David Humphreys al piede e 18 di Gonzalo Quesada, l'argentino Diego Albanese realizz\u00f2 l'unica marcatura pesante da 5 punti della partita che lo stesso Quesada trasform\u00f2 per il 25-24 dei \"Pumas\" che nel finale arrotondarono, ancora con Quesada, per chiudere 28 a 24 e raggiungere per la prima volta i quarti di finale.\nNei quarti di finale, che vide in ogni partita lo scontro tra i due emisferi, il Sud ebbe la meglio con l' sul , il sull' e la sulla .\nSolo la sopravvisse alla decimazione delle squadre europee, battendo l' e prenotando il suo posto in semifinale contro la , che costitu\u00ec l'altra grande sorpresa del torneo: mentre gli australiani rispettarono il proprio pronostico battendo il e staccando il biglietto per la finale di Cardiff, a Twickenham, invece, gli \"All Blacks\" incapparono in un'inaspettata sconfitta per 31-43 contro i \"Bleus\" che mostrarono la miglior prestazione del loro torneo, che fino a quel punto li aveva visti navigare fino alla semifinale grazie a un sorteggio non impossibile.\nLa finale di consolazione, tenutasi in tono minore, vide il prevalere sugli \"All Blacks\", al loro terzo mondiale consecutivo senza titolo, mentre in quella con la Coppa in palio fu l' a prevalere nettamente su una che non ripet\u00e9 l'exploit della semifinale: il punteggio di 35-12 con cui gli \"Wallabies\" vinsero rese l'Australia la prima nazionale a laurearsi campione mondiale due volte nonch\u00e9 la prima, e al 2019 l'unica, a vincere un'edizione di Coppa del Mondo partendo dalle sue fasi di qualificazione.\nFormula.\nLe 20 squadre furono ripartite in 5 gironi da 4 squadre ciascuna che si affrontarono con il metodo del girone all'italiana.\nIl punteggio assegnato fu di 3 punti per la vittoria, 2 ciascuno per il pareggio e uno per la sconfitta.\nIn caso di \"forfait\" di una squadra, questa si sarebbe vista infliggere la sconfitta con zero punti in classifica, mentre la vincitrice ne avrebbe guadagnati tre.\nAccedettero direttamente ai quarti di finale le cinque vincitrici di girone, mentre le cinque seconde classificate e la migliore terza si affrontarono in un turno di \"barrage\" per determinare le altre tre quartifinaliste.\nIl regolamento prevedette due diversi sistemi di discriminazione in caso di arrivo a pari punti nel girone: uno valido nel caso di due squadre, l'altro nel caso di pi\u00f9 di due: solo quest'ultimo si verific\u00f2, e per spareggiare si fece riferimento, nell'ordine, ai punti segnati nel girone; alle mete segnate nel girone; al quoziente punti fatti/subiti, dal maggiore al minore; al minor numero di sanzioni disciplinari sub\u00ecte e, infine, al sorteggio.\nUno dei quattro quarti di finale vide di fronte due prime classificate mentre negli altri tre incontri le rimanenti tre vincitrici di girone furono accoppiate alle tre squadre vincitrici del \"barrage\".\nDa quel momento in poi il torneo prosegu\u00ec a eliminazione diretta con semifinali e finali (terzo e primo posto).\nEntrambe le semifinali si tennero allo stadio londinese di Twickenham, mentre le finali per il terzo posto e per il titolo ebbero luogo al Millennium Stadium di Cardiff.\nIl post-torneo.\nNonostante la ricezione generalmente positiva, in sede di revisione post-manifestazione emersero alcune criticit\u00e0 legate alla logistica che tuttavia il comitato organizzatore defin\u00ec di fatto inevitabili.\nUna delle criticit\u00e0 emerse pi\u00f9 rilevanti riguard\u00f2 lo spargimento del torneo su tre Paesi e cinque giurisdizioni federali, con l'utilizzo di 18 impianti per quarantuno incontri (il Sudafrica, quattro anni prima, ne us\u00f2 nove per 32 incontri).\nOgni federazione mise a disposizione almeno tre impianti, e l'uso dello scozzese Murrayfield per la fase a gironi fu stigmatizzato a posteriori visto il basso numero di biglietti venduto in ragione della capacit\u00e0 di pi\u00f9 di spettatori.\nIl comitato organizzatore e gli ufficiali della federazione gallese, incaricati della supervisione dell'organizzazione del torneo, tuttavia, denunciarono carenze burocratiche a causa delle quali ricevettero solo ad agosto 1999 la documentazione con le caratteristiche tecniche degli impianti, incluse quelle sulla capienza autorizzata, il che rese impossibile pianificare il numero di biglietti da mettere in vendita.\nUn'altra criticit\u00e0 fu costituita dal Millennium Stadium di Cardiff: bench\u00e9 l'impianto non fosse presente nel dossier con cui il Galles chiese l'organizzazione della Coppa del Mondo (lo stadio nazionale era l'Arms Park), ciononostante la sua costruzione costitu\u00ec un fattore di preoccupazione: a causa dei ritardi la certificazione di agibilit\u00e0 dell'impianto giunse solo a settembre 1999, ovvero un mese prima dell'inizio della competizione: non erano disponibili mappature dei posti, delle uscite di sicurezza, degli ingressi e delle zone di conforto, il che dilat\u00f2 i tempi di messa a disposizione dei biglietti per gli spettatori; il comitato organizzatore aveva previsto un piano di riserva in caso di mancata disponibilit\u00e0 del Millennium Stadium, consistente nella richiesta d'utilizzo del vecchio stadio di Wembley, in uso alla federcalcio inglese.\nUn ultimo elemento di criticit\u00e0 fu individuato nel calendario della fase a gironi, nel quale la disomogeneit\u00e0 di distribuzione degli incontri fece s\u00ec che in alcuni giorni ve ne fossero tre o quattro intervallati da due o tre giorni senza incontri; il comitato organizzatore rispose di essere venuto incontro alle richieste delle federazioni che ospitavano le gare, le quali preferirono concentrare gli appuntamenti intorno ai fine settimana; tuttavia l'intesa fu che gi\u00e0 dalla successiva edizione tale aspetto sarebbe stato rivisto.\nStatistiche.\nOltre al titolo assoluto, l'Australia si aggiudic\u00f2 con Tim Horan il riconoscimento di miglior giocatore del torneo; questi fu anche il primo pluricampione del mondo insieme ai compagni Dan Crowley e John Eales, che avevano fatto parte della squadra campione otto anni prima in Inghilterra.\nLe uniche classifiche in cui gli \"Wallabies\" non primeggiarono furono quelle dei marcatori di mete, appannaggio del neozelandese Jonah Lomu con otto segnature, e quella dei realizzatori di punti, in cui prevalse l'argentino Gonzalo Quesada con 102.\nI diritti radiotelevisivi fruttarono (+137% sul 1995), quelli commerciali altres\u00ec da ciascuno dei dieci sponsor maggiori (Coca-Cola, Guinness, Xerox, Visa, Soci\u00e9t\u00e9 g\u00e9n\u00e9rale, South African Airways, Ford, BT, Lloyd TSB e Outspan).\nInclusa la vendita dei biglietti, e al netto delle spese, il guadagno della manifestazione fu di circa 22 milioni di sterline.\nIl numero totale di spettatori paganti fu di circa , mentre quello dell'audience televisiva fu quantificato in 3 miliardi di telespettatori su un bacino d'utenza inferiore solo a quello dei giochi olimpici.\nCopertura televisiva.\nLa Coppa del Mondo fu prodotta da quattro emittenti televisive capeggiate dalla britannica ITV che cur\u00f2 le riprese e la trasmissione dei 26 incontri tenutisi nel Regno Unito (Inghilterra, Scozia, Galles e Irlanda del Nord); TF1 e Canal+ seguirono le riprese degli 8 incontri in Francia, mentre RT\u00c9 fece lo stesso per gli incontri nella Repubblica d'Irlanda.\nIn Francia TF1 registr\u00f2 18 milioni di telespettatori di picco durante la finale contro l', una cifra vicina a quella del numero di spettatori della finale del mondiale di calcio dell'anno prima che si tenne allo Stade de France.\nTutte le 41 partite furono trasmesse in diretta; l'audience televisiva era distribuita su 209 territori, per un totale dell'80% della superficie emersa terrestre, e le ore totali di trasmissione furono .\nIn Italia gli incontri del torneo furono trasmessi dalla Rai."}
{"id": "321767", "revid": "1222", "url": "https://it.wikipedia.org/wiki?curid=321767", "title": "Pianta insettivora", "text": ""}
{"id": "321770", "revid": "1222", "url": "https://it.wikipedia.org/wiki?curid=321770", "title": "Piante insettivore", "text": ""}
{"id": "321771", "revid": "110157", "url": "https://it.wikipedia.org/wiki?curid=321771", "title": "Sogno di una notte d'estate (album)", "text": "Sogno di una notte d'estate \u00e8 il secondo album da solista del musicista Mauro Pagani, uscito inizialmente nel 1981 come colonna sonora di uno spettacolo teatrale del regista Gabriele Salvatores.\nCon lo stesso nome usc\u00ec nel 1983, come colonna sonora dell'omonimo film ricavato dallo spettacolo, un nuovo album quasi completamente riscritto e arricchito di collaborazioni esterne come Gianna Nannini e Mark Harris."}
{"id": "321772", "revid": "6923", "url": "https://it.wikipedia.org/wiki?curid=321772", "title": "Carlo Bergamini", "text": "Prest\u00f2 servizio con la Regia Marina durante la prima e la seconda guerra mondiale. Fu tra le 1.393 vittime dell'affondamento della nave da battaglia \"Roma\" e gli fu conferita la medaglia d'oro al valor militare.\nL'inizio della carriera.\nNato a San Felice sul Panaro, un paese della provincia di Modena, Carlo Bergamini frequent\u00f2 l'Accademia Navale di Livorno e con il grado di guardiamarina prima imbarc\u00f2 sulla corazzata \"Regina Elena\", in seguito prest\u00f2 servizio, con il grado di sottotenente di vascello a bordo dell'incrociatore \"Vettor Pisani\" partecipando alla guerra italo turca e con il grado di tenente di vascello a bordo dell'incrociatore \"Pisa\", dove divenne direttore di tiro, partecipando al primo conflitto mondiale, prendendo parte nel 1916 alla difesa di Valona e il 2 ottobre 1918 al bombardamento di Durazzo, dove per il comportamento tenuto in tale azione, venne decorato di medaglia d'argento al valor militare.\nI comandi.\nDopo la guerra, sempre da tenente di vascello ebbe il primo comando navale, comandando una torpediniera e da capitano di corvetta divenne direttore di tiro sulla \"Doria\". Da capitano di fregata, per la sua competenza sui sistemi d'arma, venne destinato, dal giugno 1929 al luglio 1931, alla Direzione Generale Armi ed Armamenti Navali del Ministero della Marina.\nDopo altri imbarchi su piccole unit\u00e0 nel 1934 venne promosso capitano di vascello e dopo essersi imbarcato prima sul \"Giovanni dalle Bande Nere\" e poi sul \"Duca d'Aosta\", quale capo di stato maggiore della seconda squadra navale, dall'8 giugno 1937 venne richiamato alla Direzione Generale delle Armi Navali del Ministero della Marina.\nNel ruolo di ammiraglio.\nPromosso contrammiraglio il 1\u00ba gennaio 1938 ed ammiraglio di divisione il 1\u00ba gennaio 1939, il successivo 1\u00ba agosto assunse il comando della 5\u00aa Divisione Navale, imbarcando il comando della Divisione prima sulla \"Cavour\" e poi sulla \"Giulio Cesare\".\nDurante la seconda guerra mondiale comand\u00f2 la 9\u00aa Divisione della flotta italiana (incarico assunto il 7 maggio 1940) e a bordo della nave da battaglia \"Vittorio Veneto\" partecip\u00f2 alla battaglia di Capo Teulada del 27 novembre 1940 meritando la decorazione di cavaliere dell'Ordine Militare di Savoia.\nDopo un breve periodo a Roma fu promosso ammiraglio di squadra il 24 luglio 1941, rientrando subito a Taranto per assumere l'incarico di comandante in 2^ della Squadra navale ed il comando della 9\u00aa Divisione navi da battaglia e l'8 dicembre 1941 assunse il comando della 5\u00aa Divisione navi da battaglia, imbarcando sulla Duilio ed effettuando numerose navigazioni di scorta ai convogli nel Mediterraneo Centrale nel periodo 1941-43.\nIl 5 aprile 1943 Bergamini sostitu\u00ec l'ammiraglio Angelo Iachino e divenne comandante in capo delle forze navali da battaglia con insegna, di volta in volta, sulle navi da battaglia \"Littorio\", \"Vittorio Veneto\" ed infine sulla \"Roma\", nave della quale aveva progettato le centrali di tiro sin dai tempi in cui aveva prestato servizio alla Direzione Generale Armi ed Armamenti Navali del Ministero della Marina. Il suo compito era di proteggere il territorio metropolitano italiano da qualunque attacco, anche nel caso questo attacco fosse portato alla costa francese.\nDopo la caduta di Mussolini, presso La Spezia dove era il comando della Marina, iniziarono sospetti movimenti di truppe tedesche che portarono Bergamini a temere un colpo di mano per occupare la citt\u00e0 e a sostenere la difficolt\u00e0 a poter predisporre adeguate difese in citt\u00e0 per farvi fronte.\nL'operazione Sigma.\nNell'agosto 1943 l'ammiraglio Vito Sansonetti contatt\u00f2 Bergamini per sottoporgli un ardito piano di attacco contro la flotta alleata ancorata a Palermo e a Bona. In realt\u00e0 il progettato attacco serviva pi\u00f9 che altro per superare gli attriti che si stavano venendo a creare con le forze armate tedesche. L'operazione prevedeva la partenza da Genova con una sosta all'isola della Maddalena in Sardegna per ingannare il nemico sulle reali intenzioni della squadra italiana e piombare infine sui porti di Palermo e Bona. Bergamini ricevute le disposizioni manifest\u00f2 la sua contrariet\u00e0 all'operazione contro Bona poich\u00e9 difficilmente, a suo avviso, avrebbe avuto un \"esito felice\". Propose in seguito almeno di invertire i due reparti da impiegare utilizzando la pi\u00f9 veloce 7\u00aa divisione contro la pi\u00f9 lontana Bona e utilizzando l'8\u00aa contro Palermo. Di questi suoi dubbi parl\u00f2 anche con l'ammiraglio Giuseppe Sparzani e cos\u00ec in serata fu contattato da Sansonetti che gli comunic\u00f2 la momentanea sospensione di ogni operazione. Il 4 agosto si decise che l'operazione avrebbe visto il solo l'attacco contro il porto di Palermo in cui, secondo i ricognitori aerei, vi era un discreto concentramento di naviglio nemico.\nL'operazione inizi\u00f2 il 6 agosto sotto il comando dell'ammiraglio di divisione Romeo Oliva ma giunto a contatto con due unit\u00e0 navali statunitensi presso l'isola di Ustica, dopo aver ordinato di aprire il fuoco, fece invertire la rotta e rientrare la squadra a Napoli.\nIntanto nel mese di agosto Bergamini fece presente al Comando di Marina i sempre pi\u00f9 preoccupanti casi di diserzione del personale, soprattutto di coloro che avendo le famiglie in territori gi\u00e0 occupati come la Sicilia abbandonano il proprio posto di combattimento per tentare il passaggio dello stretto di Messina. Di tutto ci\u00f2 secondo Bergamini \u00e8 colpa della stampa che non opera pi\u00f9 una propaganda sana ed efficace, mentre:\nI fatti dell'8 settembre 1943.\nIn attesa di ordini.\nLa mattinata del 7 settembre 1943 a Roma Bergamini fu ricevuto dal ministro della Marina e capo di stato maggiore della Regia Marina Raffaele De Courten ma non fu informato circa l'avvenuta firma dell'armistizio di alcuni giorni prima, anzi, ricevette ordini di preparare la flotta per contrastare il previsto sbarco anglo-americano a Salerno e di considerare l'eventuale autoaffondamento delle navi. Nel pomeriggio avvenne un altro rapporto in cui a tutti gli intervenuti, tra cui Bergamini, fu ordinato di rafforzare la sorveglianza di tutte le navi, di sbarcare eventuali unit\u00e0 tedesche presenti sulle navi e di imbarcare viveri. L'8 mattina Bergamini lasci\u00f2 Roma per raggiungere la propria squadra a La Spezia in vista della partenza per andare a contrastare il previsto sbarco alleato a Salerno. Appena imbarcatosi sulla corazzata \"Roma\" fu raggiunto dalla telefonata dell'ammiraglio De Courten che lo esort\u00f2 a tenersi pronto per \u00abl'ultima battaglia\u00bb\n e di concentrare la flotta a La Maddalena pi\u00f9 vicina al teatro della battaglia.\nIntanto la squadra agli ordini di Bergamini di stanza a La Spezia stava preparando i motori per il trasferimento a La Maddalena. Intorno alle ore 18:00 Bergamini convoc\u00f2 sulla propria nave i comandanti delle altre navi da lui dipendenti informandoli che attendeva ordini precisi, quando alle 18:30 fu intercettato il messaggio del generale Eisenhower che comunicava l'entrata in vigore dell'armistizio, confermato un'ora circa dopo da Badoglio. Bergamini comunic\u00f2 ai propri comandanti che in nessun caso le navi avrebbero dovuto cadere \u00abin mano straniera\u00bb e piuttosto di auto-affondarle in alti fondali ma in zone adatte a \u00abconsentire la sicura salvezza del personale, che per ordine del re non doveva sacrificarsi\u00bb\".\nAlle ore 20 giunse da Radio Malta il comunicato in inglese di uscire dai porti e di portare tutte le navi, in grado di salpare, nei porti Alleati. Bergamini ebbe un altro colloquio telefonico con il vice capo di Stato Maggiore Luigi Sansonetti che tent\u00f2 inutilmente di convincerlo a portare la flotta a Malta, intervenuto poi il ministro De Courten accett\u00f2 la proposta di condurla nel porto dell'isola della Maddalena come prevedevano gli ordini precedentemente ricevuti prima della notizia dell'armistizio dove erano gi\u00e0 stati predisposti gli ormeggi e dove avrebbe ricevuto ulteriori ordini.\nBergamini insorse ribadendo che non avrebbe consegnato la flotta a Malta. De Courten cerc\u00f2 di rassicurarlo spiegando che le clausole armistiziali non prevedessero comunque la cessione delle navi..\nAl termine della telefonata Bergamini confid\u00f2 al comandante Bedeschi la propria indisponibilit\u00e0 a consegnare la flotta, al massimo a portarsi in un porto neutrale:\nLo stesso De Courten ricord\u00f2 nelle sue memorie che Bergamini aveva inoltre specificato che \"\u00ablo stato d'animo degli ammiragli e dei comandanti in sottordine, che egli aveva convocato non appena reso noto alla radio l'armistizio, erano unanimemente orientati verso l'autoaffondamento delle navi\u00bb\" e l'ammiraglio Luigi Sansonetti conferm\u00f2 che pi\u00f9 volte l'ammiraglio Bergamini aveva ribadito di non essere intenzionato ad accettare una resa senza aver neppure mai combattuto. Alle 22:00 Bergamini convoc\u00f2 nuovamente gli altri comandanti informandoli che si era gi\u00e0 proceduto a sbarcare il personale tedesco e avvertendoli di tenersi pronti per il momento della partenza verso La Maddalena.\nLa partenza da La Spezia.\nNella notte arrivarono gli ordini da Roma e la flotta usc\u00ec da Spezia alle 3:40 del 9 settembre per raggiungere La Maddalena, dove avrebbe trovato i documenti armistiziali e gli ordini per il porto di destinazione finale in una zona controllata dagli alleati e l\u00ec avrebbe deciso il da farsi. Appena in alto mare Bergamini impart\u00ec l'ordine agli altri comandanti di opporre resistenza ad oltranza ad eventuali tentativi di impossessarsi delle navi sia da parte tedesca sia da parte anglo-americana. Il mattino dopo, mentre la flotta era in navigazione fu avvistata da un ricognitore britannico che comunic\u00f2 che la squadra, in contrasto con gli ordini ricevuti non aveva issato le bandiere nere in segno di sottomissione e non erano stati dipinti sui ponti i cerchi neri di riconoscimento per gli aerei. Nella mattinata la flotta fu avvistata da altri quattro ricognitori britannici che per\u00f2 si mantennero a distanza di sicurezza. Alle 13:00 circa, giunta in vista dell'Asinara, la flotta si dispose per l'ingresso a La Maddalena, ma alle ore 14:37, in prossimit\u00e0 delle Bocche di Bonifacio, gli viene comunicato che La Maddalena era stata occupata dai tedeschi e gli fu quindi ordinato di invertire la rotta e dirigersi su Bona in Algeria alle 14:41. Bergamini diede quindi ordine di invertire la rotta di 180 gradi.\nNel frattempo il comando tedesco, informato della partenza della flotta italiana da La Spezia e dell'armistizio diede ordine di attaccare le navi italiane che si stavano andando a consegnare ai nemici. La flotta guidata da Bergamini fu intercettata al largo dell'isola dell'Asinara, da alcuni bombardieri tedeschi Dornier Do 217 che si erano levati in volo da Istres in Francia. La \"Roma\", forse danneggiata ai timoni, non riusciva a manovrare per evitare le bombe e, centrata da bombe teleguidate FX-1400 sganciate dal maggiore Bernhard Jope, dopo essersi inclinata si capovolse per poi spezzarsi in due tronconi, infine col\u00f2 a picco nel giro di tre quarti d'ora. L'ammiraglio Bergamini si inabiss\u00f2 con la nave e con lui persero la vita il comandante Adone Del Cima, e tutto il suo stato maggiore, nonch\u00e9 gran parte dell'equipaggio, per un totale di 1.393 vittime. L'ammiraglio Bergamini fu decorato con la medaglia d'oro al valor militare alla memoria.\nLe onorificenze.\nOttenne inoltre una promozione ad ammiraglio d'armata alla memoria.\nRiconoscimenti.\nNel dopoguerra una fregata e una classe della Marina Militare sono state nominate in onore dell'ammiraglio Bergamini. La nave costruita nei cantieri di Monfalcone \u00e8 stata in servizio nella Marina Militare dal 1962 al 1983 e faceva parte dell'omonima classe, le cui unit\u00e0 dopo essere state inizialmente classificate come corvette veloci, sono state le prime unit\u00e0 scorta al mondo ad avere attrezzature per l'imbarco e il ricovero di elicotteri antisom.\nAnche attualmente una delle nuove fregate europee multi-missione e la sua classe italiana sono intitolate a Carlo Bergamini. La nave, in allestimento nello stabilimento della Fincantieri del Muggiano, \u00e8 stata varata a Riva Trigoso il 16 luglio 2011.\nIn occasione del 10\u00ba anniversario della sua scomparsa il 9 ottobre 1953, una lapide \u00e8 stata posta sulla sua casa natale a San Felice sul Panaro.\nCuriosit\u00e0.\nIl figlio dell'Ammiraglio Bergamini, Pier Paolo, ha narrato la sua esperienza nella Regia Marina durante la seconda guerra mondiale, in cui era allievo dell'Accademia navale, in un documentario dal titolo \"Mio padre, il mare, i deserti\" diretto da Claudio Costa. Nel documentario Pier Paolo Bergamini racconta che incontr\u00f2 il padre alcuni giorni prima del tragico viaggio della corazzata \"Roma\". Venne a sapere della morte del padre solo alcuni giorni dopo."}
{"id": "321776", "revid": "72396", "url": "https://it.wikipedia.org/wiki?curid=321776", "title": "Teotihuacan", "text": "Teotihuacan (azteco: \"Te\u014dt\u012bhuahc\u0101n\", ]; spagnolo: \"Teotihuac\u00e1n\", ), fu una citt\u00e0 precolombiana del mesoamerica situata nella valle del Messico a circa 40 chilometri dalla moderna Citt\u00e0 del Messico. Oggi \u00e8 uno dei maggiori siti archeologici mesoamericani, conosciuto per le sue imponenti piramidi e le pregevoli architetture. Oltre alle citate piramidi, Teotihuacan appare importante anche per il suo significato antropologico dovuto ai suoi complessi residenziali multi-familiari, al \"Viale dei Morti\" e per la piccola parte dei suoi vivaci \"murales\" eccezionalmente ben conservati. Inoltre, la gente di Teotihuacan esport\u00f2 ceramiche di pregevole fattura e sottili strumenti di ossidiana, oggetti che ottennero grande prestigio e un diffuso utilizzo in tutto il mesoamerica.\nSi ritiene che la citt\u00e0 sia stata fondata intorno al 100 a.C., con i principali monumenti che continuarono ad essere edificati fino a circa il 250 d.C. Il nucleo urbano continu\u00f2 ad essere abitato fino al VII-VIII secolo d.C., ma i suoi principali monumenti furono abbandonati e sistematicamente bruciati intorno al 550 d.C. Teotihuacan, fondata come nuovo centro religioso delle alture messicane, ben presto divenne la pi\u00f9 grande e popolata citt\u00e0 del Nuovo Mondo. Al suo apice, probabilmente avvenuto intorno alla prima met\u00e0 del I millennio d.C., fu tra i pi\u00f9 grandi centri urbani delle Americhe precolombiane, con una popolazione stimata di oltre 125.000 abitanti, che la rendeva almeno la sesta citt\u00e0 pi\u00f9 grande in tutto il mondo di quell'epoca. Per contenere questa grande popolazione, nella citt\u00e0 sorsero case a pi\u00f9 piani che ospitavano pi\u00f9 famiglie. Il termine \"Teotihuacan\" (o \"Teotihuacano\") viene utilizzato anche per indicare l'intera civilt\u00e0 e la societ\u00e0 culturale associata al sito.\nAnche se vi \u00e8 un dibattito circa il ruolo di Teotihuacan come centro per un impero statale, la sua influenza in tutto il Mesoamerica \u00e8 ben documentata; testimonianze della presenza della civilt\u00e0 teotihuacana possono essere riscontrate in numerosi siti archeologici di Veracruz e della regione Maya. Molto probabilmente gli Aztechi potrebbero essere stati influenzati da questa citt\u00e0. L'etnia degli abitanti di Teotihuacan \u00e8 anch'essa oggetto di studi. Possibili candidati sono i gruppi etnici Nahua, Otomi o Totonachi. Gli studiosi hanno anche suggerito che Teotihuacan fosse uno stato multietnico.\nLa citt\u00e0 e il sito archeologico si trovano in quello che oggi \u00e8 il comune di San Juan Teotihuac\u00e1n nello stato federato del Messico, circa 40 chilometri a nord-est di Citt\u00e0 del Messico. Il sito copre una superficie totale di 83 chilometri quadrati ed \u00e8 stato designato come patrimonio dell'umanit\u00e0 dall'UNESCO nel 1987. \u00c8 il sito archeologico pi\u00f9 visitato del Messico.\nIl nome.\nIl nome della citt\u00e0 \u00e8 per convenzione scritto con l'accento tonico marcato sull'ultima sillaba, in conformit\u00e0 alle regole dell'ortografia della lingua spagnola. Nella lingua n\u00e1huatl il nome viene invece pronunciato [\"teoti'wakan\"], con l'accento sulla sillaba \"wa\", che tuttavia non viene segnato graficamente. Entrambe le pronunce sono utilizzate e parimenti legittime.\nIl nome Teotihuacan fu dato alla citt\u00e0 dagli Aztechi solo secoli dopo la sua caduta, e secondo gli scritti di Bernardino de Sahag\u00fan veniva tradotto come \"la citt\u00e0 degli dei\". Sono state proposte anche traduzioni alternative, quali \"Il luogo di nascita degli dei\". Recentemente per\u00f2, seguendo uno studio sull'evoluzione della parola dal nome quattrocentesco \"Teo uacan\", di cui nel Codice X\u00f3lotl si fa riferimento, il glifo che rappresenta la citt\u00e0 \u00e8 stato ritradotto come \"la citt\u00e0 del sole\".\nNon conosciamo quale fosse il nome originario, ma in alcuni testi geroglifici della regione Maya compare definita come \"puh\", ovvero la \"regione dei canneti\". Questo suggerisce che i Maya conoscessero Teotihuacan come una \"regione dei canneti\" analoga ad altri insediamenti del Messico centrale che erano chiamati \"Tollan\", come quelli di Tula-Hidalgo e Cholula. Queste denominazioni consuetudinarie crearono una certa confusione, nei primi anni del secolo scorso, in quanto gli studiosi discussero a lungo chiedendosi se Teotihuacan oppure Tula-Hidalgo fossero la Tollan che era stata descritta dalle cronache del XVI secolo. Adesso sembra ormai chiaro che con il termine \"Tollan\" si debba genericamente intendere un tipico modo di concepire l'inurbazione in Centroamerica, ovvero assimilare metaforicamente i fasci di canne che facevano parte dell'ambiente lacustre dell'altopiano del Messico, agli assembramenti di persone in una citt\u00e0.\nStoria.\nOrigini e fondazione.\nI primi anni della storia di Teotihuacan sono avvolti nel mistero, e l'origine dei suoi fondatori \u00e8 tuttora oggetto di discussione. Per molti anni gli archeologi hanno creduto che fosse stata costruita dal popolo dei Toltechi, una delle pi\u00f9 antiche civilt\u00e0 messicane. Questa teoria si basava sul ritrovamento di alcuni scritti di origine azteca che attribuivano l'origine del sito appunto ai Toltechi. Tuttavia, il termine Nahuatl \"Toltec\" significa \"grande maestro artigiano\" e potrebbe non essere sempre stato usato solo per fare riferimento alla civilt\u00e0 tolteca. Inoltre Teotihuacan risale ad un'epoca precedente a quella della civilt\u00e0 Tolteca, escludendola quindi dal novero dei possibili fondatori.\nAlcuni studiosi candidano come fondatori di Teotihuacan il popolo dei Totonachi, ma il dibattito \u00e8 comunque ancora aperto. Esistono prove del fatto che almeno alcuni degli abitanti di Teotihuacan venissero da zone diverse dell'area di influenza teotihuacana, e si riscontra la presenza di etnie Zapoteca, Mixteca e Maya. La cultura e l'architettura di Teotihuacan furono influenzate da quelle della civilt\u00e0 Olmeca, che \u00e8 considerata la \"civilt\u00e0 madre\" delle varie culture centroamericane.\nL'edificazione di Teotihuac\u00e1n, che secondo la leggenda sorge nel luogo dove gli dei si riunirono per progettare la creazione dell'uomo, inizi\u00f2 verso il 300 a.C., mentre la Piramide del Sole fu costruita circa nel 150 a.C.\nL'et\u00e0 dell'oro di Teotihuacan.\nLa citt\u00e0 raggiunse il culmine del suo splendore nel periodo compreso tra il 150 e il 450, quando fu il centro principale di un'importante cultura che domin\u00f2 l'America Centrale, esercitando un potere ed un'influenza paragonabili a quelli dell'antica Roma. Nel momento di massimo sviluppo aveva un'ampiezza di pi\u00f9 di 30 km\u00b2, e probabilmente ospitava una popolazione di oltre 150.000 persone, arrivando forse anche a 200000. I vari quartieri cittadini ospitavano persone provenienti da tutto l'impero Teotihuacano.\n\u00c8 interessante notare come in citt\u00e0 siano del tutto assenti fortificazioni o costruzioni ad uso militare: la sua influenza potrebbe essere stata, infatti, maggiormente esercitata per mezzo dei commerci e della religione piuttosto che delle conquiste militari. Anche se questa mancanza di fortificazioni non dimostra, ipso facto, una mancanza di bellicosit\u00e0 imperialista dei suoi abitanti: Sparta era priva di mura e di qualsiasi fortificazione, avendo negli scudi dei suoi soldati le mura che le servivano e molti altri esempi simili possono essere fatti. Ovvero, come sostiene l'antropologo dell'universit\u00e0 di Chicago Laurence H. Keeley, la presenza di fortificazioni \u00e8 una prova dell'esistenza della guerra, mentre la mancanza di fortificazioni non \u00e8 una prova del regno della pace; ovvero l'assenza di prova non \u00e8 una prova di assenza e viene il pi\u00f9 delle volte utilizzata solo per giustificare una pacificazione del passato di carattere ideologico-romantico.\nDi fatto \u00e8 molto probabile che una concentrazione cos\u00ec esorbitante di abitanti in una sola citt\u00e0, tale da impoverire demograficamente tutti i dintorni, sia stata possibile anche perch\u00e9 le citt\u00e0 e le zone circostanti erano state asservite politicamente e militarmente da un impero che trovava in questa citt\u00e0 la propria capitale. Magari seguendo il modello, tipico del mesoamerica e diffuso anche in seguito, della prominenza di una citt\u00e0-stato imperiale su varie citt\u00e0-stato sottomesse a tributi e private di parte dell'indipendenza spirituale, politica ed economica, o con dinastie locali costrette ad imparentarsi ad una dinastia centrale.\nLo stile architettonico di Teotihuacan forn\u00ec un grande contributo alla cultura centroamericana in generale. Ad esempio qui hanno avuto origine le piramidi a gradini, che furono assolutamente fondamentali nell'architettura Azteca e Maya. Lo stile con cui \u00e8 stata costruita \u00e8 chiamato \"talud-tablero\", vale a dire che un pannello rettangolare (tablero) viene sistemato sopra un piano inclinato (talud).\nLa citt\u00e0 era un importante centro manifatturiero ed ospitava numerosi vasai, gioiellieri ed artigiani. Teotihuac\u00e1n e i suoi dintorni erano inoltre ricchi di cave di ossidiana, e c'era un intenso commercio di questo minerale, e di manufatti con esso realizzati, con le altre regioni del centroamerica.\nSfortunatamente non si conoscono testi scritti nell'antica lingua di Teotihuac\u00e1n (e non si sa neppure se siano in effetti mai esistiti), ma si trovano occasionali riferimenti alla citt\u00e0 sulle iscrizioni dei monumenti Maya che ci mostrano come la nobilt\u00e0 di Teotihuac\u00e1n si sia spostata fino alle zone dell'odierno Honduras, ed abbia contratto matrimoni unendosi con le famiglie dei sovrani locali. \nTutto ci\u00f2 che comunque possiamo desumere della cultura di Teotihuac\u00e1n, viene tratto dai bassorilievi che decorano le vestigia di questa e altre antiche citt\u00e0, pi\u00f9 alcuni altri, come gli \"affreschi Wagner\", che si trovano in collezioni private.\nIl declino e la fine.\nNei tempi passati si credeva che, in un qualche momento nel corso del VII o VIII secolo, la citt\u00e0 fosse stata saccheggiata e bruciata da un popolo invasore, probabilmente i Toltechi. Prove archeologiche pi\u00f9 recenti sembrano invece indicare che gli incendi furono circoscritti agli edifici e alle residenze riservate alla nobilt\u00e0: i bassifondi e i quartieri pi\u00f9 poveri risultano, al contrario, essere rimasti quasi intatti. Molti ora sostengono, quindi, che questa \u00e8 la prova che l'incendio fu provocato da una sommossa interna, e che la teoria dell'invasione era stata erroneamente proposta a causa del fatto che i primi studi archeologici erano stati eseguiti concentrandosi esclusivamente su templi e palazzi, tutti luoghi usati dalle \u00e9lite dell'epoca: dato che tutte queste rovine presentavano tracce di incendio, gli archeologi avevano concluso che l'intera citt\u00e0 fosse andata a fuoco. Ora, invece, si sa che l'opera di distruzione in citt\u00e0 si concentr\u00f2 sulle principali strutture cittadine, localizzate lungo il \"Viale dei Morti\", simbolo del potere: alcune statue, in particolare, sembrano essere state metodicamente distrutte, e i loro frammenti volontariamente dispersi. Anche il fatto che il numero degli abitanti avesse cominciato a calare durante il IV secolo e V secolo \u00e8 un indizio a sostegno dell'ipotesi di tensioni interne.\nIl declino di Teotihuacan \u00e8 stato anche messo in relazione con la siccit\u00e0 causata dai cambiamenti climatici avvenuti negli anni 535 - 536. Questa teoria si basa sull'analisi dei resti umani trovati negli scavi, che mostra un aumento degli scheletri di persone ancora in giovane et\u00e0 con segni di denutrizione nel corso del VI secolo. Questa tesi non contrasta con nessuna delle teorie sopra esposte, dal momento che sia un aumento delle situazioni di conflitto esterno che una guerra civile possono comunque avere l'effetto di condurre ad un periodo di carenza d'acqua e di carestia.\nGli altri centri vicini, come Cholula, Xochicalco e Cacaxtla, tentarono presto di riempire il vuoto di potere creato dal declino di Teotihuacan. Potrebbero anche aver creato un'alleanza contro Teotihuacan per ridurne il potere e l'influenza. Lo stile artistico e architettonico rinvenuto in questi siti mostra il tentativo di imitare quello Teotihuacan, ma anche una pi\u00f9 eclettica fusione di motivi stilistici ed iconografici provenienti da altre parti del Centroamerica, specialmente dalle regioni Maya.\nLa cultura di Teotihuacan.\nGli abitanti.\nProve archeologiche dimostrano che la citt\u00e0 di Teotihuacan fu abitata da genti di varie etnie, e che esistevano quartieri distinti per gli \"Zapotec\", i \"Mixtec\", i \"Maya\" e per i \"Nahua\". I \"Totonac\" sostennero comunque sempre di essere stati loro a costruirla, una tradizione proseguita in tempi successivi dagli Aztechi.\nLa lingua.\nNel suo saggio del 2001, Terrence Kaufman prova come il pi\u00f9 importante gruppo etnico a Teotihuacan fosse di ceppo linguistico Totonaca e/o Mixteca-Zoque. In questo modo egli spiega la diffusa influenza che queste due lingue ebbero su molte altre lingue centroamericane, anche se molte non sembrerebbero aver avuto storicamente alcun contatto con esse.\nReligione.\nLa religione praticata a Teotihuacan era simile a quelle di altre civilt\u00e0 centroamericane. Si adoravano molti d\u00e8i comuni come il Serpente Piumato e il Dio della pioggia. Teotihuacan era un importante centro religioso, e probabilmente la classe sacerdotale esercitava largamente anche il potere politico. Come succedeva in altre culture della regione, a Teotihuacan si praticavano sacrifici umani: durante gli scavi delle piramidi sono stati trovati i resti sia di uomini che di animali offerti in sacrificio agli d\u00e8i. Si pensa che, quando gli edifici venivano costruiti ex novo oppure ampliati, si facessero dei sacrifici per consacrarli.\nLa forma della citt\u00e0.\nSui lati dell'ampio viale centrale della citt\u00e0, chiamato \"Viale dei Morti\" (traduzione del nome Nahuatl \"Miccaohtli\"), sorgono ancora imponenti edifici cerimoniali, tra i quali l'immensa \"Piramide del Sole\" (la seconda per grandezza tra le piramidi del nuovo mondo dopo la Grande piramide di Cholula), la \"Piramide della Luna\", e molte altre piattaforme costruite con lo stile talud-tablero. Gli Aztechi credevano che queste ultime fossero tombe, e da quest'idea trassero il nome assegnato al viale. Oggi sappiamo che si trattava di altari cerimoniali, sopra i quali venivano eretti dei templi.\nPi\u00f9 avanti, lungo il Viale dei Morti, si trova l'area conosciuta come La Cittadella che comprende il Tempio del Serpente Piumato, oggi piuttosto rovinato. Quest'area consisteva in una vasta \"plaza\" circondata da templi che rappresentava il fulcro politico-religioso della citt\u00e0. Il nome \"Cittadella\" le \u00e8 stato attribuito dagli Spagnoli, che credettero si trattasse di una fortezza. Nei palazzi che si trovano vicino ai templi vivevano molti degli abitanti di Teotihuacan pi\u00f9 ricchi e potenti. Il pi\u00f9 grande di questi ha una superficie di pi\u00f9 di 3.300 m2. La gente comune viveva invece in grandi costruzioni residenziali, paragonabili alle insule romane, che sorgevano un po' in tutto il resto della citt\u00e0. Molti di questi edifici contenevano anche botteghe e laboratori artigianali che producevano e vendevano oggetti di ceramica e altri beni.\nLa disposizione geografica di Teotihuacan \u00e8 un ottimo esempio di pianificazione urbana centroamericana: il posizionamento degli edifici \u00e8, in accordo con le convinzioni dell'epoca, una rappresentazione simbolica dell'universo. Il reticolato urbano \u00e8 allineato con precisione a 15,5\u00b0 nord-est. Il Viale dei Morti, in particolare, sembra puntare verso il Cerro Gordo che si trova a nord della Piramide della Luna.\nIl sito archeologico.\nLa conoscenza e il ricordo delle enormi rovine di Teotihuac\u00e1n non furono mai perduti. La citt\u00e0 abbandonata fu meta di pellegrinaggi in epoca azteca, durante la quale era considerata legata al mito di Tollan, il luogo dove era stato creato il sole. In seguito, anche i primi conquistadores spagnoli ne rimasero sorpresi ed affascinati. A partire poi dall'Ottocento \u00e8 considerata uno dei siti archeologici pi\u00f9 famosi e interessanti per i turisti e i visitatori del Messico.\nNel diciannovesimo secolo furono intrapresi alcuni scavi archeologici minori, mentre scavi e restauri pi\u00f9 significativi iniziarono nel 1905 sotto la guida dell'archeologo Leopoldo Batres, lavori che culminarono con il (maldestro) restauro della Piramide del Sole, realizzato per celebrare il centennale dell'indipendenza del Messico nel 1910. \nNegli anni 1917-1928, 1960-65 e 1980-82 sono state eseguite delle altre importanti serie di scavi e restauri. Alcuni degli edifici sono stati ricostruiti e Teotihuacan dispone ora anche di vari musei. Gli scavi sono comunque tuttora in corso.\nGli scavi del 1905-1910 e quelli, pionieristici, precedenti, furono condotti in un'ottica nazionalista, ricercando in questa citt\u00e0 il mito di fondazione del Messico per smarcarlo dalla conquista spagnola, ma con un'importante contraddizione, infatti il porfirismo (che politicamente li sponsorizzava) era espressione delle classi ricche creole, in stragrande maggioranza bianche e ispanizzate, affette da un duraturo pregiudizio razzista verso i nativi.\nGli scavi iniziati nel 1917 al contrario furono svolti, tra mille difficolt\u00e0, nello spirito della rivoluzione messicana, e quindi volti al recupero di un'identit\u00e0 che si voleva meticcia e mescolante elementi indigeni ed europei, esaltando anche l'elemento nativo nello spirito dello zapatismo e degli ideali rivoluzionari. Inoltre gli scavi, soprattutto dopo la fine della rivoluzione, furono compiuti con maggiore scientificit\u00e0, senza prendersi libert\u00e0 di fare restauri ricostruttivi ma solo conservativi, utilizzando team di ricercatori internazionali e/o formati in ambito internazionale. I risultati, sebbene limitati al centro della citt\u00e0, furono subito evidenti ed in questa direzione, che incrocia sempre pi\u00f9 i metodi e le pratiche desunte dall'antropologia, si sta lavorando ancora adesso.\n\"Calzada de los Muertos\".\nChiamata dagli spagnoli \"Calzada de los Muertos\" (in italiano: \"Strada dei morti\") e dagli Aztechi in lingua nahuatl classica \"Micca\u00f3tli\", \u00e8 l'asse di comunicazione principale della antica citt\u00e0: si tratta di un ampio viale lungo circa 4\u00a0km e largo 45 m, con andamento da nord a sud, dove si affacciano tutti i maggiori e pi\u00f9 famosi monumenti di Teotihuacan. Il nome, probabilmente, deriva dai cumuli di terra che, all'arrivo degli spagnoli, ricoprivano le numerose piramidi poste ai suoi lati e che furono ritenute tombe di importanti personalit\u00e0.\nL'intero viale, dalla piazza della piramide della Luna alla \"Ciudadela\" (dove interseca un'altra via), misura circa 2\u00a0km di lunghezza con una larghezza media di 45 m. I due estremi possiedono un dislivello di circa 25 m che \u00e8 stato risolto costruendo delle rampe a gradini posti ad intervalli lungo il viale.\nLa \"Calzada de los Muertos\" possiede anche un piccolo ponte che sovrasta il \"Rio San Juan\".\n\"Ciudadela\" e tempio di Quetzalc\u00f2atl.\nLa \"Ciudadela\" si trova sul lato destro della via dei morti. Fu chiamata cos\u00ec dagli spagnoli che ritenevano, erroneamente, che fosse le rovine di una cittadella fortificata. Si trattava, invece, di uno dei pi\u00f9 importanti centri cerimoniali cittadini. Essa si presenta come un'enorme spianata, con il lato lungo circa 400 metri, con quattro piattaforme sopraelevate.\nAll'interno, nascosto da un'alta piattaforma dotata di ripidi scalini, vi \u00e8 il \"tempio di Quetzalc\u00f2atl\". Il tempio \u00e8 a base piramidale con quattro corpi scalabili (in origine, forse, sei), con stupendi ornamenti che non hanno uguali in tutta la citt\u00e0. Le rampe lisce a fianco delle scalinate sono ornate da sculture che riproducono la testa del Dio Quetzalc\u00f2atl, mentre al centro si trovano rappresentazioni del serpente piumato e del Dio Tlaloc, una divinit\u00e0 molto importante nella citt\u00e0 di Teotihuacan. Altri ornamenti sono costituiti da rilievi che rappresentano il serpente piumato e conchiglie marine.\nNel 2010, gli archeologi hanno scoperto un antico tunnel (probabilmente chiuso intorno al 200 d.C.) che si estende di 12 metri sotto il Tempio di Quetzalcoatl portando ad una serie di gallerie.\nPalazzo della Farfalla Quetzal.\nAlla sinistra della piazza vi \u00e8 il \"Palazzo della Farfalla Quetzal\" o \"Palacio del Quetzalpap\u00e0lots\". Uno degli edifici residenziali pi\u00f9 importanti e pi\u00f9 massicci, era sicuramente utilizzato come abitazione ufficiale dai grandi sacerdoti della citt\u00e0.\nPiramide della Luna.\nFamosa per essere l'unica piramide che tocca la luna."}
{"id": "321778", "revid": "1544245", "url": "https://it.wikipedia.org/wiki?curid=321778", "title": "Acea", "text": "Acea S.p.A. (acronimo di Azienda Comunale Energia e Ambiente) \u00e8 una societ\u00e0 multiservizi italiana attiva nella gestione e nello sviluppo di reti e servizi nei settori idrico, energetico e ambientale. Il capitale dell'azienda \u00e8 ripartito in un misto pubblico-privato tra: Roma Capitale, che \u00e8 socio di maggioranza, l'azienda francese Suez e l'imprenditore Francesco Gaetano Caltagirone.\nNel settore idrico l'azienda, anche tramite le proprie controllate, \u00e8 il principale operatore italiano con un bacino di utenza di circa 9 milioni di abitanti, grazie principalmente alla gestione del servizio idrico integrato negli ambiti territoriali ottimali (ATO) di Roma e Frosinone e nelle rispettive aree metropolitane. Le sue attivit\u00e0 si concentrano principalmente nel Lazio, in Campania, in Molise, in Toscana e in Umbria oltre che in alcuni paesi dell'America meridionale tra cui Colombia, Honduras, Per\u00f9 e Repubblica Dominicana. Nel 2020 Acea Elabori ha eseguito oltre 448185 analisi sull'acqua potabile distribuita. Acea \u00e8 inoltre quotata alla Borsa di Milano nell'indice FTSE Italia Mid Cap.\nStoria.\nL'azienda nacque nell'ambito delle municipalizzazioni dei servizi pubblici portate avanti su iniziativa del sindaco di Roma Ernesto Nathan nei primi anni del '900, in seguito al risultato positivo del referendum comunale sul tema del 1907. L'Azienda Elettrica Municipale (AEM) fu costituita nel 1909 assieme all'Azienda Autonoma Tranviaria Municipale (AATM), infatti la gestione dell'erogazione dell'energia elettrica era strettamente funzionale al progetto di municipalizzazione della rete tranviaria. Appena tre anni dopo, nel 1912, l'azienda inaugur\u00f2 il suo primo impianto di produzione elettrica, ossia la Centrale termoelettrica Giovanni Montemartini nel quartiere Ostiense.\nCon l'istituzione del governatorato di Roma nel 1925 l'AEM cambi\u00f2 nome in Azienda Elettrica del Governatorato (AEG). Nel 1937 il governatorato affid\u00f2 all'azienda anche la costruzione e l'esercizio degli acquedotti e delle reti idriche di distribuzione per la citt\u00e0, tra i quali l'acquedotto del Peschiera, entrato ufficialmente in funzione nel 1949. Tra gli anni '30 e '40, AEG cambi\u00f2 nome prima in AGEA (Azienda Governatoriale Elettricit\u00e0 e Acque) e poi, con il ritorno all'amministrazione comunale, in Acea (Azienda Comunale Elettricit\u00e0 ed Acque). Alla fine della seconda guerra mondiale la centrale Montemartini, sfuggita ai bombardamenti e ai sabotaggi, era l'unico impianto su cui Roma potesse contare.\nNel 1953 venne approvato il piano Acea per l'autosufficienza elettrica da parte del Consiglio capitolino, allo scopo di migliorare il sistema idrico della citt\u00e0. Per le Olimpiadi di Roma del 1960, Acea si occup\u00f2, inoltre, degli impianti di illuminazione pubblica della citt\u00e0.\nNel 1964 l'Acea ottenne il controllo di tutta la rete idrica romana, essendo scaduta la concessione all'Acqua Pia Antica Marcia per la gestione dell'Acqua Marcia.\nNel 1976 venne approvato il piano Acea di risanamento idro-sanitario e di illuminazione stradale, nel quadro della politica di riqualificazione delle borgate romane avviata dal comune di Roma. Nel 1979 venne inoltre ultimato il sistema acquedottistico Peschiera-Capore, ancora oggi la principale fonte di approvvigionamento idrico di Roma.\nFu poi nel 1985 che l'azienda complet\u00f2 la gestione del ciclo idrico con l'assunzione del servizio di depurazione.\nNel 1989 Acea cambi\u00f2 il proprio nome da Azienda Comunale Elettricit\u00e0 ed Acque ad Azienda Comunale dell\u2019Energia e dell\u2019Ambiente.\nTra gli anni Ottanta e gli anni Novanta entr\u00f2 in funzione la centrale di cogenerazione di Tor di Valle (nel 1984, resa poi a ciclo combinato dal 1996) e fu inaugurato il centro idrico Eur (1993).\nNel 1992 l'Acea si trasform\u00f2 in Azienda Speciale e, dal 1\u00ba gennaio 1998, in Societ\u00e0 per Azioni (Acea S.p.A.) che, sotto la guida dell'Amministratore Delegato Paolo Cuccia, fece il suo ingresso alla Borsa di Milano il 16 luglio dell'anno successivo.\nNel 2000 Acea \u00e8 entrata nel mercato estero attraverso la realizzazione e concessione di un impianto idrico a Lima (Per\u00f9).\nNel 2001 Acea ha acquistato da Enel il ramo di distribuzione di energia elettrica nell'area metropolitana di Roma.\nSempre nei primi anni 2000 Acea, attraverso un raggruppamento di aziende controllate, ha assunto la gestione del servizio idrico integrato dell\u2019Ato 3 Sarnese-Vesuviano in Campania, dell\u2019Ato 5 Lazio Meridionale-Frosinone e per la regione Toscana dell\u2019Ato 2 (Pisa), dell\u2019Ato 3 (Firenze) e dell\u2019Ato 6 Grosseto-Siena.\nIl 12 gennaio 2018, Acea e Open Fiber stipulano un accordo per lo sviluppo a Roma di una rete di comunicazione a banda ultra larga. Nello stesso anno Acea entra nel settore di distribuzione del gas.\nIl 10 luglio 2019 Acea, Comune di Roma e Regione Lazio firmano il rinnovo fino al 2031 della concessione per la gestione dell\u2019acquedotto del Peschiera, accordo in vista del progetto di raddoppio dello stesso.\nAttivit\u00e0.\nAttraverso le societ\u00e0 del Gruppo, si occupa di: servizio idrico integrato, produzione e distribuzione di energia elettrica (inclusa l'illuminazione pubblica e artistica), vendita di energia e gas, trattamento dei rifiuti.\nLe attivit\u00e0 si suddividono in 6 aree:\nIdrico.\nAcea \u00e8 il primo operatore nel settore idrico in Italia con 9 milioni di abitanti serviti. Oltre a gestire il servizio idrico integrato di Roma e Frosinone, opera in altre aree del Lazio, in Toscana, Umbria e Campania.\nAmbiente.\nIl Gruppo Acea si occupa di \"waste management\" con pi\u00f9 di 1 milione di tonnellate di rifiuti gestiti ogni anno.\nIn ottica di economia circolare, gestisce impianti di compostaggio come quello di Aprilia, il pi\u00f9 grande del Lazio, e quello a digestione anaerobica di Monterotondo Marittimo, in Toscana. Nel 2019 Acea \u00e8 entrata nel comparto di trattamento plastiche.\nGestisce inoltre termovalorizzatori a San Vittore e a Terni.\nCommerciale e Trading.\nVende elettricit\u00e0 e gas naturale a medie imprese e famiglie.\nInfrastrutture Energetiche.\nFornisce elettricit\u00e0 a Roma per 9,1 TWh e ne gestisce l'illuminazione pubblica e artistica.\nAcea \u00e8 inoltre presente nel fotovoltaico con una capacit\u00e0 complessiva installata di circa 52 MWp e lavora a progetti che riguardano mobilit\u00e0 elettrica e \"smart grid\".\nIngegneria e Servizi.\nAcea progetta, costruisce e gestisce sistemi idrici integrati.\nEstero.\nIl Gruppo opera anche in America Latina, gestendo attivit\u00e0 idriche in Honduras, Repubblica Dominicana, Colombia e Per\u00f9.\nConsiglio di amministrazione.\nComponenti del consiglio di amministrazione in carica fino all'approvazione del bilancio 2022:\nPartecipazioni.\nLe principali societ\u00e0 del Gruppo Acea possono essere raggruppate in 6 aree di business.\nAzionariato.\nL'azionariato comunicato alla Consob \u00e8 il seguente:\nControversie.\nMekorot.\nIl 2 dicembre 2013 Acea ha siglato un memorandum d'intesa con Mekorot, societ\u00e0 idrica nazionale israeliana, suscitando critiche in quanto la societ\u00e0 sarebbe implicata in gravi violazioni nei confronti del popolo palestinese tanto da aver indotto la Vitens, il pi\u00f9 grande fornitore di acqua potabile dei Paesi Bassi, a cessare i suoi accordi di cooperazione con Mekorot.\nVaticano.\nAcea fornisce anche il servizio idrico alla Citt\u00e0 del Vaticano, in modo gratuito, a carico dello Stato Italiano: dal 1997, si \u00e8 protratto un contenzioso relativo ad un insoluto di 44,3 miliardi di lire, canoni relativi alla depurazione ed allontanamento delle acque reflue, che lo Stato estero si rifiutava di saldare al Comune di Roma (allora erogatore dei servizi contestati, poi espletati da Acea che ne ha sostanzialmente rilevato il credito), appellandosi alle prescrizioni previste dai Patti Lateranensi. La controversia verteva sull'interpretazione dell'articolo 6 della convenzione di cui sopra: l'Italia riteneva che la dicitura \"adeguata dotazione di acque in propriet\u00e0\" comprendesse solo la fornitura dell'acqua e non la depurazione e la gestione degli scarichi. La controparte, invece, sosteneva che il comma prevedesse la gratuit\u00e0 totale di tutto il ciclo delle acque. Con la Legge 350/2003 si stabilisce che lo smaltimento delle acque reflue sia carico dello Stato Italiano, stanziando a tal fine 4 milioni di euro ogni anno e 25 milioni di euro per il pagamento dell'insoluto, normativa applicata dal DPCM 23 aprile 2004. Dal canto suo, la Santa Sede versa un contributo una tantum di 1.1 milioni di euro. Curiosamente, per\u00f2, nei successivi bilanci Acea, il credito continua a comparire, pari a 20.51 milioni (e non 25). Nel 2016, l'allora Amministratore Delegato di Acea, Irace, ha dichiarato che ogni anno Roma Capitale versa una quota per il saldo dell'impagato.\naReti, inoltre, fino al 2022, assicura al Vaticano la fornitura di energia elettrica. Sulla base di una convenzione con l'Italia, Acea importa annualmente 45 megawatt dalla Francia, venduti al Vaticano che provvede al pagamento della fornitura; dopodich\u00e9, Acea richiede a Terna il rimborso degli oneri sostenuti per il trasporto dell'elettricit\u00e0. Solamente il 40% dei Mw destinati a tal fine vengono per\u00f2 effettivamente consumati dalla Santa Sede, il restante 60% viene rivenduto da aReti sul mercato nazionale."}
{"id": "321786", "revid": "1543377", "url": "https://it.wikipedia.org/wiki?curid=321786", "title": "Locomotiva Bl\u00fccher", "text": "La Bl\u00fccher \u00e8 una locomotiva primitiva, costruita nel 1814 dall'ingegnere britannico George Stephenson per la miniera di carbone Killingworth.\nStoria.\nLa Blucher fu la prima locomotiva \"funzionante\" ad esser progettata con\nLa Bl\u00fccher, che prese il nome dal generale prussiano Gebhard Leberecht von Bl\u00fccher che aveva aiutato la Gran Bretagna a sconfiggere Napoleone a Waterloo, riusciva a trasportare 30 tonnellate a una velocit\u00e0 di circa 4 miglia orarie."}
{"id": "321788", "revid": "108205222", "url": "https://it.wikipedia.org/wiki?curid=321788", "title": "Herbert Sichel", "text": "Svilupp\u00f2 lo stimatore \"Sichel-t\", per calcolare la media di una distribuzione log-normale. Il suo nome rimane legato all'area della Distribuzione Gaussiana inversa Generalizzata, poi divenuta nota come Sichel Distribution.\nSichel fu anche un pioniere della geostatistica insieme a Danie Krige nella prima met\u00e0 degli anni cinquanta.\nEgli diede un contributo anche al campo della statistica applicata alla linguistica.\nNel 1952 istitu\u00ec l\"'Operational Research Bureau\". Fu nominato professore in Statistica e Operations Research presso la Graduate Business School dell'Universit\u00e0 del Witwatersrand a Johannesburg (Sudafrica)."}
{"id": "321790", "revid": "132266", "url": "https://it.wikipedia.org/wiki?curid=321790", "title": "Royal Navy", "text": "La Royal Navy \u00e8 la marina militare britannica, una delle componenti del Naval Service che comprende anche il corpo dei \"Royal Marines\" e il \"Royal Naval Reserve\". Nell'uso comune, per\u00f2, l'intero servizio viene definito come \"Royal Navy\". Le sue origini, risalenti al XVI secolo, ne fanno la pi\u00f9 antica delle tre branche delle forze britanniche, nota per questo anche come Senior Service (servizio maggiore). La Royal Navy contribu\u00ec in maniera decisiva alla potenza economica e militare britannica del XVIII e XIX secolo e fu essenziale per lo sviluppo e il mantenimento dell'Impero britannico, grazie alla capacit\u00e0 di controllo dei mari e delle rotte di commercio.\nIn seguito alla vittoria nella prima guerra mondiale la Royal Navy venne significativamente ridotta, rimanendo comunque la pi\u00f9 grande marina militare del mondo fino allo scoppio della seconda guerra mondiale, durante la quale la United States Navy crebbe fino a diventare la prima al mondo. Nel corso della guerra fredda la Royal Navy sub\u00ec una profonda riorganizzazione, che ne fece una forza primariamente tesa alla caccia di sottomarini sovietici nell'Atlantico settentrionale. In seguito alla guerra delle Falkland e al collasso dell'Unione Sovietica, \u00e8 tornata ad essere una forza navale con capacit\u00e0 di proiezione globale.\nNonostante oggi la Royal Navy abbia dimensioni molto pi\u00f9 ridotte, essa \u00e8 una delle principali marine militari al mondo in termini di tonnellaggio ed una delle pi\u00f9 avanzate a livello tecnologico. Rappresenta la base di addestramento per molte altre marine militari e, con alcune eccezioni, il personale del Commonwealth e della NATO partecipa ai corsi che essa organizza in Gran Bretagna. La fine della guerra fredda ed il collasso dell'Unione Sovietica hanno accelerato la ristrutturazione della Royal Navy, trasformandola da una forza di deterrenza ad una marina in grado di supportare la politica britannica nel mondo.\nDal 10 giugno 2011 fino alla sua morte, il nuovo \"Lord High Admiral\" della Royal Navy \u00e8 stato principe Filippo, duca di Edimburgo, consorte della regina Elisabetta II del Regno Unito, precedente detentore di tale titolo.\nLa storia.\nLa Royal Navy ha storicamente assunto un rilievo centrale nella difesa e nelle guerre della Gran Bretagna a causa della posizione insulare del Paese che obblig\u00f2 ogni nemico (almeno fino all'avvento dell'aviazione) ad attraversare lo stretto della Manica per portare un attacco. Ogni conseguimento di superiorit\u00e0 navale da parte di un paese ostile fu, nella storia inglese, un grave pericolo. Inoltre una forte potenza navale risult\u00f2 sempre di vitale importanza al mantenimento delle rotte di rifornimento e comunicazione tra i distanti estremi dell'impero britannico.\nInghilterra - Flotta sassone (circa 800 - 1066).\nLa prima marina fu quella inglese, costituita nel IX secolo dal sassone Alfredo il Grande ma, nonostante la grave sconfitta inflitta ai Vichinghi presso Stourmouth, nel Kent, essa venne presto posta in disarmo. Atelstano d'Inghilterra provvide a riarmarla e al tempo della sua vittoria nella battaglia di Brunanburh, nel 937, essa contava una forza approssimativa di 400 navi.\nInghilterra - Et\u00e0 normanna e medievale, fino al 1485 - I Cinque Ports.\nAvendo le forze navali sassoni fallito nel loro obiettivo di impedire a Guglielmo I il Conquistatore di attraversare il canale della Manica e di vincere nella Battaglia di Hastings, i sovrani normanni cominciarono ad attrezzare una forza del tutto equivalente nel 1155, con navi dell'alleanza dei Cinque Ports (pron. \"sink ports\"), forse creata dai Normanni oppure gi\u00e0 esistente e quindi da essi rafforzata per i loro scopi. I Normanni probabilmente crearono la figura del Lord Guardiano dei Cinque Ports.\nRe Giovanni I Senza Terra ebbe una flotta di 500 imbarcazioni. A met\u00e0 del XIV secolo le navi di Edoardo III raggiungevano la cifra di 700. Segu\u00ec poi un periodo di declino.\nInghilterra - I Tudor e la Royal Navy.\nLa prima riforma e la maggior espansione della Navy Royal, come era a quel tempo chiamata, si ebbe nel XVI secolo nel corso del regno di Enrico VIII. In questo periodo vennero creati un segretariato alla marina, appositi cantieri navali e un piccolo numero di navi specificamente da guerra. Le unit\u00e0 pi\u00f9 famose di questo periodo furono la \"Henri Gr\u00e2ce \u00e0 Dieu\" e \"Mary Rose\", che impegnarono la marina francese nella battaglia del Solent nel 1545. Al momento della morte di Enrico avvenuta nel 1547, la sua flotta s'era accresciuta fino a 58 vascelli.\nDurante il regno di Elisabetta I, la Navy Royal, affiancata da navi di propriet\u00e0 privata, razziava abitualmente le rotte commerciali e le colonie spagnole e i galeoni (v. \"Sea Dogs\"). Nel 1588 l'Impero spagnolo, a quel tempo la pi\u00f9 grande potenza d'Europa, minacci\u00f2 di invadere l'Inghilterra e l\"Invencible Armada\" spagnola fece vela per rafforzare il dominio della Spagna sul canale della Manica e trasportare truppe dai Paesi Bassi spagnoli in Inghilterra, con lo scopo finale di deporre Elisabetta I e di riportare il Cattolicesimo in Inghilterra. Tuttavia l\"Armada\" fall\u00ec, per una combinazione di vittoriosi ripetuti attacchi condotti dalla Royal Navy inglese, tempo pessimo e una rivolta dei territori olandesi di fronte alla Manica, sudditi dell'Impero spagnolo.\nLa disfatta dell\"Armada\" costituisce la prima grande vittoria inglese sul mare. Nonostante la spedizione al comando di Francis Drake e John Norreys del 1589 avesse visto mutare l'andamento della guerra a sfavore della Royal Navy, l'Inghilterra continu\u00f2 ad effettuare incursioni contro i porti e il naviglio spagnolo che attraversava l'Oceano Atlantico durante il regno di Elisabetta I, pur soffrendo una serie di rovesci nel confronto con una marina spagnola ampiamente riformata.\n1692-1815.\nUna forza navale permanente non nacque fino alla met\u00e0 del XVII secolo quando la flotta reale venne posta sotto il controllo del Parlamento inglese in seguito della sconfitta di Carlo I durante la guerra civile inglese. Questa seconda riforma della marina venne portata a termine dal \"General-at-Sea\" (equivalente al grado di ammiraglio) Robert Blake durante il periodo repubblicano di Oliver Cromwell. La costituzione della Royal Navy cre\u00f2 una situazione di contrasto con le forze militari di terra che erano state create attraverso molteplici discussioni che vedevano contrapposte le forze parlamentari aderenti alla causa realista e a quella anti-realista.\nNonostante le sconfitte subite durante la seconda e la terza guerra anglo-olandese (1665-1667 e 1672-1674), la Royal Navy si apprest\u00f2 a divenire, tra il 1692 e il 1943, la pi\u00f9 potente marina militare al mondo (la marina olandese venne posta sotto il comando della Royal Navy per ordine di Guglielmo III in seguito alla deposizione del re Giacomo II durante la \"Gloriosa rivoluzione\"), con un riconosciuto dominio incontrastato degli oceani tra il 1805 e il 1914 che port\u00f2 a dire: \"L'Inghilterra domina le onde\".\nIl suo apporto fu fondamentale per le vittorie coloniali durante la guerra dei sette anni, nella quale batt\u00e9 in diverse occasioni la flotta francese prima e quella spagnola poi. Fu invece in difficolt\u00e0 durante la guerra d'America e sub\u00ec alcune sconfitte contro le squadre navali francesi che parvero mettere in pericolo il suo predomino; grave fu in particolare la sconfitta nella battaglia di Chesapeake nel 1781. Al termine della guerra tuttavia l'ammiraglio George Brydges Rodney vinse la battaglia delle Saintes (12 aprile 1782), infliggendo gravi perdite alla flotta francese e ristabilendo il predominio britannico.\nDurante le guerre rivoluzionarie francesi e le guerre napoleoniche la Royal Navy fu in grado di prevalere su tutte le potenze ostili, come durante la battaglia di Trafalgar, nel 1805, quando una flotta combinata francese e spagnola venne decisamente battuta dalla pi\u00f9 esperta flotta britannica al comando dell'ammiraglio Horatio Nelson.\nLa battaglia di Trafalgar consolid\u00f2 ulteriormente il vantaggio britannico nei confronti delle altre potenze marittime europee. Concentrando proprie risorse militari nella marina, la Gran Bretagna aveva la possibilit\u00e0 di difendersi, di proiettare la propria influenza attraverso gli oceani ed, inoltre, di bloccare le rotte di traffico marittime di eventuali rivali. Per questo la Gran Bretagna ebbe la possibilit\u00e0 di mantenere un esercito professionale relativamente piccolo e molto mobile che poteva essere trasportato dove necessario attraverso i mari e poteva essere supportato dalla marina per le operazioni di bombardamento, movimento, rifornimento e rafforzamento. Nel contempo i nemici rischiavano di trovare le loro linee di rifornimento marittime bloccate, come successe all'armata napoleonica in Egitto. Le altre potenze europee si videro costrette a suddividere le proprie risorse tra il mantenimento di grandi forze navali e notevoli forze terrestri e fortificazioni intese a difendere le proprie frontiere. In ultimo il dominio dei mari permise alla Gran Bretagna di costruire rapidamente il proprio impero, specialmente nel periodo compreso tra la Guerra dei sette anni (1756-1763) e tutto il XIX secolo, permettendo enormi vantaggi militari, politici e commerciali alla nazione inglese.\n\u00c8 interessante notare che diversamente dalla marina francese pre-rivoluzionaria i posti di comando pi\u00f9 importanti della Royal Navy furono aperti a tutti coloro che avessero mostrato sufficiente talento e determinazione. Questo aument\u00f2 grandemente il numero di persone di capacit\u00e0 disponibili per questi ruoli, pur con un pregiudizio per le classi superiori. Inoltre la destituzione degli ufficiali aristocratici dalla marina francese durante la Rivoluzione causarono la perdita della maggior parte dei pi\u00f9 capaci comandanti, aumentando ulteriormente il vantaggio della Royal Navy.\nA dispetto dei successi militari della Royal Navy in questo periodo le condizioni di servizio per i marinai comuni, incluso il fatto che gli stipendi non avevano conosciuto aumenti in un secolo e venivano saldati in ritardo, il mantenimento in servizio per anni di un gran numero di navi che talvolta non prendevano neppure il mare sullo sfondo di un servizio dalla disciplina ferrea sfociarono negli ammutinamenti di Spithead e Nore del 1797 quando gli equipaggi delle flottiglie di stanza a Spithead e Nore rifiutarono di obbedire agli ordini dei propri ufficiali e alcuni comandanti furono lasciati a terra. Le conseguenze di questa breve \"Repubblica galleggiante\" fu a Spithead la promessa di un miglioramento delle condizioni mentre a Nore si risolse con l'impiccagione di 29 ammutinati.\nNapoleone ag\u00ec per contrastare la supremazia marittima e la potenza economica britannica pi\u00f9 direttamente chiudendo i porti europei al commercio inglese. Inoltre organizz\u00f2 numerosi corsari che operavano dai territori francesi delle Indie Orientali mettendo sotto pressione il naviglio mercantile britannico nell'emisfero occidentale. La Royal Navy venne anche impegnata duramente nelle acque europee in modo da impedirle di impegnare forze contro i corsari. I suoi grandi vascelli non erano in ogni caso adatte allo scopo di cacciare le agili navi dei corsari, che operavano individualmente o in piccole flotte disperse. La Royal Navy reag\u00ec commissionando piccole navi da guerra tipo bermuda. Le prime tre ordinate dai costruttori, la \"Dasher\", \"Driver\" e \"Hunter\" erano ognuna corvette da 200\u00a0t armate con dodici carronate da 24 libbre. Molte navi di questo tipo vennero ordinate o recuperate dal commercio, utilizzandole principalmente come anti vedetta. La pi\u00f9 famosa fu la \"Pickle\", un ex mercantile delle Bermude che port\u00f2 la notizia della vittoria di Trafalgar.\nIn quest'epoca le altre minacce alla supremazia marittima britannica furono gli Stati Uniti d'America. Il legno americano era stata una giustificazione economica primaria per la colonizzazione britannica nell'America del Nord. L'abbondanza di legname fu uno dei fattori che permise l'ascesa del potere economico britannico e nel 1776 i vascelli americani costituivano una parte significativa della flotta mercantile britannica. Successivamente alla rivoluzione americana questi entrarono in competizione con la flotta britannica sfruttando la neutralit\u00e0 statunitense nella guerra franco-britannica. Le navi militari e mercantili statunitensi inoltre assumevano i marinai della Royal Navy che erano ansiosi di sfuggire alle dure condizioni del loro servizio. La mancanza cronica di marinai addestrati spinse la Royal Navy ad insistere sul diritto di fermare i vascelli statunitensi per cercare disertori britannici.\nIl Regno Unito inizi\u00f2 a contrastare la perdita del legname americano sviluppando le industrie navali e boschive canadesi. Gli americani infuriati dalle ispezioni britanniche a bordo dei propri vascelli, desiderosi di rimuovere le restrizioni britanniche sul commercio e ansiosi di annettersi il Canada (chiudendo pertanto l'accesso britannico al legname) dichiararono guerra al Regno Unito nel 1812.\nPer quest'epoca la Royal Navy aveva iniziato la costruzione di una base navale e di un cantiere nelle Bermude, che era diventata la base invernale dell'Ammiragliato (precedentemente situata in Terranova). La Royal Navy aveva iniziato lo sviluppo di impianti nelle Bermude dopo che la rivoluzione americana l'aveva privata della maggior parte delle sue basi nell'America del Nord. Con il tempo le Bermude divennero il quartier generale per le operazioni della Royal Navy nelle acque del Nord America e delle Indie Occidentali. Durante la guerra del 1812 il blocco navale imposto dalla Royal Navy ai porti atlantici americani venne organizzato dalle Bermude. Il blocco mantenne intrappolate nei porti la maggior parte della marina americana. La Royal Navy occup\u00f2 anche delle isole costiere incoraggiando gli schiavi americani a ribellarsi a loro favore, unit\u00e0 dei Royal Marines vennero formate con questi schiavi liberati. Dopo la vittoria britannica nella guerra peninsulare parte della divisione leggera del Duca di Wellington venne liberata per essere usata nel nord America. Una forza principale di 2.500 uomini al comando del major general Robert Ross e composta dal 4\u00ba. 21\u00ba, 44\u00ba e 85\u00ba reggimento, con elementi del genio e dell'artiglieria venne inviata nelle Bermude nel 1815 a bordo di una \"task force\" della Royal Navy composta dalla \"Royal Oak\", tre fregate, tre corvette e dieci altre vascelli. Mediante l'uso di questa forza combinata vennero lanciati raid contro le coste del Maryland e della Virginia, con lo scopo di attrarre le forze statunitensi lontane dai confini canadesi. Comunque in seguito alle atrocit\u00e0 americane del Lago Erie sir George Prevost richiese una spedizione punitiva che avrebbe dovuto \"trattenere il nemico dal ripetere simili oltraggi\". Le forze britanniche arrivarono al fiume Patuxent il 17 agosto sbarcando i soldati entro 70\u00a0km da Washington DC. Guidati dal rear admiral George Cockburn la forza riusc\u00ec a scacciare il governo USA fuori dalla capitale. Nonostante Ross si ritraesse all'idea di incendiare la citt\u00e0, Cockburn diede ordine di incendiarla. La residenza presidenziale venne cos\u00ec carbonizzata che fu necessario imbiancarla, dando cos\u00ec origine al nome di Casa Bianca.\nIn mare la Royal Navy soffr\u00ec delle umilianti sconfitte per mano della relativamente giovane marina degli stati uniti. Tra i vascelli catturati della Royal Navy ci furono tra l'altro la \"Macedonian\", \"Penguin\", \"Guerriere\", \"Boxer\"; la \"Java\" e la \"Peacock\" vennero distrutte; la fregata \"HMS Belvidera\" (36) ingaggi\u00f2 in combattimento la \"USS Consitution\" (44) con esito incerto, visti i resoconti delle due parti; la \"HMS Shannon\" (38) sconfisse la \"USS Chesapeake\" (38) in un combattimento accanito che cost\u00f2 tra l'altro la vita al capitano della Chesapeake, James Lawrence, gi\u00e0 comandante della \"USS Hornet\" vittoriosa contro la \"HMS Peacock\". Le fregate statunitensi erano strutturalmente superiori e meglio gestite da equipaggi di volontari. In conseguenza di ci\u00f2 a met\u00e0 della guerra l'ammiragliato britannico venne forzato ad ordinare di non ingaggiare scontri uno a uno contro le fregate statunitensi. Inoltre la Royal Navy non riusc\u00ec a proteggere adeguatamente i mercantili britannici dai corsari americani, e 866 navi e vascelli mercantili andarono persi.\nDal 1793 al 1815 la Royal Navy perse 344 vascelli per cause non legate al combattimento: 75 colate a picco, 254 naufragate e 15 per incendi o esplosioni accidentali. Perse inoltre 103\u00a0660 marinai: 84\u00a0440 per malattie e incidenti, 12\u00a0680 in naufragi o affondamenti, 6.540 a causa di azioni nemiche.\n1815-1914.\nTra il 1815 ed il 1914 la Royal Navy non venne impiegata in nessuna azione di larga scala, vista la sua decisa supremazia rispetto alle altre marine militari del mondo. In questo periodo ogni aspetto della guerra navale sub\u00ec enormi trasformazioni, dovute all'introduzione della propulsione a vapore, delle navi con scafo in ferro e dei proiettili esplosivi. Nonostante la necessit\u00e0 tecnologica di sostituire tutte le navi in servizio, la Royal Navy riusc\u00ec a mantenere un netto vantaggio rispetto a ogni potenziale avversario.\nLa posizione avanzata della Gran Bretagna nella prima rivoluzione industriale comport\u00f2 anche un netto vantaggio nell'industria cantieristica e nella quantit\u00e0 di risorse finanziarie utilizzabili per il mantenimento della supremazia navale. Nel 1889 il Parlamento vot\u00f2 il Naval Defence Act, che adott\u00f2 formalmente il \"two-power standard\", in base al quale era previsto che la Royal Navy mantenesse in servizio un numero di navi da guerra perlomeno uguale alla forza combinata delle due marine militari in seconda e terza posizione nel mondo.\nUn compito non strettamente militare della flotta fu quello di effettuare una mappatura del mondo compiendo accurati rilievi delle linee di costa; ancora oggi le carte dell'Ammiragliato vengono costantemente aggiornate dalla Royal Navy. Inoltre i vascelli della Royal Navy impegnati in queste missioni di rilevamento ebbero un importante ruolo scientifico. Durante uno di questi viaggi Charles Darwin viaggi\u00f2 intorno al mondo a bordo della \"HMS Beagle\" facendo osservazioni scientifiche che posero le basi per lo sviluppo della sua Teoria dell'evoluzione.\nLa vita nella Royal Navy dell'epoca sarebbe considerata dura per gli standard odierni, la disciplina era severa e la fustigazione veniva usata fino al 1879 per far rispettare gli \"Articles of War\". La legge permetteva alla marina di usare l'impopolare pratica dell'arruolamento forzato, mediante la quale i marinai venivano obbligati a servire nella marina nei periodi di scarsit\u00e0 di arruolati, solitamente in tempo di guerra. Questa pratica raggiunse il suo culmine nel XVIII - inizio XIX secolo ma venne abbandonata alla fine delle Guerre napoleoniche, a causa di un ridimensionamento della flotta.\nLa prima azione che vide la Royal Navy impiegata in questo periodi fu il bombardamento di Algeri da parte di una flotta combinata Anglo-Olandese agli ordini di Lord Exmouth. Lo scopo era di costringere lo stato barbaresco di Algeri a liberare schiavi cristiani e a interrompere la pratica di ridurre in schiavit\u00f9 europei. Durante la guerra di indipendenza greca, le marine militari di Gran Bretagna, Francia e Russia sconfissero la flotta ottomana nella battaglia di Navarino, ultimo scontro di una certa importanza combattuto da navi a vela. Nello stesso periodo la Royal Navy venne impiegata nel Mar cinese meridionale con compiti anti pirateria.\nTra il 1807 ed il 1865 mantenne inoltre un blocco dell'Africa per combattere il commercio di schiavi, reso illegale dallo Slave Trade Act del 1807. Il successivo conflitto che vide impiegata la Royal Navy fu la guerra di Crimea, seguita da una lunga serie di conflitti minori di tipo imperialistico che ebbero luogo in varie zone dell'Africa e dell'Asia, tra cui le guerre dell'oppio. Il 27 agosto 1896 prese parte alla Guerra anglo-zanzibariana, comunemente definita la pi\u00f9 breve guerra della storia.\nLa fine del XIX secolo vide un nuovo periodo di rapidi cambiamenti tecnologici e strutturali, avviati dal First Sea Lord Jackie Fisher, che radi\u00f2 dal servizio un gran numero di unit\u00e0 ritenute obsolete, creando quindi le condizioni per la costruzione di una nuova generazione di navi. Partecip\u00f2 allo sviluppo della nuova HMS \"Dreadnought\", le cui caratteristiche tecniche resero immediatamente obsolete tutte le navi da battaglia esistenti. A differenza delle innovazioni di quasi un secolo prima, la seconda rivoluzione industriale fu l'occasione utilizzata da altre potenze di portare una sfida diretta alla supremazia navale britannica. La Germania superato in questo periodo il Regno Unito in quanto a sviluppo economico e industriale, tent\u00f2 di sorpassare la Royal Navy per numero di navi da battaglia costruite. La corsa agli armamenti che segu\u00ec vide la vittoria finale britannica, ma per la prima volta dal 1805 torn\u00f2 ad esistere una marina militare sufficientemente potente da sfidare la Royal Navy in battaglia.\n1914-1945.\nDurante le due guerre mondiali la Royal Navy gioc\u00f2 un ruolo vitale nel proteggere le importazioni nel Regno Unito di cibo, armi e materie prime, e nello sconfiggere le tattiche tedesche di guerra sottomarina, nella prima e Seconda battaglia dell'Atlantico. Durante la prima guerra mondiale la maggior parte della Royal Navy venne inquadrata nella Grand Fleet, pronta ad affrontare un'eventuale sortita della Hochseeflotte (Flotta d'alto mare) tedesca. Le due forze si scontrarono in una serie di episodi minori culminati nella battaglia dello Jutland del 1916. I risultati di questi scontri misero in risalto una serie di carenze nella progettazione delle navi da battaglia britanniche, che privilegiavano velocit\u00e0 e potenza di fuoco in opposizione alla robustezza e corazzatura delle navi tedesche. Venne anche alla luce l'inadeguatezza dell'industria delle munizioni. Nonostante questi problemi, la superiorit\u00e0 numerica e la maggiore esperienza navale riuscirono a bloccare ogni azione tedesca, forzando la Hochseeflotte all'immobilit\u00e0 in porto.\nAl di fuori dei mari europei, la Royal Navy venne impiegata nella caccia alle navi corsare tedesche e negli scontri\ndi Coronel e delle Isole Falkland. Durante la campagna dei Dardanelli del 1915 contro l'Impero Ottomano sub\u00ec numerose perdite (principalmente obsolete navi da battaglia policalibro) durante il fallito tentativo di aprire un varco nei campi minati nemici e di ridurre al silenzio le batterie costiere a difesa degli stretti.\nAllo scoppio del primo conflitto mondiale, il Regno Unito mise immediatamente in atto un blocco navale della Germania. Il \"Northern Patrol\" chiuse l'accesso al Mare del Nord, mentre il \"Dover Patrol\" blocc\u00f2 il canale della Manica. Grandi sforzi vennero fatti per minare il Mare del Nord. Il risultato fu di impedire l'accesso di navi mercantili battenti bandiera neutrale nei porti tedeschi. Il blocco venne revocato solamente otto mesi dopo la fine del conflitto, venendo mantenuto anche dopo la fine ufficiale delle ostilit\u00e0 per costringere la Germania a firmare il Trattato di Versailles.\nLa minaccia pi\u00f9 seria affrontata dalla Royal Navy durante il conflitto fu la guerra sottomarina condotta dagli U-Boot tedeschi contro le navi mercantili dirette in Gran Bretagna. Per la prima parte del conflitto la campagna sottomarina tedesca era limitata da una serie di regole che richiedevano di avvisare la nave mercantile per dare modo all'equipaggio di abbandonare la nave. Nel 1915 i tedeschi smisero di seguire queste restrizioni iniziando ad affondare a vista i mercantili, tornando poi sui loro passi a causa di una forte reazione dei paesi neutrali. Nel 1917 gli attacchi indiscriminati ebbero di nuovo inizio, con l'evidente scopo di costringere il Regno Unito alla resa per mancanza di viveri e materie prime. La risposta della marina militare a questa minaccia fu inizialmente inadeguata, a causa del rifiuto di applicare alle navi mercantili il sistema dei convogli, gi\u00e0 impiegato con successo per la scorta alle navi di trasporto truppe. Dopo l'introduzione generalizzata dei convogli, la minaccia sottomarina venne grandemente ridotta.\nTra le due guerre la Royal Navy vide diminuire di molto la sua grandezza. I trattati navali di Washington e Londra, firmati dalle principali potenze navali per evitare una nuova corsa alle armi, costrinsero alla demolizione di navi da battaglia e introdussero limiti alle nuove costruzioni. Nel 1932 la flotta venne scossa dall'ammutinamento di Invergordon, scoppiato in seguito alla proposta di tagliare del 25% gli stipendi dei marinai. Dopo i disordini il taglio venne limitato al 10%. Dalla met\u00e0 degli anni trenta la situazione internazionale inizi\u00f2 a peggiorare e il secondo trattato navale di Londra del 1935 non riusc\u00ec a fermare una nuova corsa alla costruzione di navi da guerra. Dal 1938 i limiti imposti dai trattati vennero ignorati da tutte le maggiori potenze. La Royal Navy aveva a questo punto iniziato un nuovo programma di costruzione di navi maggiori, in alcuni casi ancora tenendo conto almeno in parte delle limitazioni internazionali. Queste scelte portarono alla costruzione di navi da battaglia scarsamente armate, ma anche alla nascita delle prime portaerei della flotta. In aggiunta alle nuove costruzioni, un buon numero di navi gi\u00e0 in servizio vennero modernizzate, con l'aggiunta di ulteriori corazzature e di un pi\u00f9 moderno armamento antiaereo. Nel frattempo vennero sviluppate nuove tecnologie, tra cui l'ASDIC, sistemi di puntamento e idrofoni.\nLa Royal Navy aveva perso il controllo dell'aviazione navale con la nascita della Royal Air Force nel 1918 dai precedenti Royal Flying Corps e Royal Naval Air Service. Nel 1937 invece il controllo degli aerei imbarcati torn\u00f2 alla marina con il passaggio del Fleet Air Arm di nuovo sotto il controllo navale. In questo periodo inizi\u00f2 a diventare evidente il ritardo accumulato dalla marina britannica in questo campo, soprattutto rispetto alla US Navy e alla Marina imperiale giapponese.\nAllo scoppio della seconda guerra mondiale, nel 1939, la Royal Navy era ancora la pi\u00f9 grande marina militare del mondo, con in servizio una flotta di 15 navi da battaglia e incrociatori da battaglia pi\u00f9 cinque in costruzione, sette portaerei, 66 incrociatori pi\u00f9 23 in costruzione, 184 cacciatorpediniere (52 in costruzione), 45 navi di scorta e pattuglia (9 in costruzione e 1 in ordine) e 60 sommergibili (9 in costruzione). Nelle fasi iniziali del conflitto la copertura navale fu fondamentale durante l'evacuazione delle truppe di terra da Dunkerque (operazione Dinamo). La notte di Taranto, l'attacco aereo contro la flotta italiana ormeggiata portato da aerei della Mediterranean Fleet, segn\u00f2 il primo attacco aeronavale della storia.\nLa Royal Navy soffr\u00ec un alto numero di perdite nei primi mesi di guerra, tra cui le portaerei \"Courageous\" e \"Glorious\"e l'incrociatore da battaglia \"Hood\", affondate da forze tedesche e la \"Hermes\", \"Repulse\" e \"Prince of Wales\", affondate dai giapponesi. Queste ultime perdite furono un durissimo colpo alla posizione britannica in Estremo Oriente e costrinsero le unit\u00e0 rimaste della Royal Navy a ritirarsi prima in India e successivamente in Kenya, abbandonando al proprio destino le colonie orientali e la base di Singapore. Tra i successi vi furono la vittoria nella battaglia del R\u00edo de la Plata del 1939 e l'affondamento della \"Bismarck\", che significarono la quasi totale distruzione della flotta di superficie tedesca. Cruciale per la sopravvivenza stessa della Gran Bretagna e dell'impero fu la battaglia dell'Atlantico, portata dagli U-Boot tedeschi contro i convogli di rifornimento diretti nei porti britannici. I miglioramenti tecnologici nel campo della guerra sottomarina raggiunti tra le due guerre, uniti a nuove tattiche messe in atto dai comandanti tedeschi, portarono ad una drammatica crescita delle perdite tra le navi mercantili, mettendo a rischio la continuit\u00e0 dello sforzo bellico britannico.\nLa Royal Navy fu anche vitale per controllare le rotte marine che univano alla madrepatria le forze britanniche impegnate in combattimento nelle pi\u00f9 remote parti del mondo, come in Nord Africa, nel mare Mediterraneo, e nell'Estremo Oriente. La supremazia navale fu vitale per le operazioni anfibie iniziate con il passaggio all'offensiva seguito all'ingresso degli Stati Uniti nel conflitto, come le invasioni dell'Africa Nordoccidentale, della Sicilia (operazione Husky), dell'Italia, e della Normandia.\nDal 1944 la Royal Navy torn\u00f2 in forze anche nel Pacifico, operando per\u00f2 in posizione nettamente subordinata rispetto alla US Navy.\nDal dopoguerra ad oggi.\nDopo la seconda guerra mondiale, il crescente potere degli Stati Uniti e il declino dell'Impero Britannico, unito alle difficili condizioni economiche in Gran Bretagna, ridussero il ruolo della Royal Navy. Tutte le navi in servizio da prima della guerra vennero radiate e vendute per essere demolite, mentre solo le unit\u00e0 pi\u00f9 moderne e in migliori condizioni vennero mantenute in servizio operativo e ammodernate. Tuttavia la minaccia dell'Unione Sovietica e i perduranti interessi britannici in tutto il mondo crearono un nuovo ed importante ruolo per la marina. Questo nuovo ruolo della Royal Navy costrinse i vari governi britannici a bilanciare le capacit\u00e0 operative con le necessit\u00e0 di limitare le spese navali, spinte verso l'alto dal costo dei nuovi sistemi d'arma. La accentuata rivalit\u00e0 tra i diversi rami delle forze armate britanniche nella spartizione delle risorse fu una caratteristica di questo periodo. Venne comunque intrapreso un limitato programma di nuove costruzioni, tra cui le classi di portaerei Majestic, Centaur e Audacious, gli incrociatori classe Tiger e i cacciatorpediniere classe Daring.\nNegli anni sessanta con l'aiuto degli Stati Uniti, venne varato il HMS \"Dreadnought\", primo sottomarino nucleare britannico. La Royal Navy ricevette le sue prime armi nucleari con l'ingresso in servizio delle unit\u00e0 classe Resolution e dei missili UGM-27 Polaris\ne successivamente divenne l'unico detentore del deterrente atomico inglese.\nNegli anni sessanta la marina inizi\u00f2 a progettare una nuova classe di tre portaerei da 60.000 t per rimpiazzare le unit\u00e0 obsolete. Il piano, denominato CVA-01, venne abbandonato nell'ambito del Libro Bianco della difesa del 1966, presentato dal nuovo governo a guida Labour entrato in carica a met\u00e0 del decennio. Le portaerei esistenti vennero sottoposte a lavori di ammodernamento, due unit\u00e0 (la HMS \"Bulwark\" e la HMS \"Albion\") vennero riconfigurate come \"portaerei commando\", mentre la HMS \"Victorious\", la HMS \"Eagle\" e la \"Ark Royal\" vennero dotate di moderni radar, ponti di volo angolati e catapulte a vapore in grado di operare aerei a reazione. A partire dal 1965 inizi\u00f2 il ritiro dal servizio di queste portaerei senza l'ingresso in servizio di nuove unit\u00e0. All'inizio degli anni 80, solo la HMS \"Hermes\" era ancora operativa, essendo modificata per operare i Sea Harriers poco prima della guerra delle Falkland. In servizio rimanevano anche tre portaerei classe Invincible, con un tonnellaggio molto pi\u00f9 ridotto.\nDurante la Guerra fredda, la Royal Navy venne riconfigurata in chiave antisottomarina con una forza di piccole fregate e cacciatorpediniere. Il suo compito era quello di ricercare e, se necessario, distruggere i sottomarini sovietici nell'Atlantico settentrionale. Questo ruolo era radicalmente diverso dalla capacit\u00e0 di operare globalmente propria della Royal Navy fino alla seconda guerra mondiale.\nLa pi\u00f9 importante operazione post-bellica condotta dalla sola Royal Navy fu quella condotta contro l'Argentina nel 1982 nella guerra delle Falkland. Nonostante la perdita di 4 unit\u00e0 navali (i due cacciatorpediniere Type 42 HMS \"Sheffield\" e HMS \"Coventry\", e le due fregate Type 21 HMS \"Ardent\" e HMS \"Antelope\"), di due navi da sbarco logistiche e di un'unit\u00e0 civile, ed il danneggiamento pi\u00f9 o meno grave di altre navi, la Royal Navy diede prova di essere ancora in grado di combattere a quasi 13.000 chilometri dalla madrepatria. Il \"Conqueror\" \u00e8 al momento il solo sottomarino a propulsione nucleare (classe \"Churchill\") ad avere ingaggiato una nave nemica con siluri, affondando il vetusto incrociatore argentino \"General Belgrano\" (varato nel marzo 1938). La guerra sottoline\u00f2 inoltre l'importanza critica delle forze aeree e dei sottomarini, denunciando inoltre la dipendenza della Royal Navy del dopoguerra, per i propri servizi, dal naviglio mercantile affittato per l'occasione.\nPrima dello scoppio della guerra il Segretario per la Difesa John Nott aveva proposto una serie di tagli alla marina. Il conflitto fu quindi un motivo per abbandonare questi piani e dimostr\u00f2 la necessit\u00e0 di dotare nuovamente la Royal Navy di capacit\u00e0 operative a largo raggio e di capacit\u00e0 anfibie. Durante la guerra e nel periodo immediatamente successivo la \"Hermes\" venne quindi mantenuta in servizio, mentre venne aumentato il numero di Sea Harriers in servizio con il Fleet Air Arm. Le nuove classi Type 42 di cacciatorpediniere e Type 21, Type 22 e Type 23 di fregate, che iniziarono a entrare in servizio dalla seconda met\u00e0 degli anni 1970, le nuove navi da sbarco classe Albion e la HMS \"Ocean\" formarono successivamente il centro delle capacit\u00e0 anfibie della flotta. Le nuove unit\u00e0 contribuirono negli anni al rinnovamento della marina britannica, senza per\u00f2 invertire la tendenza alla diminuzione del numero di navi operative.\nLa Royal Navy ha partecipato inoltre alla prima guerra del golfo, alla guerra del Kosovo, all'invasione americana dell'Afghanistan, e alla seconda guerra del golfo, in cui le sue unit\u00e0 effettuarono bombardamenti d'appoggio in occasione dello sbarco dei Royal Marine sulla penisola di al-F\u0101w, nel sud-est dell'Iraq. Inoltre, durante il medesimo conflitto, i sottomarini \"Splendid\" e \"Turbulent\" lanciarono missili Tomahawk su bersagli localizzati in Iraq. \u00c8 stata anche impiegata con compiti anti pirateria nel golfo Persico.\nLa Royal Navy oggi.\nPersonale.\nLa HMS \"Raleigh\", a Torpoint, \u00e8 la struttura incaricata di fornire l'addestramento di base a tutto il personale della Royal Navy. Il Britannia Royal Naval College di Darmouth \u00e8 la scuola di addestramento per allievi ufficiali. Il personale \u00e8 suddiviso a seconda dei compiti in diversi rami, tra cui i Royal Naval Engineers, i medici e gli ufficiali logistici, precedentemente noti come \"Supply Officers\". Attualmente esistono diversi tipi di divise per marinai e ufficiali, generalmente di colore blu o bianco.\nLe donne furono ammesse per la prima volta in servizio nel 1917 con la creazione del Women's Royal Naval Service (WRNS), sciolto dopo la fine del primo conflitto mondiale. Una struttura simile venne ricostituita con lo stesso nome nel 1939, e rimase in attivit\u00e0 fino al 1993, anno in cui le donne vennero integrate nelle esistenti strutture della marina. L'unica restrizione ancora in essere riguarda il divieto di servire nei Royal Marines (ma non nella banda).\nAd ottobre 2014, la Royal Navy impiegava 32900 persone compresi i volontari della riserva.\nBasi.\nLa sede del comando operativo della Royal Navy \u00e8 a Eastbury, nella tenuta di Eastbury Park nella contea dello Hertfordshire, adiacente al sobborgo londinese di Northwood che \u00e8 una localit\u00e0 nel nord-ovest della Grande Londra, nel distretto di Hillingdon, nella storica contea del Middlesex.\nLe tre basi operative della Royal Navy sono:\nFlotta di superficie.\nNegli anni novanta la Royal Navy ha dato il via ad una serie di progetti tesi alla modernizzazione della flotta e alla conversione da un tipo di impiego focalizzato nella lotta antisommergibile ad una forza versatile e in grado di operare anche a grandi distanze dalla Gran Bretagna. Questi cambiamenti hanno implicato la costruzione di diversi nuovi tipi di navi.\nUnit\u00e0 maggiori.\nIl nucleo della flotta \u00e8 formato dalle 2 portaerei della classe Queen Elizabeth: la Queen Elizabeth (R08), capofila della classe, e la sua gemella Prince of Wales (R09).\nLa flotta inoltre comprende le navi di assalto anfibio \"Albion\" e \"Bulwark\" (attuale ammiraglia della Flotta).\nLa \"Illustrious\", ultima portaerei della classe Invicible, \u00e8 stata utilizzata come portaelicotteri fino al suo disarmo.\nLe due portaerei della classe Queen Elizabeth sono entrate in servizio rispettivamente nel 2017 e nel 2019. Entrambi i vascelli utilizzano i caccia F-35B.\nL'ingresso in servizio delle quattro unit\u00e0 classe Bay di Landing ship dock nella Royal Fleet Auxiliary tra il 2006 ed il 2007 ha aumentato in maniera significativa le capacit\u00e0 anfibie della Royal Navy. Una unit\u00e0 classe Bay \u00e8 stata successivamente venduta all'Australia nel 2011.\nUnit\u00e0 di scorta.\nLe unit\u00e0 di scorta, cacciatorpediniere e fregate, sono la componente pi\u00f9 numerosa della attuale Royal Navy. A tutto maggio 2013 sono in servizio 6 cacciatorpediniere e 13 fregate.\nLe unit\u00e0 Type 42 sono state sostituite dalle pi\u00f9 grandi e moderne Type 45, l'ultima delle quali sta effettuando le prove in mare. Il ruolo principale di questi cacciatorpediniere \u00e8 antiaereo, grazie ai lanciatori Sea Viper (anche noti come PAAMS) in grado di lanciare missili Aster 15 e Aster 30, rispettivamente a corto e lungo raggio. Il sofisticato sistema radar SAMPSON \u00e8 integrato con tutti i sistemi d'arma delle navi.\nLe fregate in servizio appartengono tutte alla classe Type 23; l'ultima unit\u00e0 della classe, la \"St Albans\" \u00e8 entrata in servizio nel 2002. Nel luglio 2004, nell'ambito di una generale riduzione della spesa, tre fregate della classe sono state ritirate dal servizio e vendute al Cile.\nVi sono gi\u00e0 diversi progetti e proposte riguardanti una nuova classe di navi di scorta, tra cui il Future Surface Combatant (FSC), poi sostituito dal progetto Type 26 per una Global Combat Ship. Allo stato attuale \u00e8 previsto l'ingresso in servizio non prima del 2020, per una forza totale tra cacciatorpediniere e fregate di 19 unit\u00e0.\nSottomarini.\nIl Submarine Service della Royal Navy \u00e8 composto da sette sottomarini nucleari (SSN) delle classi Trafalgar e Astute, e da quattro sottomarini lanciamissili balistici (SSBN) della classe Vanguard. Tutti i sottomarini britannici in servizio sono a propulsione nucleare.\nCinque unit\u00e0 classe Trafalgar sono al momento ancora in servizio, in attesa di essere sostituiti dai sette sottomarini della nuova classe Astute, due dei quali sono gi\u00e0 in servizio attivo mentre altri tre sono in costruzione e gli ultimi due sono nelle fasi iniziali di produzione. L'HMS \"Astute\", prima unit\u00e0 della classe, \u00e8 entrato in servizio nel 2010. I nuovi sottomarini sono decisamente pi\u00f9 grandi dei Trafalgar, con un dislocamento in immersione di 7.800 t.\nI quattro sottomarini classe Vanguard, armati con missili Trident II, sono l'unica piattaforma di lancio per l'arsenale nucleare del Regno Unito. Nel dicembre 2006 \u00e8 stata ritenuta necessaria la progettazione e costruzione di una nuova classe di sottomarini destinata a sostituire le unit\u00e0 attualmente in servizio a partire dal 2024, per mantenere la capacit\u00e0 di deterrenza nucleare britannica.\nFleet Air Arm.\nIl Fleet Air Arm \u00e8 l'aviazione di marina della Royal Navy responsabile per le operazioni degli aerei imbarcati. Al momento opera gli elicotteri AgustaWestland AW101 \"Merlin\", i Westland Sea King e i Westland Lynx. In seguito al discusso ritiro dal servizio dei BAE Harrier II, non sono al momento in servizio aerei ad ala fissa. Per il futuro \u00e8 previsto l'utilizzo dei nuovi Lockheed Martin F-35 Lightning II in versione STOVL.\nRoyal Marines.\nI Royal Marines sono la fanteria di marina del Naval Service britannico, addestrata anche per la guerra in montagna ed in zone artiche.\nI Royal Marines non sono parte della Royal Navy, ma forza armata autonoma.\nRuolo e dispiegamento attuale.\nIl ruolo della Royal Navy \u00e8 la protezione degli interessi britannici in patria e all'estero, attuando le politiche estere e di difesa del governo. \u00c8 inoltre uno dei fulcri della partecipazione del Regno Unito alla NATO.\nQuesti obiettivi sono rispecchiati da una serie di capacit\u00e0 operative fondamentali:\nDispiegamento attuale.\nLa Royal Navy \u00e8 attualmente impegnata in diverse aree, in alcuni casi permanentemente. Nel Mediterraneo \u00e8 impiegata nell'ambito della NATO e fino al 2010 operava il Royal Navy Cyprus Squadron, ora disciolto. Diverse unit\u00e0 vengono impiegate con compiti di pattuglia nell'Atlantico settentrionale e meridionale, mentre una nave da guerra \u00e8 sempre basata alle Falkland. Al momento questo compito \u00e8 svolto dalla HMS \"Clyde\".\nNel golfo Persico la Royal Navy \u00e8 impiegata in diversi compiti di pattuglia e supporto legati alla stabilizzazione successiva ai diversi conflitti del Golfo. L'Armilla Patrol, iniziato nel 1980 \u00e8 il principale impegno regionale. Il UK Maritime Component Commander (UKMCC) \u00e8 responsabile delle operazioni nella zona e vicecomandante delle forze navali combinate.\nLa marina mantiene anche un Response Force Task Group, formazione creata in seguito alla Strategic Defence and Security Review del 2010, pensato per rispondere con breve preavviso ad emergenze sanitarie e militari o a operare come forza da sbarco. Il primo impiego della nuova forza \u00e8 avvenuto nel 2011 nell'ambito degli esercizi COUGAR 11 tenuti nel Mediterraneo e ad est di Suez.\nLa Royal Navy \u00e8 anche stata responsabile dell'addestramento della marina militare irachena e della messa in sicurezza dei terminali petroliferi portuali al momento della fine delle ostilit\u00e0 nel paese.\nLa missione Atalanta, nome dell'operazione europea antipirateria nell'oceano Indiano, \u00e8 svolta sotto il comando permanente di un ufficiale della Royal Navy o dei Royal Marines, con base presso il comando di Northwood e vede impiegate anche navi britanniche.\nLa marina britannica contribuisce anche al mantenimento delle forze operative della NATO, organizzate nella NATO Response Force. Dal 1971 \u00e8 anche impegnata dai Five Powers Defence Arrangements, una serie di accordi difensivi tra Regno Unito, Australia, Malaysia, Singapore e Nuova Zelanda, che comportano temporanei dispiegamenti in Estremo oriente, generalmente composti da una fregata e da una nave idrografica armata.\nNomi.\nSoprannomi usati per la Royal Navy includono \"The Mob\", \"The Andrew\" e \"The Senior Service\" (il servizio militare pi\u00f9 antico, in contrasto a quello dell'esercito o dell'aviazione). Al giorno d'oggi i marinai britannici si riferiscono a s\u00e9 stessi come \"Jack\" piuttosto che con il pi\u00f9 vecchio \"Jack tar\" (letteralmente \"Jack Catrame\", dall'usanza dei marinai di portare i capelli lunghi e raccolti in una coda di cavallo tenuta insieme dal catrame). Un soprannome usato all'estero per i marinai britannici sono \"Limey\" (probabilmente derivato da \"lime juicer\" (\"succo di lime\") per l'usanza della Royal Navy di distribuire succo di lime per prevenire lo scorbuto).\nNormalmente con \"Royal Navy\" ci si riferisce alla Marina Reale del Regno Unito, le altre marine del Commonwealth includono nella denominazione ufficiale il nome del Paese, per esempio Royal Australian Navy. Comunque anche il nome di altre marine, come per esempio la \"Koninklijke Marine\" (Marina Reale Olandese), significa \"Marina reale\" nelle rispettive lingue.\nUnit\u00e0 della Royal Navy.\nLe navi da guerra appartenenti alla marina britannica venivano classificate dalla prima alla sesta classe, secondo la loro capacit\u00e0 di prendere posto nella linea di fila e secondo il numero di cannoni con cui erano armate.\nAl nome delle navi viene aggiunto il prefisso HMS che significa \"Her Majesty's Ship\" o alternativamente \"His Majesty's Ship\" (\"Nave di Sua Maest\u00e0\").\nLe navi di supporto della flotta, solitamente con equipaggi civili, ricevono solitamente il prefisso RFA per \"Royal Fleet Auxiliary\".\nA navi e sottomarini viene anche dato un \"pennant number\" (dispositivo ottico).\nCatena di comando della Royal Navy.\nLa Royal Navy \u00e8 stabilita sotto la \"Royal Prerogative\" ed a suo capo c'\u00e8 il \"Lord High Admiral\" (\"Lord Grand Ammiraglio\"). Fino al 2011 a tenere questo titolo \u00e8 stata la regina Elisabetta II del Regno Unito (che \u00e8 globalmente a capo di tutte le forze armate britanniche), ma il 10 giugno del 2011 ha ceduto il titolo al consorte, il principe Filippo, duca di Edimburgo, in occasione del suo novantesimo compleanno.\nIn epoca precedente il posto di \"Lord High Admiral\" \u00e8 stato delegato ad un ufficiale della marina. Successivamente il posto venne frequentemente commissionato e in questi periodi la Royal Navy veniva diretta da un consiglio a cui capo c'\u00e8 il \"First Lord of the Admiralty\" (\"Primo Lord dell'Ammiragliato\"). Nel 1964 le funzioni dell'Ammiragliato vennero trasferite al \"Secretary of State for Defence\" (\"Segretario di stato per la difesa\") e al \"Defence Council of the United Kingdom\" (\"Concilio per la difesa del Regno Unito\"). Da allora il titolo storico di \"Lord High Admiral\" \u00e8 tornato nell'ambito della monarchia britannica.\nLe funzioni del \"Defence Council\" che riguardano l'amministrazione del Servizio Navale sono formalmente delegate ad un \"Admiralty Board\" (\"Comitato dell'Ammiragliato\") e al suo subcomitato, il \"Navy Board\", che \u00e8 responsabile per i problemi di ordinaria amministrazione.\nIl capo professionale della Royal Navy \u00e8 il \"First Sea Lord\" (\"Primo Lord del Mare\"), che detiene anche il titolo di \"Chief of the Naval Staff\" (\"Capo del personale navale\"). Attualmente questo incarico \u00e8 detenuto dall'ammiraglio Tony Radakin\nComandanti in capo.\nStoricamente la Royal Navy \u00e8 sempre stata divisa in diversi comandi, ognuna con un \"Commander-in-Chief\" (\"Comandante in capo\") per esempio Commander-in-Chief Plymouth, Commander-in-Chief China Station, ecc. Ora esistono solo due comandanti in capo, \"Commander-in-Chief Fleet\" (\"Comandante in capo della flotta\") e \"Commander-in-Chief Naval Home Command\" (\"Comandante in capo del Comando Navale\"), che si prevede di amalgamare a breve termine.\nNel 1971 con il ritiro da Singapore le flotte dell'estremo oriente e occidentale furono unificate in un unico comando sotto il controllo del \"Commander-in-Chief Fleet\" (CINCFLEET), inizialmente basato a Northwood nel Middlesex, continuando la tradizione iniziata nel 1960 di basarvi il comando navale casalingo. Recentemente la maggior parte del personale del CINCFLEET \u00e8 stato trasferito in un nuovo impianto in Portsmouth. Comunque il CINCFLEET stesso ed un piccolo gruppo di personale rimane a Northwood.\nIl \"Commander-in-Chief Naval Home Command\" (CINCNAVHOME) conosciuto anche come Second Sea Lord (\"Secondo Lord del Mare\") \u00e8 responsabile per le installazioni a terra e per la gestione del personale della Royal Navy ed \u00e8 basato a Portsmouth, facendo sventolare la sua bandiera dalla HMS \"Victory\". Questo ruolo \u00e8 al momento assegnato all'ammiraglio James Burnell-Nugent.\nMarinai famosi della Royal Navy.\nIn ordine cronologico di anzianit\u00e0 approssimativo.\nUnit\u00e0 della Royal Navy famose.\nPortaerei della Royal Navy.\nDistinivo ottico: R (Post-1948), accanto il numero di unit\u00e0 (nel caso di \"classe\") e la data di \"impostazione\" (dell'unit\u00e0 \"capoclasse\")"}
{"id": "321792", "revid": "137928", "url": "https://it.wikipedia.org/wiki?curid=321792", "title": "Mitra (copricapo cerimoniale)", "text": ""}
{"id": "321795", "revid": "10473", "url": "https://it.wikipedia.org/wiki?curid=321795", "title": "Chilometro all'ora", "text": ""}
{"id": "321796", "revid": "154326", "url": "https://it.wikipedia.org/wiki?curid=321796", "title": "Victoria Federica de Marichalar y de Borb\u00f3n", "text": ""}
{"id": "321797", "revid": "767487", "url": "https://it.wikipedia.org/wiki?curid=321797", "title": "Allibratore", "text": "Il termine allibratore indica una persona autorizzata alla riscossione di scommesse, che possono riguardare sia eventi sportivi (calcio, ippica, corse di cani) oppure anche eventi politici (elezioni) o di altra natura (per esempio festival musicali o trasmissioni televisive) ed agiscono nella piena legalit\u00e0. Suo sinonimo diffuso in Italia, di derivazione anglosassone, \u00e8 bookmaker."}
{"id": "321799", "revid": "633110", "url": "https://it.wikipedia.org/wiki?curid=321799", "title": "Philips Stadion", "text": "Il Philips Stadion di Eindhoven \u00e8 lo stadio di calcistico sede degli incontri interni del PSV.\nLa sua capienza attuale \u00e8 di 35\u00a0119 posti, tutti a sedere, e fu inaugurato il 31 agosto 1913. Lo stadio \u00e8 situato nel Philipsdorp nel quartiere Strijp, poco distante dal centro di Eindhoven. Nel 1933 la sua capienza era di appena 300 posti e rimase tale fino al 1941 quando i posti vennero portati a 18.000.\nDescrizione.\nAlla fine della seconda guerra mondiale Eindhoven si ritrov\u00f2 distrutta in varie zone cittadine e tra queste anche la zona dove sorgeva l'impianto e lo stadio stesso. Si rese cos\u00ec necessaria un'adeguata ristrutturazione che ampli\u00f2 la capienza fino a 22.000 spettatori nel 1958. I successivi interventi di espansione alla North Stand nel 1995 e al resto dei lati nel 2000 e 2002 definirono il profilo e la capacit\u00e0 attuale dell'impianto.\nPer i mondiali di calcio del 2018 l'Olanda avanz\u00f2 una sua personale candidatura come Paese ospitante, ruolo che avrebbe garantito al Philips Stadion un'ulteriore crescita fino a 45.000 posti a sedere, ma la bocciatura della candidatura fece cadere il progetto.\nLo stadio ospita saltuariamente anche partite della Nazionale di calcio dei Paesi Bassi, la prima delle quali vide, il 17 novembre 1971, il successo degli \"Orange\" nei confronti del Lussemburgo (8-0), in una partita valida per le qualificazioni agli Europei di calcio del 1972. Il record di spettatori paganti lo si registr\u00f2 il 23 ottobre 2005 in una partita di campionato olandese (Eredivisie) tra il PSV e l'.\nIl Philips Stadion fu inserito tra i quattro impianti olandesi che avrebbero ospitato le partite della fase finale di Euro 2000 (insieme ad altrettanti stadi del Belgio) ed \u00e8 valutato dall'UEFA con quattro stelle, il che significa che pu\u00f2 essere atto ad ospitare finali di Europa League. Cosa che avvenne il 10 maggio 2006, quando il Siviglia FC si aggiudic\u00f2 il trofeo battendo con un netto 4-0 il .\nCuriosit\u00e0.\nUn seggiolino in particolare \u2014 sezione D, fila 22, posto 43 \u2014 \u00e8 tenuto costantemente vuoto. Si tratta del posto che veniva regolarmente occupato dall'industriale Frederik \"Frits\" Philips (16 aprile 1905 \u2013 5 dicembre 2005), responsabile dell'omonima azienda elettrica che ha sede proprio a Eindhoven, che negli ultimi anni della vita scelse di stare a guardarsi le partite del PSV tra la folla anzich\u00e9 sfruttare quelle che oggi verrebbero definite le \"tribune vip\" che lo stadio metteva a disposizione. Non solo: salv\u00f2 382 ebrei durante l'occupazione nazista, convincendo i luogotenenti tedeschi che fossero necessari per la produzione della fabbrica. Anni dopo fu riconosciuto da Israele come \"Giusto tra le Nazioni\", il riconoscimento conferito alle persone non ebree che hanno eroicamente rischiato la vita per salvare anche un solo ebreo dall'Olocausto, e un albero in suo onore \u00e8 piantato nel Giardino dei Giusti di Gerusalemme. \u00c8 morto il 5 dicembre 2005, all'et\u00e0 di 100 anni, e il club decise di dedicargli questo tributo in segno di ammirazione e riconoscenza."}
{"id": "321814", "revid": "399678", "url": "https://it.wikipedia.org/wiki?curid=321814", "title": "Santa Barbara (California)", "text": "Santa Barbara \u00e8 una citt\u00e0 degli Stati Uniti d'America, capoluogo dell'omonima contea californiana.\nGeografia fisica.\nTerritorio.\nAffacciata sull'oceano Pacifico, \u00e8 situata sul canale di Santa Barbara, ai piedi delle montagne di Santa Ynez.\nStoria.\nCentinaia di anni prima dell'arrivo degli spagnoli, nella regione prosper\u00f2 il popolo chumash, che costrui canoe in legno di sequoia chiamate \"tomol\" e tracci\u00f2 rotte commerciali tra la terraferma e le Channel Islands. Nel 1542, l'esploratore Juan Rodriguez Cabrillo entr\u00f2 con le sue navi nel canale rivendicandolo per la Corona spagnola, ma poco dopo incontr\u00f2 la morte a causa di una gangrena alla gamba su un'isola vicina. I chumash vissero in pace e prosperit\u00e0 fino alla fine del settecento, quando gli spagnoli tornarono per stabilirsi definitivamente nella zona e i sacerdoti cattolici fondarono le missioni lungo tutta la costa per convertire al cristianesimo le popolazioni locali. Gli spagnoli costrinsero i chumash ad abbandonare le Channel Islands per costruire le missioni e i presidi e per fornire manodopera nei campi, mentre sulla terraferma il numero dei nativi si ridusse sensibilmente a causa delle malattie importate dall'Europa e dei maltrattamenti. I \"rancheros\" messicani s'insediarono nel territorio dopo la conquista dell'indipendenza dalla Spagna, ottenuta nel 1821. Nel 1848 la citt\u00e0 venne annessa agli Stati Uniti d'America. Con la corsa all'oro del 1849, giunsero migliaia di emigranti dagli Stati Uniti orientali e sul finire del secolo Santa Barbara si trasform\u00f2 in una localit\u00e0 di vacanza per benestanti. Dopo il devastante terremoto del 1925, fu sancito per legge che la maggior parte della citt\u00e0 fosse ricostruita in quello che oggi \u00e8 il suo caratteristico stile spagnoleggiante, con gli edifici rivestiti di stucco bianco e il tetto in tegole rosse.\nEconomia.\nIl settore industriale produce principalmente strumenti di precisione, apparecchiature elettroniche e aerospaziali.\nTurismo.\n\u00c8 una frequentata localit\u00e0 di villeggiatura.\nMonumenti e luoghi d'interesse.\nFra i principali monumenti storici vi sono:"}
{"id": "321853", "revid": "125804982", "url": "https://it.wikipedia.org/wiki?curid=321853", "title": "Massimo Dapporto", "text": "Biografia.\nPrimogenito del noto attore teatrale Carlo Dapporto, ha seguito le orme paterne formandosi presso l'Accademia d'arte drammatica \"Silvio d'Amico\" per poi dedicarsi prima al teatro e, poi, al cinema e fiction-TV.\nNel 1987 ha interpretato il tenente Fili dell'Esercito Italiano nel film di grande successo \"Soldati - 365 all'alba\" di Marco Risi, con Claudio Amendola e Ivo Garrani. Nel 1988 \u00e8 nel cast del film diretto da Francesca Archibugi \"Mignon \u00e8 partita\", con Stefania Sandrelli. Nel 1996 recita nel film \"Celluloide\", con Giancarlo Giannini e Massimo Ghini, con la regia del maestro Carlo Lizzani.\nPer quanto riguarda la fiction, interpreta il dott. Magri in \"Amico mio\" del 1993 e 1998. Nel 1997 \u00e8 stato protagonista delle serie tv \"Un prete tra noi\" e \"Casa famiglia\" interpretando Don Marco, con Giovanna Ralli nella prima; nel 2002 \u00e8 protagonista della fiction Mediaset \"Il commissario\", per la regia di Alessandro Capone, anticipata dalla miniserie \"Per amore per vendetta\"; \u00e8 Claudius nella fiction-tv storica del 2004 \"\", con Laura Morante.\nNel 2006 ha interpretato il giudice Giovanni Falcone nel film-tv di RaiUno \"Giovanni Falcone - L'uomo che sfid\u00f2 Cosa Nostra\", diretto da Andrea Frazzi, in cui ha recitato a fianco di Elena Sofia Ricci. Per questa interpretazione riceve una candidatura agli Emmy Award.\nNella stagione televisiva 2007-2008 \u00e8 il protagonista di \"Distretto di Polizia 7\", nel ruolo del commissario di Polizia Marcello Fontana, per la regia Alessandro Capone e di suo figlio Davide Dapporto. Ha anche avuto esperienze come doppiatore, prestando la propria voce dapprima al personaggio di Tim Curry nel film \"Mamma, ho riperso l'aereo - Mi sono smarrito a New York\" del 1992 e, in seguito, al personaggio di Buzz Lightyear nei film Disney \"Toy Story - Il mondo dei giocattoli\", \"Toy Story 2 - Woody e Buzz alla riscossa\", \"Toy Story 3 - La grande fuga\" e \"Toy Story 4\". Nei cartoni animati ha dato anche la voce al gatto \"Isidoro\".\nNel 2011 \u00e8 protagonista dello spettacolo teatrale \"La Verit\u00e0\" con Antonella Elia regia di Maurizio Nichetti. Sempre nel 2011 recita nel cortometraggio \"Il Sospetto\", diretto da Giovanni Meola e nel 2012 nella fiction \"Il generale dei briganti\" di Paolo Poeti, dedicata alla vita del brigante lucano Carmine Crocco.\nNel 2015 recita con Tullio Solenghi nello spettacolo \"Quei due - staircase\" prodotto da Angelo Tumminelli e diretto da Roberto Valerio, rappresentato nei maggiori teatri italiani."}
{"id": "321865", "revid": "1610933", "url": "https://it.wikipedia.org/wiki?curid=321865", "title": "Poros (Cefalonia)", "text": "Poros \u00e8 un centro del comune di Elios Pronni, uno degli 8 in cui \u00e8 divisa l'isola di Cefalonia, in Grecia.\n\u00c8 il punto di attracco dei traghetti provenienti da Killini nel Peloponneso. \u00c8 anche un centro balneare assai affollato.\nPoros \u00e8 da identificare con l'antica citt\u00e0 di Pronnoi di cui oggi rimangono solo tracce dell'acropoli. Pronnoi faceva parte della Tetrapoli, un'alleanza difensiva stretta in epoca classica fra le quattro maggiori citt\u00e0 di Cefalonia.\nScavi archeologici effettuati alla fine del XX secolo hanno dimostrato tuttavia che il territorio era abitato da epoca remota. In localit\u00e0 Tzannata \u00e8 stata rinvenuta una tomba a volta assai simile a quelle di Micene di diametro 6,80 metri.\nNella grotta Drakaina sono stati trovati anfore ed idoli risalenti ad un periodo compreso tra il VII ed il II secolo a.C. La grotta era dedicata al culto delle ninfe come attesta un'iscrizione. Ulteriori scavi nella stessa grotta hanno portato alla luce monili in pietra e vari oggetti che risalgono ad un'epoca anteriore al 2000 a.C."}
{"id": "321867", "revid": "767487", "url": "https://it.wikipedia.org/wiki?curid=321867", "title": "Fuga d'inverno", "text": "Fuga d'inverno \u00e8 un film del 1984 diretto da Gillian Armstrong, e interpretato da Mel Gibson e Diane Keaton.\nTrama.\nNel 1901 a Pittsburgh Peter Soffel \u00e8 un indaffarato direttore di una prigione americana dove vive insieme alla moglie e quattro figli. Sua moglie, la signora Soffel, si prende spesso cura dei carcerati, e si affeziona particolarmente ai fratelli Biddle, rapinatori accusati di assassinio e condannati a morte.\nLa signora durante le letture della Bibbia che fa di fronte ai due fratelli, ha modo di conoscere meglio Ed, con cui prende una certa confidenza e di cui presto s'innamora tanto che i due fratelli (che si sono sempre dichiarati innocenti) riescono a convincerla a facilitare la loro fuga cui si aggregher\u00e0 la stessa signora Soffel. Ma immediatamente la polizia si mette alla ricerca dei fuggitivi\u2026"}
{"id": "321868", "revid": "767487", "url": "https://it.wikipedia.org/wiki?curid=321868", "title": "Danie Krige", "text": "\u00c8 stato professore alla Universit\u00e0 del Witwatersrand a Johannesburg ed \u00e8 considerato un pioniere nel campo della geostatistica insieme a Herbert Sichel e H.J. de Wijs.\nLa tecnica di stima \"krigeage\" (in francese e tradotta in \"kriging\" in inglese) \u00e8 stata denominata cos\u00ec in suo onore dall'ingegnere francese Georges Matheron nel 1963, che formalizz\u00f2 il lavoro empirico di Krige per valutare le risorse minerali e per dar maggior risalto al contributo che Krige dette per aumentare la precisione nella stima delle concentrazioni d'oro e di altri metalli nei corpi minerari e nella ricuperabilit\u00e0 delle riserve minerali. Krige, infatti, lavorava nelle miniere d'oro del Sud Africa, e cerc\u00f2 di dare risposte a domande costanti del suo lavoro, in particolare se effettuare stime globali o locali, se stimare la media o la distribuzione completa dei valori, o se stimare valori puntuali o valori di blocchi estratti pi\u00f9 grandi.\n\u00c8 interessante notare, inoltre, come sia piuttosto raro che il nome di una persona vivente venga usato cos\u00ec spesso nella letteratura scientifica. La parola \u00e8 stata anche declinata in varie forme, soprattutto in inglese: il verbo \u00e8 \"to krige\", un'area sar\u00e0 interpolata o \"kriged\" attraverso una procedura di \"kriging\". Anche la pronuncia non \u00e8 la stessa. Infatti, a parte il \"krigeage\" in francese, esiste il \"krigen\" o anche \"krigeln\" in tedesco. Si trovano poi locuzioni d'uso frequente in geostatistica quali \"kriging system\", \"kriging matrix\" e \"kriging variance\"."}
{"id": "321869", "revid": "767487", "url": "https://it.wikipedia.org/wiki?curid=321869", "title": "Favole (film)", "text": "Favole (\"FairyTale: A True Story\") \u00e8 un film fantastico del 1997 diretto da Charles Sturridge, e interpretato da Harvey Keitel e Peter O'Toole.\nTrama.\nInghilterra, 1917. Due bambine hanno la fortuna di vedere delle fate nel bosco dietro casa, ma naturalmente nessuno crede loro; quando riescono addirittura a fotografarle, la vicenda incuriosisce anche la stampa. Alla vicenda si interessano anche due personaggi importanti dell'epoca: il grande illusionista Harry Houdini (Harvey Keitel) e lo scrittore Arthur Conan Doyle (Peter O'Toole), che fanno visita alle bambine.\nCuriosit\u00e0.\nIl film \u00e8 stato prodotto dalla casa di produzione di Mel Gibson (la Icon Productions), che compare nell'ultima scena come padre di Francis che torna dalla figlia dopo i suoi viaggi."}
{"id": "321871", "revid": "57342", "url": "https://it.wikipedia.org/wiki?curid=321871", "title": "Ottavina", "text": "L'ottavina (detta anche ottava legata o ottava popolare o ottava improvvisata) \u00e8 una forma metrica tipica di Toscana, Lazio e Abruzzo derivante dall'ottava rima, e utilizzata ancora oggi nelle gare di improvvisazione. L'ottava rima popolare \u00e8 praticata dai soli poeti bernescanti (o poeti improvvisatori o poeti a braccio) che sogliono improvvisare i loro versi tra di loro o di fronte a un pubblico che talvolta assegna anche l'argomento (o tema) sul quale i poeti devono cantare.\nStruttura.\nL'ottava rima \u00e8 composta da stanze di otto versi endecasillabi. Lo schema delle rime di ogni stanza \u00e8 A B A B A B C C: ci\u00f2 significa che rimano tra loro i versi I, III e V i versi II, IV e VI e i versi VII e VIII.\nI poeti durante l'improvvisazione si avvalgono di una melodia molto antica che d\u00e0 loro la misura del verso e la misura della stanza. Dallo scorrere della melodia \u00e8 infatti possibile conoscere in ogni momento a quale verso dell'ottava il poeta si trovi e quante sillabe manchino ancora alla chiusura del verso.\nLa poesia estemporanea oggi.\nLe gare poetiche oggi non esistono pi\u00f9; i poeti si ritrovano davanti al pubblico per declamare i loro versi e per contrastare sui temi assegnati e alla fine della competizione non ci sono vinti n\u00e9 vincitori.\nL'ottava rima sta avendo in questi anni un nuovo momento di splendore dopo lunghi anni di silenzio anche perch\u00e9 ai poeti anziani si stanno affiancando dei poeti giovani che si sono avvicinati nuovamente a questa forma espressiva. La bellezza di questo discorrere in versi la si apprezza molto di pi\u00f9 sentendo i poeti che cantano a \"tavolino\" in contesti del tutto informali piuttosto che nei numerosi raduni che ogni anno vengono organizzati in Italia o negli spettacoli da palco.\nRaduni di poeti estemporanei si svolgono:\nDal 2007 al 2010 \u00e8 stato attivo a Roma presso il Circolo Gianni Bosio un laboratorio, moderato da Donato De Acutis e Giampiero Giamogante, dedicato all'Ottava Rima il cui intento \u00e8 stata la diffusione della tecnica attraverso l'ascolto e l'improvvisazione stessa. Dal 2010 al 2013 \u00e8 stata attiva anche a Firenze, presso il Palazzo Giovane, una scuola d'improvvisazione poetica istituita dalla Fondazione dell'Ottava e moderata da Marco Betti.\nQualit\u00e0 della poesia improvvisata.\nPoich\u00e9 \u00e8 difficile stabilire dei canoni qualitativi comuni per quanto riguarda la poesia estemporanea possiamo soltanto stabilire dei parametri formali che possono essere utilizzati dall'ascoltatore nel valutare delle ottave improvvisate:\nNon \u00e8 tuttavia sufficiente improvvisare un'ottava formalmente corretta perch\u00e9 questa la si possa considerare soddisfacente; occorre sempre valutare il contenuto dell'ottava stessa; la qualit\u00e0 delle rime scelte dal poeta, l'attinenza al tema qualora vi sia un tema assegnato, la presenza di figure retoriche pi\u00f9 o meno articolate e, non ultima per importanza, l'originalit\u00e0 della chiusa finale e del concetto espresso.\nla bravura del poeta va valutata inoltre nel modo in cui \"ricama\" l'ottava, nelle similitudini che riesce a creare, la suggestione che in quel momento riesce a suscitare negli ascoltatori, la sveltezza nel trovare il giusto verso.\nI poeti attualmente in grado di improvvisare un'ottava sono, in Italia, 70 dei quali solo 26 praticano l'improvvisazione con una certa regolarit\u00e0."}
{"id": "321873", "revid": "2056951", "url": "https://it.wikipedia.org/wiki?curid=321873", "title": "Emel'jan Ivanovi\u010d Puga\u010d\u00ebv", "text": "Spirito ribelle, rude, pu\u00f2 essere classificato come un inconscio populista \"ante litteram\"; il suo odio contro la zarina, come pure i suoi metodi feroci, rappresentavano, in fondo, un'esasperata protesta contro un sistema che per colonizzare territori semidesertici vi trasportava con la forza masse di servi della gleba; ed era anche l'accorata difesa dei derelitti, dall'assolutismo zarista non temperato da un apparente riformismo.\nBiografia.\nVita.\nPuga\u010d\u00ebv, figlio di un piccolo proprietario terriero cosacco del Don, spos\u00f2 una ragazza cosacca, Sofija Nedju\u017eeva, nel 1758, e nello stesso anno partecip\u00f2 alla guerra dei sette anni come parte della spedizione in Prussia sotto il comando del Conte Zachar \u010cerny\u0161\u00ebv. Nella prima guerra russo-turca (1768-1774), Puga\u010d\u00ebv, divenuto un \"chorun\u017eij\" (corrispondente al regolare rango militare di \"podporu\u010dik\", o sottotenente), serv\u00ec sotto il Conte Pietro Panin e partecip\u00f2 all'assedio della fortezza di Bender (1770).\nCongedato per invalidit\u00e0, Puga\u010d\u00ebv condusse negli anni seguenti una vita vagabonda. Pi\u00f9 di una volta le autorit\u00e0 lo arrestarono e lo imprigionarono come disertore. Nel 1773, dopo aver frequentato i monasteri dei \"vecchi credenti\", che esercitarono una considerevole influenza su di lui, proclam\u00f2 improvvisamente di essere il defunto zar Pietro III e organizz\u00f2 l'insurrezione dei cosacchi Jaik, che fece scoccare la scintilla di una pi\u00f9 estesa rivolta nella regione del basso Volga.\nL'insurrezione del 1773-1774.\nLa storia della forte somiglianza fisica tra Puga\u010d\u00ebv e il defunto zar Pietro III, che sua moglie, la futura imperatrice Caterina II, aveva spodestato nel 1762 \u00e8 una leggenda posteriore. Puga\u010d\u00ebv era un cosacco del Don e un disertore dell'esercito imperiale di Caterina. Puga\u010d\u00ebv raccont\u00f2 la storia che egli ed i suoi seguaci erano scappati dalle grinfie di Caterina, e che avevano deciso solo allora di uscire allo scoperto per riparare i torti subiti dal popolo, per dare assoluta libert\u00e0 ai cosacchi e per relegare la stessa Caterina in un monastero.\nSotto le sembianze di Pietro III, Puga\u010d\u00ebv istitu\u00ec una sua burocrazia ed un esercito che si rifaceva come copia a quello di Caterina. Alcuni dei suoi comandanti di alto grado presero gli pseudonimi di duchi e persone di palazzo. Ivan Zarubin, un comandante dell'esercito di Puga\u010d\u00ebv, si appropri\u00f2 del nome di Zachar \u010cerny\u0161\u00ebv. L'esercito organizzato da Puga\u010d\u00ebv ricalcava quasi perfettamente quello di Caterina. La struttura organizzativa di Puga\u010d\u00ebv era straordinaria, considerando che Puga\u010d\u00ebv era solo un alfiere nell'esercito di Caterina. Istitu\u00ec un proprio Consiglio di guerra e una rete di intelligence con messaggeri e spie. Anche se Puga\u010d\u00ebv era analfabeta, si serv\u00ec dell'aiuto dei sacerdoti locali, mullah e star\u0161ini per scrivere e diffondere i suoi \"decreti reali\" o \"ukazy\" in russo e nei dialetti tatari. Questi \"ukazy\" venivano copiati, mandati nei villaggi e letti alle masse dai sacerdoti e dai mullah. In questi documenti, chiedeva alle masse di servirlo fiduciosamente. Prometteva di ricompensare chi l'avesse seguito con terra, sale, grano, ed una riduzione della pressione fiscale, e minacciava punizioni e la morte chi non l'avesse fatto. Per esempio ecco un estratto da un \"ukaz\" scritto alla fine del 1773:\nFin dall'inizio della ribellione, i generali di Puga\u010d\u00ebv iniziarono campagne di reclutamento di massa negli stanziamenti tartari e ba\u0161kiri, con le istruzioni di reclutare almeno un membro per ogni famiglia cos\u00ec come pi\u00f9 armi che fossero riusciti ad assicurarsi. Reclut\u00f2 non solo cosacchi, ma anche contadini russi, e operai, tartari, ba\u0161kiri, ciuvasci. Il famoso eroe ba\u0161kiro Salavat Julaev si un\u00ec a lui. L'obiettivo principale di Puga\u010d\u00ebv per la sua campagna non era la stessa gente, ma i loro capi. Reclut\u00f2 preti e mullah per disseminare i suoi decreti e leggerli alle masse per dare sostegno alla fiducia.\nI preti in particolare erano figure strumentali nello svolgimento delle campagne di propaganda di Puga\u010d\u00ebv. Egli organizzava trionfali cortei di benvenuto ogni volta che entrava in un villaggio russo, nei quali veniva salutato dalle masse come il loro sovrano. Qualche giorno prima del suo arrivo in una data citt\u00e0 o villaggio, i messaggeri venivano mandati ad informare i preti ed i diaconi della citt\u00e0 del suo imminente arrivo. Questi messaggeri richiedevano che i preti tirassero fuori acqua e sale e suonassero le campane per annunciare la sua venuta. I preti venivano inoltre istruiti a leggere i manifesti di Puga\u010d\u00ebv durante la messa ed a cantare preghiere per la salute del Grande Imperatore Pietro III. La maggior parte dei preti, nonostante tutto, obbed\u00ec alle richieste di Puga\u010d\u00ebv. Un rapporto segreto del consiglio di guerra di Caterina, racconta di uno questi preti, Zubarev, che reclutava in chiesa per infoltire l'esercito di Puga\u010d\u00ebv sotto tali ordini:\nCon il suo esercito e il coordinamento dei suoi generali, Puga\u010d\u00ebv fu capace di conquistare molte delle regioni che si stendevano tra il fiume Volga e gli Urali. La pi\u00f9 grande vittoria di Puga\u010d\u00ebv fu la presa di Kazan'.\nL'interpretazione popolare della ribellione fu che gli uomini di Puga\u010d\u00ebv lo seguirono per il desiderio di essere liberi dall'oppressione del regno di Caterina. In realt\u00e0 esistono documenti dal collegio di guerra di Puga\u010d\u00ebv e testimonianze oculari che contraddicono questa teoria. Mentre c'erano molti che credevano che Puga\u010d\u00ebv fosse veramente Pietro III e che li avrebbe liberati dalle pesanti tasse di Caterina e dalla servit\u00f9 della gleba, c'erano molti gruppi, in particolare di etnia ba\u0161kira e tartara, la cui lealt\u00e0 non era cos\u00ec sicura. Nel gennaio del 1774, per esempio, i generali ba\u0161kiri e tartari guidarono un attacco alla citt\u00e0 di Kungur. Le truppe di Puga\u010d\u00ebv sopportarono una mancanza di rifornimenti e di polvere da sparo. Molti combattenti disertarono incluso un generale che abbandon\u00f2 la battaglia e port\u00f2 con s\u00e9 tutta la sua unit\u00e0. Un generale scrisse in un rapporto al suo superiore, V. I. Tornova:\nSulle prime il governo russo sottovalut\u00f2 la rivolta. All'inizio di ottobre del 1773 Puga\u010d\u00ebv veniva semplicemente considerato una piccola noia, e veniva offerta una piccola ricompensa di 500 rubli per la testa del cosacco. Alla fine di novembre la ricompensa era salita a a chiunque lo avesse portato, vivo o morto. Anche allora, comunque, Caterina, nella sua corrispondenza con Voltaire, affermava di trattare \"l'affaire du Marquis de Pougatchov\" come uno scherzo di cattivo gusto, ma all'inizio del 1774 lo scherzo si svilupp\u00f2 in pericolo molto serio. I rapporti ricevuti dicevano che tutte le piazzeforti sul Volga e sull'Ural erano al momento nelle mani dei ribelli. Il governatore di Mosca faceva rapporto di grande irrequietezza fra le popolazioni della Russia centrale. Il governatore di Kazan', Von Brandt, riportava anch'egli un gran numero di insurrezioni nelle province confinanti. Le forze armate di Puga\u010d\u00ebv presero Kazan' abbastanza presto durante la ribellione. Le truppe di Puga\u010d\u00ebv, soprattutto reggimenti tartari e baschiri, ridussero la maggior parte delle chiese, dei monasteri e delle industrie cittadine in cenere, e chi si rifiutava di unirsi all'esercito di Puga\u010d\u00ebv veniva ucciso pubblicamente.\nSconfitta e morte.\nIl generale Pietro Panin organizz\u00f2 subito contro i ribelli un grande esercito, ma le difficolt\u00e0 di trasporto, la mancanza di disciplina e le moltissime insubordinazioni dei suoi soldati paralizzarono tutti i suoi sforzi per mesi, mentre le numerose bande guadagnavano vittorie in quasi ogni battaglia. Solo nell'agosto del 1774 il generale Ivan Ivanovi\u010d Michelson inflisse per la prima volta una devastante sconfitta ai ribelli vicino a Caricyn, dove circa diecimila di essi caddero o furono fatti prigionieri. La selvaggia rappresaglia di Panin, dopo la presa di Penza, complet\u00f2 la loro sconfitta. Il 14 settembre 1774 gli stessi cosacchi di Puga\u010d\u00ebv lo catturarono mentre cercava di fuggire sugli Urali e lo consegnarono all'esercito. Aleksandr Suvorov lo rinchiuse in una cassa metallica e lo mand\u00f2 a Mosca nel carcere-fortezza della Butyrka, dove fu decapitato e squartato pubblicamente il 10 gennaio 1775, secondo l'usanza di pena prevista per gli attentatori alla stabilit\u00e0 dello Stato."}
{"id": "321874", "revid": "438678", "url": "https://it.wikipedia.org/wiki?curid=321874", "title": "The Singing Detective (film 2003)", "text": "The Singing Detective \u00e8 un film del 2003 diretto da Keith Gordon, e interpretato da Robert Downey Jr. Il film \u00e8 tratto dalla omonima serie televisiva britannica, \"The Singing Detective\" (1986).\nTrama.\nDal suo letto d'ospedale, Dan Dark, uno scrittore afflitto da una grave eruzione cutanea (psoriasi), si sottopone alle visite delle infermiere e di un bizzarro psicanalista. Le sedute di cure fanno emergere il profondo legame esistente tra il suo libro pi\u00f9 famoso (the singing detective) e i traumi infantili causati da una turbolenta vita familiare.\nIl film si svolge attraverso un continuo alternarsi tra la vita di Dark all'interno della clinica e la storia del protagonista del suo libro \"the singing detective\": quella del detective Dan Dark (il detective ha lo stesso nome del suo autore).\nLa storia del libro \u00e8 ambientata negli anni cinquanta quando l'eccentrico investigatore, oltre a svolgere il ruolo di detective, \u00e8 anche frontman di un gruppo musicale.\nCuriosit\u00e0.\nDowney e Gibson avevano gi\u00e0 lavorato insieme nel 1990 in \"Air America\"."}
