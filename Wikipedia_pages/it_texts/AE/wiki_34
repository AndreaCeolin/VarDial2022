{"id": "296864", "revid": "123986093", "url": "https://it.wikipedia.org/wiki?curid=296864", "title": "Umberto Palazzo", "text": "Biografia.\nNasce a Vasto, a undici anni impara a suonare la chitarra da autodidatta. Frequenta il liceo classico di Vasto. \nNel 1981 passa l'estate a Bristol, in Inghilterra, dove ha l'opportunit\u00e0 di assistere all'apogeo del post punk inglese, in particolare di assistere al concerto di presentazione di \"Ju-Ju\" di Siouxsie and the Banshees. Torna a casa con una valigia stracolma di dischi e soprattutto con la convinzione di dover fondare una band e delle idee precise sulle caratteristiche della musica e del progetto.\nEsordi e parentesi con i Massimo Volume (1981\u20131993).\nNel 1981 fonda il gruppo post punk AUT AUT, in cui \u00e8 chitarrista e compositore. \nLa band realizza una serie di demotape registrati su quattro piste dallo stesso Umberto Palazzo. Il suono della band \u00e8 vicino a quello di band inglesi come Joy Division, The Cure, Bauhaus, Killing Joke e Siouxsie and the Banshees e i testi sono in italiano.\nIl demotape del 1983 viene recensito dal Mucchio Selvaggio e da Rockerilla. Si trasferisce a Bologna intorno alla met\u00e0 degli anni ottanta per frequentare la facolt\u00e0 di giurisprudenza, presso la quale si laurea. Nel frattempo coltiva la sua attitudine rock, punk e new wave frequentando i ritrovi studenteschi e i concerti della Bologna post '77.\nSuona negli Ugly Things, gruppo con cui incide un paio di singoli e partecipa al secondo volume di \"Eighties Colours\".\nIn seguito milita negli Allison Run insieme ad Amerigo Verardi; con loro nel 1987 registra \"God Was Completely Deaf\", reinterpreta il brano \"La fata\" di Edoardo Bennato e partecipa al concerto del Primo Maggio nel 1990. A distanza di un anno, fonda a Bologna i Massimo Volume con altri studenti fuori sede. Con loro suona fino al 1993, lasciando il gruppo prima della pubblicazione di \"Stanze\", che include alcuni lavori da lui realizzati.\nLa svolta con il Santo Niente (1994\u20132005).\nNel 1994, finita l'esperienza Massimo Volume, si dedica ad una sua nuova creatura, il Santo Niente. La band viene messa sotto contratto dal Consorzio Produttori Indipendenti (CPI), l'oramai storica etichetta gestita da Giovanni Lindo Ferretti e Massimo Zamboni dei CCCP e Gianni Maroccolo dei Litfiba. Il gruppo \u00e8 composto all'inizio da Umberto, Fabio Petrelli al basso e Cristiano Marcelli alla batteria.\nDopo aver partecipato alla compilation \"Materiale resistente\" con il brano \"Wir Sind Partisanen\", il gruppo produce un disco dal titolo \"La vita \u00e8 facile\" (1995), seguito da \"'sei na ru mo'no wa na 'i\" (1997) (\"Santo Niente\" in giapponese). Per questo lavoro alla formazione originale si aggiunge un altro chitarrista, Salvatore Russo. In questo periodo Palazzo si dedica anche alla cura della colonna sonora del film tratto dal libro di Enrico Brizzi, \"Jack Frusciante \u00e8 uscito dal gruppo\" (1996). Inoltre partecipa alle registrazioni del primo disco da solista di Giorgio Canali, \"Che fine ha fatto Lazlot\u00f2z\" (1998).\nIn seguito allo scioglimento del CPI, Palazzo decide di sciogliere il gruppo e ritorna in Abruzzo dove, per circa 6 anni, si reinventa disc jockey, attivit\u00e0 che tutt'ora svolge con grande apprezzamento da parte di giovani e meno giovani. Rifonda il Santo Niente tra il 2001 e il 2003 a Pescara. La nuova formazione del Santo Niente vede Raffaello Zappalorto al basso, Alessio D'Onofrio alla chitarra e Alessandro Montalto alla batteria. \nQuesta formazione pubblica l'EP \"Occhiali scuri al mattino\" nel marzo 2004 e l'album \"Il fiore dell'agave\" nell'aprile del 2005.\nAttivit\u00e0 parallele e da solista (2005\u2013presente).\nNello stesso periodo Palazzo insegna per due anni al Conservatorio Luisa D'Annunzio di Pescara, come docente di Storia della Popular Musica. Nel 2008 produce, per conto del periodico Mente Locale, \"Quello che facciamo \u00e8 segreto\", antologia dell'alt rock abruzzese, a cui fa seguito un capitolo tutto al femminile dal nome \"Rock Ros\u00e9\" (2009).\nNel 2008 d\u00e0 vita a El Santo Nada, un progetto che compone ed esegue musica strumentale ispirata alle colonne sonore degli spaghetti western. Nel 2009 partecipa al brano \"Un jour noir\", rilettura in musica di \"Spleen\" di Charles Baudelaire, contenuto nel cd \"Lucidinervi\" dei C.F.F. e il Nomade Venerabile.\nPalazzo realizza il suo primo disco da solista nel 2011, intitolato \"Canzoni della notte e della controra\" e caratterizzato da un cantautorato etnico-alternativo, lontano dalle sue precedenti produzioni. A questo disco collaborano Sandra Ippoliti e Tying Tiffany, e cantanti e musicisti come Luca D'Alberto (violectra) e Gianluca Schiavon (batteria). Dello stesso anno la partecipazione all'album \"Amaresque\" del gruppo Peluqueria Hernandez.\n\"Canzoni della notte e della controra\" riceve giudizi positivi dalla critica di settore e consente a Palazzo di vincere il premio Lunezia per il valore musicale-letterario del disco. Successivamente, con il Santo Niente rinnova ancora una volta la formazione e realizza il quarto album, dal titolo \"Mare Tranquillitatis\", pubblicato il 23 settembre 2013 da Twelve Records con distribuzione Audioglobe.\nDurante la quarantena causata dalla pandemia da COVID-19, Palazzo produce il suo secondo album da solista, \"L'Eden dei lunatici\", scritto e realizzato dal 17 aprile al 23 maggio 2020 presso il proprio studio di registrazione. Ancora una volta il musicista prende le distanze dai suoi precedenti lavori, optando per un concept album sull'estate e gli anni settanta caratterizzato da sonorit\u00e0 funk e pop soul.\nAttivismo.\nSull'onda delle liberalizzazioni compiute dal governo Monti nel 2012, Palazzo si fa capo di un rinnovamento nell'ambito dell'amministrazione dei diritti d'autore e, sfruttando la popolarit\u00e0 dei propri canali social, propone una class action nei riguardi della Societ\u00e0 Italiana degli Autori ed Editori (SIAE). Nel testo si propone un rinnovo nelle tecniche di amministrazione e dei meccanismi generali dell'associazione ribadendo che la SIAE possiede il monopolio e che \u00e8 impossibile \"creare sistemi alternativi\", evidenziando che anche se iscritti all'estero si \u00e8 costretti a passare necessariamente per tale societ\u00e0.\nContestualmente alla class action, le commissioni dell'Unione Europea hanno avviato una serie di procedure per stabilire una legislazione unitaria sul diritto d'autore che andrebbe a modificare anche il piano normativo utilizzato su territorio italiano."}
{"id": "296867", "revid": "183483", "url": "https://it.wikipedia.org/wiki?curid=296867", "title": "Leo Tolstoy", "text": ""}
{"id": "296873", "revid": "56620", "url": "https://it.wikipedia.org/wiki?curid=296873", "title": "Battaglia di Benevento", "text": ""}
{"id": "296875", "revid": "158913", "url": "https://it.wikipedia.org/wiki?curid=296875", "title": "Guerra e pace (film 1956)", "text": "Guerra e pace (\"War and Peace\") \u00e8 un film del 1956 diretto da King Vidor, tratto dall'omonimo romanzo di Lev Tolstoj.\nAlcune scene sono state dirette da Mario Soldati.\nTrama.\nDurante la campagna di Russia di Napoleone, l'ufficiale vedovo Bolkonskij si fidanza con la giovane Nata\u0161a, ma quando lei si infatua di un altro scioglie il legame. La guerra li far\u00e0 perdere e ritrovare a Mosca mentre la citt\u00e0 brucia, ma davvero non \u00e8 destino e la ragazza resta di nuovo sola. Trover\u00e0 consolazione in un altro uomo.\nDifferenze dal romanzo.\nLa sceneggiatura del film \u00e8 stata molto condensata rispetto al romanzo originale; aspetti minori sono stati tralasciati o attenuati, mentre grande risalto assumono la figure di Nata\u0161a, Pierre e Andrej e i loro rapporti interpersonali. Anche alcune vicende storiche sono state tagliate (come alcune battaglie minori) o velocizzate (l'incontro tra Napoleone e lo zar Alessandro I a Tilsit), mentre altre sono state approfondite (la battaglia della Beresina).\nProduzione.\nIl ruolo della protagonista avrebbe dovuto essere interpretato da Silvana Mangano, moglie del produttore del film, Dino De Laurentiis, ma quest'ultima rifiut\u00f2 la parte ed al suo posto venne dunque scelta Audrey Hepburn.\nLa produzione richiese un grosso dispiegamento di mezzi. Vennero fatte arrivare a Cinecitt\u00e0 cinque troike autentiche, trentacinque carrozze dell'epoca napoleonica, duecento cannoni. Per la neve, largamente impiegata in molte scene del film, venne utilizzato per la prima volta un particolare tipo di schiuma a base di ammoniaca che aveva un aspetto molto pi\u00f9 simile alla neve vera rispetto ai trucchi utilizzati fino ad allora e si conservava senza alterarsi per diversi giorni, permettendo quindi una migliore gestione delle riprese. L'unico difetto era che emanava vapori di ammoniaca fortemente irritanti per gli occhi e dall'odore nauseabondo.\nIl film venne girato completamente in Italia. L'ambasciatrice Clare Boothe Luce supervision\u00f2 in maniera attenta la lavorazione sul set. La corrispondenza diplomatica statunitense evidenzia che \"quando il regista King Vidor incomincia a girare \"Guerra e pace\" con Henry Fonda e Audrey Hepburn, per conto di Ponti, De Laurentiis e la Paramount, la Luce viene informata che \u00abil 90-95 per cento delle maestranze \u00e8 iscritto alla CGIL\u00bb. Per tutto l'agosto 1955 \u00e8 un duro braccio di ferro. In un memorandum, Edward Long, un suo fidato funzionario, esorta l'ambasciatrice a ordinare \u00abuna indagine sui trascorsi e sulla reputazione di Ponti, De Laurentiis, Paride Levi ed Eitel Monaco\u00bb (Levi \u00e8 il rappresentante della \"Paramount\", Monaco il presidente della Associazione nazionale industrie cinematografiche e affini).\nIn un altro memorandum, l'ammonisce che \u00abuna percentuale delle paghe va al PCI\u00bb. Per ottenere una purga delle maestranze, la Luce minaccia di bloccare la distribuzione del film da parte \"Paramount\" nonch\u00e9 un'altra coproduzione, quella di \"Ben Hur\" da parte della MGM, che in Italia ha gi\u00e0 girato \"Vacanze romane\". Il braccio di ferro si concluder\u00e0 con l'assunzione a \"Guerra e pace\" di iscritti anche ai sindacati \u00abliberi\u00bb, la CISL e la UIL. Ma prima l'ambasciatrice investir\u00e0 della questione addirittura il miliardario Nelson Rockefeller, consigliere personale del presidente Dwight Eisenhower: Ponti e De Laurentiis dovranno dare garanzie contro la \"commie infiltration\", l'infiltrazione comunista a Cinecitt\u00e0. \u00c8 l'episodio forse pi\u00f9 paradossale del conflitto culturale tra l'URSS e gli USA in Italia a met\u00e0 degli anni Cinquanta\".\nAlcune scene sono state girate a Torino e lungo l'argine del fiume Po nei pressi di Felonica, in provincia di Mantova. La realizzazione del film fu resa possibile anche grazie ai finanziamenti concessi dalla BNL tramite la sua \"Sezione Autonoma per il Credito Cinematografico\" diretta da Giuseppe La Guardia.\nRiconoscimenti.\nIl film ha ricevuto cinque candidature ai Golden Globe 1957, vincendo il premio per il miglior film straniero in lingua straniera. Ha ricevuto anche tre candidature ai Premi Oscar 1957.\nNel 1956 il National Board of Review of Motion Pictures l'ha inserito nella lista dei migliori film stranieri dell'anno.\nAccoglienza.\nPur se non molto ricordato, \"Guerra e pace\" detiene ancora oggi il primato di film italiano pi\u00f9 visto di sempre con spettatori paganti, oltre ad essere stato il campione d'incasso in Italia della stagione 1956-57."}
{"id": "296879", "revid": "2730", "url": "https://it.wikipedia.org/wiki?curid=296879", "title": "Giovanni da Empoli", "text": "Biografia.\nGiovinezza.\nGiovanni nacque a Firenze nel 1483 e si form\u00f2 con le prediche del Savonarola, del quale \u00e8 stato un seguace e del quale spos\u00f2 la concezione intransigente del cristianesimo. Anche la sua prima pratica di denaro avviene in ambiente spirituale, come agente di cambio durante il Giubileo del 1500, in questo periodo mentre era a Siena (vicino alla quale passava la Via Francigena) fu rapito dai racconti dei pellegrini iberici sulle Indie, ne rest\u00f2 affascinato e si convinse che primo o poi sarebbe partito per viaggiare lontano dall\u2019Arno.\nHa meno di vent\u2019anni quando il padre lo invi\u00f2 presso alcuni mercanti a Bruges per imparare l\u2019arte dei mercanti ma non rimane l\u00e0 a lungo; si trasferisce a Lisbona e nel 1503 s\u2019imbarca come rappresentante dei Frescobaldi e dei Gualterotti, nel viaggio dell\u2019Albuquerque. \nI viaggi.\nI rischi del mare sono una continua minaccia e nel primo viaggio di Giovanni una delle quattro navi della spedizione viene \u00absommersa con la fortuna\u00bb. Una volta arrivati i portoghesi hanno dovuto combattere con gli stati costieri dell\u2019Oceano Indiano che resistono con grande forza. Mentre assiste alle incursioni portoghesi, a cui lui non partecipa, s\u2019incuriosisce all\u2019Oriente: incontra i nestoriani, sui quali i portoghesi puntano come potenziali alleati, e scrive la sua prima relazione di viaggio, breve ma densa di particolari. Sulla via del ritorno, la flotta finisce nelle secche e senza vento nel Golfo di Guinea, l\u00ec si blocca per due mesi e perde met\u00e0 dell\u2019equipaggio per una malattia. \nTorna prima nelle Fiandre e poi a Firenze con alti guadagni in modo da incoraggiare il finanziamento di un'altra spedizione. Tornato a Firenze, ha una miriade di cose da raccontare anche perch\u00e9 \u00e8 il solo navigatore fiorentino sia mai tornato in citt\u00e0 tra un viaggio e l\u2019altro, cos\u00ec i fiorentini rimangono incantati dalle sue cronache, cose finora svelate solo per lettere. Viene ospitato in conviti delle principali famiglie. \nTornato a Lisbona nel 1507 si prepar\u00f2 per ripartire con l\u2019ammiraglio Albuquerque, diventato governatore delle Indie, con l\u2019incarico di riprendersi Goa. In cambio di fondi fiorentini i portoghesi li lasciavano liberi di commerciare. Cos\u00ec nel marzo del 1510 riparte per le Indie, a bordo di una flotta di quattro navi armate. Rimane in viaggio per quattro anni nei quali partecipa sia alla presa di Goa che poi a quella di Malacca; giunge a Cochin ma viene rimandato presto a Malacca, per recuperare alcune navi. Purtroppo nel frattempo i giavanesi hanno iniziato la riconquista della citt\u00e0 e il mercante si trova a combattere come comandante della propria nave. Navigando verso l\u2019India, l\u2019equipaggio portoghese abbandona il vascello, e i marinai malesi, che lo sostituirono, ammutinano. Arrivato a Cochin salvo, si trasferisce a Cannanore e in successivamente a Goa, dove si ricongiunge con l\u2019Albuquerque. Il suo ammiraglio, impegnato nel tentativo di prendere Aden, lo manda nuovamente a Malacca e passando di nuovo per Cochin, nel gennaio del 1514 salpa per Lisbona. Il ritorno si rivela complicata quanto l\u2019intera avventura poich\u00e9 al Capo di Buona Speranza la nave arriva ad agosto, dopo circa otto mesi, e avendo scampato il naufragio e respinto un assalto della trib\u00f9 degli Ottentotti.\nLa spedizione \u00e8 stata fruttuosa, Giovanni torna in Europa ricco e con un grande bottino di spezie. Nonostante i patti iniziali dicessero che i fiorentini non sarebbero stati usati per manovre militari, l\u2019Albuquerque ha spesso e volentieri abusato di lui.\nL\u2019ultima impresa.\nIl mercante fiorentino nella primavera del 1515 riparte per l\u2019India assieme a Benedetto Pucci e Raffaello Galli, con la missione di stipulare accordi commerciali a Sumatra e di arrivare in Cina a nome del re. Arriva in India e l\u00ec si trova ad alternare: buoni affari, navi cariche distrutte da incendie spostamenti fra varie citt\u00e0 costiere, vede per l\u2019ultima volta l\u2019Albuquerque vicino a Dabul. Parte per l\u2019Estremo Oriente e diventa il primo viaggiatore toscano che finalmente raggiunge queste terre, la Cina per lui \u00e8 sempre stata quasi un mito che appena possibile avrebbe raggiunto. Ma un\u2019epidemia di colera aggredisce la spedizione europea e la decima, compreso il nostro navigatore, il quale muore a soli trentatr\u00e9 anni, lontano da casa, dal suo Arno che sognava di rivedere. Muoiono assieme a lui anche gli altri compagni toscani, tutti tranne un segretario fiorentino che coraggiosamente intraprende da solo il viaggio di ritorno e riesce a salvare tutti gli scritti di Giovanni da Empoli."}
{"id": "296881", "revid": "770813", "url": "https://it.wikipedia.org/wiki?curid=296881", "title": "Lockheed Martin F-35 Lightning II", "text": "Il Lockheed Martin F-35 Lightning II, o Joint Strike Fighter-F35, \u00e8 un caccia multiruolo monoposto di 5\u00aa generazione, a singolo propulsore, con ala trapezoidale e caratteristiche stealth. Le sue capacit\u00e0 multiruolo lo rendono utilizzabile per compiti di supporto aereo ravvicinato, bombardamento tattico e missioni di supremazia aerea.\nL'aereo viene anche definito in ambito militare come omni-ruolo data la capacit\u00e0 di svolgere contemporaneamente, senza tornare alle base per modificare il suo assetto, differenti attivit\u00e0 operative.\nBattendo il Boeing X-32, \u00e8 diventato il vincitore della gara per il programma JSF (Joint Strike Fighter) per la ricerca di un aereo che potesse sostituire diversi modelli dell'USAF, dell'US Navy e dei USMC (Marines). Inizialmente era previsto che circa l'80% delle parti fosse in comune fra le diverse versioni, ma poi, con l'evolversi del progetto, non si \u00e8 potuto raggiungere pi\u00f9 del 25/27%, sebbene l'elettronica di bordo e una parte del software saranno molto simili tra loro.\nEsistono tre versioni dell'F-35: una variante a decollo e atterraggio convenzionale (F-35A - Conventional Take Off and Landing), una variante a decollo corto e atterraggio verticale, per poter operare da portaerei di dimensioni ridotte come la portaerei italiana Cavour (F-35B Short Take Off And Vertical Landing), e una variante per l'uso su portaerei convenzionali dotate di catapulte (F-35C - Catapult Assisted Take Off But Arrested Recovery).\nStoria del progetto.\nPresupposti e costi.\nMolti Paesi, anche europei, hanno valutato e adottato il velivolo per sostituire alcuni tipi di aerei da combattimento nelle proprie aeronautiche o marine. La versione B a decollo corto \u00e8 indicata per gli incrociatori portaerei o portaelicotteri non muniti di ponte di volo sufficientemente lungo per il decollo di aerei tradizionali mediante catapulte, come gli incrociatori britannici della classe \"Invincible\" o il \"Cavour\" italiano.\nL'F-35 \u00e8 dotato di caratteristiche stealth.\nIl progetto \u00e8 ormai completato per le versioni A e B, mentre la versione C \u00e8 in fase di finalizzazione. Il costo complessivo supera i 55 miliardi di dollari USA ed \u00e8 finanziato principalmente dagli Stati Uniti e dal Regno Unito che ha fornito un contributo di 2 miliardi di dollari.\nGli Stati Uniti intendono acquistare un totale di aerei per un costo di 323 miliardi di dollari, rendendolo il programma della difesa pi\u00f9 costoso della storia. Il budget dell'USAF per il 2010 prevedeva di avere l'F-35 a un costo \"flyaway\" di 89 milioni di dollari basato sulla pianificata produzione dei suoi F-35A. Lockheed Martin si attende di ridurre i costi stimati del governo del 20%.\nI ritardi e i costi del programma F-35 sono alti e continuano ad aumentare: il costo globale del programma sarebbe passato dai 232 miliardi del 2002 e dai 332 del marzo 2010 ai 382,4 nel giugno 2010, il 65% in pi\u00f9. Il costo medio a esemplare \u00e8 aumentato dell'81%, passato da 62 milioni di dollari a 112,4 calcolando ricerca, sviluppo e produzione. Riguardo quest'ultima voce, il costo \u00e8 aumentato dell'85% passando da 50 a 92,3 milioni. Lockheed Martin ribatte che i costi sono complessivamente inferiori del 20% rispetto a quelli rilevati dal Pentagono. In ogni caso sono stati sforati i limiti della legge Nunn McCurdy, che impone una riapprovazione politica dei programmi militari nel caso il costo superi del 25% quello previsto all'origine. La riapprovazione data quasi per scontata per il JSF..\nIl costo per unit\u00e0 prodotta risulta in costante decremento: si \u00e8 passati da 279 milioni di dollari per il primo lotto di F-35A a 102 milioni per il lotto 9 in produzione da novembre 2016; per l'F-35B il costo per il lotto 9 \u00e8 di 131 milioni, per l'F-35C il costo per il lotto 9 \u00e8 di 132 milioni. Con il lotto 10 \u00e8 prevista la riduzione del costo per l'F-35A a 95 milioni di dollari, per l'F-35B a 123 milioni e per l'F-35C a 122 milioni.\nIl programma JSF.\nIl programma JSF (\"Joint Strike Fighter\") venne creato per sostituire molti velivoli mantenendo i costi di sviluppo, produzione e operativi bassi. Questo scopo fu perseguito costruendo tre varianti di un singolo velivolo, in modo da condividerne i componenti:\nIl progetto Joint Strike Fighter si \u00e8 evoluto sviluppando un aereo da combattimento comune per sostituire i modelli attuali. Il contratto per lo sviluppo del progetto JSF venne firmato il 16 novembre 1996.\nIl contratto per il \"System Development and Demonstration\" venne vinto il 26 ottobre 2001 dalla Lockheed Martin, dopo la scelta del prototipo X-35 a discapito del Boeing X-32. Sebbene i due modelli concorrenti avessero raggiunto i requisiti del progetto, il prototipo X-35 super\u00f2 in modo consistente l'X-32. La designazione come \"F-35\" venne accolta con sorpresa da parte della Lockheed, che aveva sempre fatto riferimento al velivolo con il nome \"F-24\".\nIl 7 luglio 2006 l'aeronautica statunitense annunci\u00f2 ufficialmente che il nome del velivolo era F-35: Lightning II, in onore al bipropulsore P-38 Lightning e all'English Electric Lightning, che hanno operato rispettivamente nella Seconda guerra mondiale e nella guerra fredda. L'English Electric Company venne incorporata nella BAC che successivamente entr\u00f2 a far parte di BAE Systems. Altri nomi proposti comprendevano \"Kestrel\", \"Phoenix\", \"Piasa\", \"Black Mamba\" e \"Spitfire II\"; il nome \"Lightning II\" venne proposto precedentemente per l'aereo F-22 Raptor.\nLa progettazione e la costruzione \u00e8 stata affidata ad un consorzio industriale costituito da Lockheed Martin, Northrop Grumman e BAE Systems. Il primo prototipo dimostratore \u00e8 stato presentato nel 2000 e il 15 dicembre 2006 \u00e8 stato compiuto il primo volo.\nTecnica.\nCellula.\nL'F-35 appare pi\u00f9 piccolo e leggermente pi\u00f9 tradizionale del bimotore F-22 Raptor. Il progetto del condotto di scarico si \u00e8 ispirato al modello 200 della General Dynamics, un aereo VTOL del 1972 progettato per le Sea Control Ship. I progettisti della Lockheed hanno lavorato assieme al Yakovlev Design Bureau che progett\u00f2 l'aereo Yakovlev Yak-141 \"Freestyle\" negli anni novanta. La tecnologia stealth rende l'aereo difficile da individuare mentre si avvicina ai radar a corto raggio.\nRispetto alla generazione precedente, gli obiettivi di questo progetto sono di creare un velivolo:\nMotori.\nInizialmente erano stati sviluppati due diversi propulsori per l'F-35: il Pratt &amp; Whitney F135 e il General Electric/Rolls-Royce F136, il secondo, nonostante le proteste di Rolls-Royce che comunque rimane responsabile per la costruzione/integrazione del gruppo trasmissione/ventola per la versione STOVL ad atterraggio verticale, \u00e8 stato annullato.\nIl sistema di decollo verticale, della versione STOVL (Short Take Off Vertical Landing) \u00e8 composto dal motore, una turboventola a basso rapporto di diluizione con postbruciatore come su un normale aereo da combattimento, fornito di un ugello di coda dotato di un particolare meccanismo di rotazione che permette di orientare il flusso dei gas di scarico verso il basso, e da una ventola anteriore verticale a due stadi controrotanti, posta subito dietro l'abitacolo; quando questa vene innestata all'albero della turbina di bassa pressione del motore, attraverso un albero e un giunto di collegamento, trasforma il propulsore in una sorta di turboventola ad alto rapporto di diluizione a flussi separati ottenendo, grazie al miglior rendimento di questo tipo di propulsore, un surplus di spinta che viene utilizzato per il sostentamento verticale della parte anteriore e centrale del velivolo. Il controllo del rollio viene effettuato deviando aria pressurizzata, spillata dal compressore a bassa pressione, verso ugelli posti sotto le ali. Il motore produce una spinta di 128,1\u00a0kN a secco e 191,3\u00a0kN (213,5\u00a0kN al decollo) con post-combustione inserita; quando la ventola anteriore \u00e8 innestata, la spinta a secco diventa di 80\u00a0kN dall'ugello di coda, 89\u00a0kN dalla ventola anteriore verticale e 8,7\u00a0kN da ciascuno dei due ugelli per il controllo laterale, per un totale di 186,4\u00a0kN.\nRispetto alla normale turboventola ad alto rapporto di diluizione a flussi separati utilizzata sull'Harrier, questo sistema di propulsione presenta il vantaggio che, una volta disinnestata la ventola anteriore, pu\u00f2 essere utilizzato anche a velocit\u00e0 supersonica. Inoltre il raffreddamento aggiuntivo dei gas di scarico operato dal maggior lavoro, sottratto loro dalla turbina a bassa pressione per il funzionamento della ventola anteriore, diminuisce la quantit\u00e0 di aria ad alta velocit\u00e0 e a elevata temperatura che viene proiettata verso il basso durante il decollo, aria calda che pu\u00f2 danneggiare i ponti delle portaerei e le piste di decollo.\nSistemi e impianti.\nAbitacolo.\nL'F-35 possiede un display di tipo \"panoramic cockpit display (PCD)\" con dimensioni di 50 x 20\u00a0cm. Un sistema di riconoscimento vocale permette di aumentare le capacit\u00e0 del pilota di interagire con il velivolo. L'F-35 sar\u00e0 il primo aereo ad ala fissa operativo a usare questo sistema, anche se soluzioni simili sono state utilizzate nell'AV-8B e sperimentati in altri aerei, come l'F-16 VISTA.\nUn sistema di visualizzazione sull'elmetto sar\u00e0 integrato in tutti i modelli dell'F-35. Anche se alcuni caccia di quarta generazione (come lo svedese Saab JAS 39 Gripen) hanno questo sistema assieme a un visore a testa alta (HUD), l'F-35 sar\u00e0 il primo caccia moderno a essere progettato senza dotazione di HUD.\nIl pilota pu\u00f2 manovrare l'aereo tramite un sidestick sul lato destro e una manetta per il controllo della spinta a sinistra.\nIn tutte le varianti dell'F-35 sar\u00e0 impiegato il sedile US16E, costruito dalla Martin-Baker, che soddisfa i requisiti di prestazioni e impiega un sistema a doppia catapulta contenuto in binari laterali.\nSensori.\nIl sensore principale \u00e8 il radar APG-81, progettato dalla Northrop Grumman Electronic Systems. Verr\u00e0 integrato dal sistema elettro-ottico di puntamento, montato sotto il muso dell'aereo e progettato dalla Lockheed Martin e dalla BAE. Lungo tutto l'aereo sono distribuiti ulteriori sensori elettro-ottici, come parte del sistema AN/AAS-37 che funge da sistema di allerta per il lancio di missili e pu\u00f2 aiutare la navigazione e le operazioni notturne.\nSoftware.\nil sistema software che gestir\u00e0 l'aereo sar\u00e0 costituito da 8,3 milioni di linee di codice e consentir\u00e0 di gestire i controlli di volo, le funzionalit\u00e0 del radar, comunicazioni, navigazione, identificazione, gestire gli attacchi elettronici, integrare i dati dei sensori, dispiegare le armi. Il software dell'F22 raptor, primo aereo di quinta generazione, ha \"solo\" 2 milioni di righe di codice.\nLo sviluppo del software verr\u00e0 effettuato tramite 6 release denominati block:\nSistemi d'arma.\nL'F-35 impiega un cannone a quattro canne GAU-22/A da 25\u00a0mm. Il cannone \u00e8 montato internamente con 180 colpi nella variante F-35A, mentre nelle altre varianti F-35B e C \u00e8 disponibile in un pod esterno (stealth) con 220 colpi.\nNelle due stive interne possono essere inserite varie combinazioni di armamenti, come due missili aria-aria e due armi aria-terra (fino a due bombe da 910\u00a0kg - \u00a0lb nei modelli A e C; due bombe da 450\u00a0kg - \u00a0lb nel modello B). L'armamento impiegabile include missili AIM-120 AMRAAM, AIM-132 ASRAAM, il Joint Direct Attack Munition (JDAM) fino a \u00a0lb (910\u00a0kg), il Joint Standoff Weapon (JSOW), le bombe GBU-39 (un massimo di quattro in ogni stiva), i missili Brimstone, le munizioni a grappolo (WCMD) e i missili AARGM-ER, della Orbital ATK, che sono la versione con nuovo triplo sistema di guida, raggio d'azione raddoppiato e dimensioni compatibili con la stiva interna dell'F-35A e C, del precedente AGM-88 HARM. Il missile aria-aria MBDA Meteor \u00e8 in fase di adattamento per essere alloggiato negli F-35. Originariamente il Regno Unito ha pianificato di posizionare internamente quattro missili AIM-132 ASRAAM, ma i piani sono stati modificati per caricare due missili ASRAAM internamente e altri due esternamente.\nPossono essere agganciati altri missili, bombe e serbatoi di carburante ai quattro piloni alari e nelle due posizioni sulle punte delle ali, con lo svantaggio di rendere l'aereo pi\u00f9 rilevabile dai radar. Sull'estremit\u00e0 delle ali possono essere inseriti solo missili di tipi AIM-9X Sidewinder, mentre i missili AIM-120 AMRAAM, Storm Shadow, AGM-158 JASSM e i serbatoi di carburante possono essere inseriti nei piloni alari. Impiegando le posizioni interne ed esterne potrebbe essere impiegata una configurazione aria-aria con oltre otto AIM-120 e due AIM-9, oppure una configurazione aria-terra con sei bombe da 2000\u00a0lb, due AIM-120 e due AIM-9. Con la sua capacit\u00e0 di carico, l'F-35 pu\u00f2 trasportare pi\u00f9 armi aria-aria e aria-terra dei suoi predecessori.\nIl velivolo potr\u00e0 inoltre essere equipaggiato con bombe nucleari B61.\nPartecipazione internazionale al progetto.\nOltre agli Stati Uniti, il principale cliente e finanziatore, hanno contribuito anche Regno Unito, Italia, Paesi Bassi, Canada, Turchia, Australia, Norvegia e Danimarca con un totale di 4\u00a0375 milioni di dollari nella fase di sviluppo. I costi totali sono stimati in pi\u00f9 di 40 miliardi di dollari, coperti in gran parte dagli Stati Uniti, mentre l'acquisto dei 2\u00a0400 esemplari previsti \u00e8 stimato in ulteriori 200 miliardi di dollari. Le nove nazioni partner principali prevedono di acquistare pi\u00f9 di 3\u00a0100 esemplari entro il 2035.\nCi sono tre livelli di partecipazione internazionale che riflettono l'impegno finanziario comune nel programma, la quantit\u00e0 di tecnologia trasferita e l'ordine con il quale le nazioni possono ottenere esemplari di produzione. Il Regno Unito \u00e8 l'unico partner di \"livello 1\", con un contributo di 2,5 miliardi di dollari, pari al 10% dei costi di sviluppo. I partner di \"livello 2\" sono l'Italia, che contribuisce con $1 miliardo, e i Paesi Bassi con un contributo di $800 milioni. I partner di \"livello 3\" sono Canada ($440 milioni), Turchia ($175 milioni), Australia ($144 milioni), Norvegia ($122 milioni) e Danimarca ($110 milioni). Israele e Singapore partecipano al programma in qualit\u00e0 di \"Security Cooperative Partecipants\".\nAlcuni dei partner internazionali hanno esitato negli impegni del programma JSF, alludendo o minacciando l'abbandono del JSF a favore di altri velivoli come l'Eurofighter Typhoon, il Saab JAS 39 Gripen o il Dassault Rafale. La Norvegia ha lanciato vari avvertimenti su una possibile interruzione del sostegno finanziario in mancanza di sostanziali garanzie su un incremento nella quota industriale.\nLe uniche forze aeree interessate alla versione \"B\" sono lo United States Marine Corps degli Stati Uniti, l'Aeronautica Militare e l'Aviazione Navale della Marina Militare Italiana, la Royal Air Force e la Fleet Air Arm della Gran Bretagna. Nel 2010 La Gran Bretagna, nell'ambito della revisione dei programmi della difesa attuata dall'allora neo-insediato governo Cameron aveva annunciato l'intenzione di abbandonare completamente la versione \"B\", scegliendo in sua vece la versione \"C\", e di voler modificare di conseguenza le portaerei in costruzione della Classe Queen Elizabeth da STOVL a CATOBAR. Tuttavia nel maggio del 2012 una nuova analisi dei costi e dei tempi per realizzare le pesanti modifiche sulle predette portaerei, oltre ai mancati ritorni per l'industria motoristica nazionale, ha indotto lo stesso governo Cameron a ritornare sui suoi passi e a riconfermare l'acquisizione della versione \"B\".\nLa Marina Italiana, poich\u00e9 la portaerei Cavour ha un ponte di volo troppo corto per ospitare caccia a decollo convenzionale e non essendovi al mondo alcun altro STOVL in via di sviluppo, sostituir\u00e0 gli attuali AV-8B Harrier II della Marina Militare con l'F-35B.\nTra il 3 e il 5 febbraio 2016 un F-35A Lightning II dell'AMI ha effettuato il primo volo transatlantico di un F-35, volando dall'aeroporto di Cameri fino alla base aerea della Marina militare statunitense di Patuxent River, nel Maryland, con una sosta a Lajes das Flores, nelle Azzorre e con rifornimento in volo da parte di un Boeing KC-767. Il velivolo utilizzato per il volo, denominato AL-1, \u00e8 il primo completamente costruito in Italia nella Final Assembly &amp; Check-Out (F.A.C.O.) di Cameri.\nCon l'acquisto dei sistemi missilistici russi S-400 la Turchia \u00e8 stata posta dagli Stati Uniti fuori dal programma F-35; i due esemplari forniti verranno riutilizzati in altro modo, il personale turco rimpatriato, le aziende turche che avevano ottenuto la certificazione di abilitazione alla fornitura di materiali rimpiazzate aumentando la quota di componentistica prodotta da altre aziende; rimane il trasferimento di tecnologia e di conoscenza che i turchi hanno dichiarato di voler mettere a frutto con un proprio programma nazionale. Successivamente, il Pentagono ha assegnato a Lockheed Martin un contratto \"di rimodulazione\" di 861,7 milioni di dollari per riacquistare otto F-35A Lot 14, inizialmente destinati alla Turchia, e per finanziare altri sei aerei dello stesso lotto da destinare all'USAF.\nImpiego operativo.\nNel febbraio 2013 il Pentagono decideva di sospendere tutti i voli dell'aereo dopo che sulla turbina di uno degli F-35 era stata rilevata una frattura. Il 1\u00ba marzo 2013 la USAF confermava che tutti i voli sarebbero ripresi, essendo stato appurato in sede d'indagine tecnica che la suddetta rottura era dovuta all'eccesso di esposizione a parametri estremi a cui era stata sottoposta la turbina, che quindi non necessitava una riprogettazione.\nNel luglio 2014 il Dipartimento della Difesa degli Stati Uniti ha bloccato tutti i voli degli F35 in seguito a un principio d'incendio durante il decollo dalla base di Eglin, in Florida. Il blocco \u00e8 stato revocato meno di una settimana dopo.\nNel giugno del 2015 l'F-35A partecipava alla \"Green Flag\": manovre durante le quali gli aerei testavano la loro capacit\u00e0 di attacco ad aree densamente difese da caccia intercettori e missili terra-aria. Durante la simulazione l'F-35 risultava essere l'unico aereo a non subire abbattimenti.\nNel giugno 2016 effettuava una simulazione di combattimento con gli F-15 riportando uno score di 0 a 8, nessun F-35 abbattuto contro 8 F-15 abbattuti.\nIl 2 agosto 2016 il gen. Hawk Carlisle dichiarava l'F-35A Lightning II 'combat ready', la IOC \"Initial Operational Capability\" e cio\u00e8 che \"aveva raggiunto la capacit\u00e0 operativa iniziale\" la FOC \"Full Operational Capability\" verr\u00e0 raggiunta dopo i test sul block 3F del software.\nNel gennaio del 2017 l'F-35A partecipava alla \"Red Flag\": scontri simulati tra caccia degli USA e quelli dei suoi alleati. Durante i test l'F-35 otteneva il miglior risultato tra gli aerei presenti con un rapporto di 1 a 20 (un aereo perso ogni 20 abbattuti) definito dal Corpo dei Marines e dall'USAF \"senza precedenti\". Il risultato \u00e8 stato ottenuto sebbene l'aereo avesse il software in versione \"Block 3i\" che contiene l'89% del codice previsto per la piena operativit\u00e0 militare che sar\u00e0 raggiunta con il \"Block 3F\".\nFonti giornalistiche, basate su informazioni provenienti dai servizi segreti francesi, riportavano che il primo impiego militare dell'F-35 sarebbe avvenuto nella notte tra il 12 e il 13 gennaio 2017 in un'incursione aerea dell'aviazione militare israeliana sul teatro di guerra in Siria, usando i primi due F-35 consegnati appena un mese prima, per colpire obiettivi nell'aeroporto militare di Mezzeh, presso Damasco: durante l'operazione, che non avrebbe causato alcuna vittima, sarebbero stati distrutti una rampa di missili SAM S-300 e un deposito di missili, al fine di scongiurare il rischio della consegna di questi sistemi d'arma a gruppi Hezbollah attivi in Libano. Le stesse fonti di intelligence riferivano di un'azione dimostrativa di uno dei due aeromobili durante il rientro alla base dopo il raid, un passaggio di avvertimento ravvicinato sul palazzo presidenziale di Bashar al-Assad a Damasco.\nNel luglio del 2017 l'aereo raggiungeva le ore di volo senza la perdita di nessun velivolo per incidente, collocandosi tra gli aerei militari pi\u00f9 sicuri.\nIl primo marzo 2018 l'aeronautica militare italiana attribuisce la capacit\u00e0 operativit\u00e0 iniziale agli F-35 in dotazione al 32\u00ba Stormo di Amendola che cos\u00ec entrano a far parte del dispositivo di Difesa Aerea Nazionale in quanto inseriti nel Servizio di Sorveglianza dello Spazio Aereo (S.S.S.A.).\nNel maggio del 2018 l'esercito israeliano (IDF) ha dichiarato che gli F-35 sono operativi e sono stati utilizzati in due missioni di bombardamento su due differenti fronti. Israele diventa cos\u00ec la prima nazione ad avere usato gli F-35 in uno scenario di guerra.\nIl 27 settembre 2018 in Afganistan un F-35B dell'US Marine Corps ha effettuato un attacco su posizioni dei talebani, si tratta della prima operazione militare condotta da questa variante dell'aereo.\nIl 28 settembre 2018 nel sud della California un F-35B di un reparto di addestramento dell'US Marine Corps \u00e8 precipitato al suolo distruggendosi, diventando il primo F-35 perso per incidente; il pilota eiettatosi \u00e8 sopravvissuto.\nIl 20 gennaio 2019 Israele ha effettuato con gli F-35I un attacco in Siria, distruggendo un radar JY-27 di fabbricazione cinese. La particolarit\u00e0 dell'azione militare sta nel fatto che il radar JY-27 \u00e8 stato progettato specificamente per individuare gli aerei stealth come l'F-35. Secondo alcune testate giornalistiche specialistiche il radar, pur riuscendo ad individuare l'aereo, non sarebbe stato in grado di tracciarlo in modo tale che i missili terra-aria potessero colpirlo.\nIl 9 aprile 2019 un F-35A dell'Aeronautica giapponese, decollato dalla base di Misawa, \u00e8 precipitato nell'Oceano Pacifico durante un'esercitazione al combattimento aereo mentre era in volo a circa 85 miglia a nord-est dell'isola di Honshu. La perdita del velivolo ha dato il via a un'imponente operazione di recupero del relitto. La perdita dell'aereo \u00e8 stata attribuita ad un errore del pilota per disorientamento.\nNel mese di luglio 2019 l\u2019ayatollah Ali Khamenei, guida suprema della Repubblica islamica, avrebbe rimosso dall'incarico Farzad Ismail, il numero uno dell\u2019Aeronautica militare, per l'incapacit\u00e0 delle forze da lui condotte di intercettare ripetuti voli di F-35 Adir israeliani sull\u2019Iran, in particolare su Teheran, Karajrak, Isfahan, Shiraz e Bandar Abbas.\nIn Europa, tre aeronautiche militari hanno dichiarato a tutto febbraio 2020 la Initial Operation Capability del velivolo: RAF, Aeronautica Militare e Royal Norwegian Air Force; a fine febbraio la RNoAF ha ridispiegato quattro velivoli in Islanda nell'ambito della NATO Icelandic Air Policing; gli F-35 norvegesi sono gli unici ad avere un paracadute frenante, per abbreviare i tempi di rallentamento durante gli atterraggi su piste ghiacciate e ventose, ma vi sono stati vari problemi nell'uso di questa capacit\u00e0. Sempre nell'ambito Nato Iceland Air Policing nel giugno 2020 sei velivoli F-35 dell'Aeronautica Militare Italiana sono stati dispiegati in Islanda. Altri F-35 italiani sono stati dispiegati in Estonia nel maggio 2021. Gli F35A del 32\u00ba Stormo dell'Aeronautica Militare sono stati impiegati per la prima volta nell'Operazione \"Northern Lightning I\" in Islanda nel 2019.\nNella seconda met\u00e0 di novembre 2021 un F-35B della Royal Navy, decollato dalla portaerei Queen Elizabeth, durante esercitazioni con la USNAVY e Marina/Aeronautica italiana nel Mediterraneo centro orientale, \u00e8 precipitato in mare in fase di decollo, il pilota si \u00e8 eiettato ed \u00e8 sopravvissuto. Il veicolo \u00e8 stato recuperato dalla Royal Navy nei giorni successivi. Secondo indiscrezioni della stampa specializzata e in attesa di conferme ufficiali, l'incidente sarebbe dovuto ad errore umano per la mancata rimozione, prima del decollo, del telo antipioggia che copriva il motore.\nDifferisce dalla versione base per:\nIter parlamentare e burocratico in Italia.\nIn Italia si \u00e8 iniziato a parlare del progetto nel 1996 e nel 1998 \u00e8 stato firmato il \"Memorandum of Agreement\" per la fase concettuale-dimostrativa con un investimento di 10 milioni di dollari. Nel 2002, dopo l'approvazione delle Commissioni Difesa di Camera e Senato \u00e8 stata confermata la partecipazione alla fase di sviluppo. Nel 2009 le Commissioni difesa di Camera e Senato hanno espresso parere favorevole sullo schema di programma trasmesso dal Governo che comprendeva l'acquisto di 131 F-35 al costo di 12,9 miliardi di euro.\nIl 15 febbraio 2012 il ministro della Difesa Giampaolo Di Paola, nel quadro delle riduzioni di spesa del suo ministero, ha proposto tra i vari provvedimenti quello di diminuire l'acquisto di F-35 da 131 (69 F-35A e 62 F-35B) a 90 (60 F-35A e 30 F-35B) unit\u00e0.\nIl 28 marzo 2012 l'Aula della Camera ha approvato alcune mozioni sulla riduzione e razionalizzazione delle spese militari tra cui quelle che riducono a 90 gli aerei da acquistare.\nVarie parti politiche hanno mosso critiche al progetto gi\u00e0 dai primi giorni del 2012 proprio a causa dell'elevato costo dei 131 caccia ordinati inizialmente che, secondo il giornale La Repubblica, \u00e8 lievitato verso l'alto nel 2011 ed \u00e8 riportato dal giornale pari a 200 milioni di dollari ad aereo.\nAl 22 febbraio 2013 l'Italia ha materialmente ordinato 3 velivoli e si appresta a firmare il contratto per altri 3: il primo F-35 A uscir\u00e0 dagli impianti di Cameri, in Piemonte, entro il 2015 ed entrer\u00e0 in servizio l'anno dopo.\nDopo una polemica inter-istituzionale sviluppatasi ad inizio legislatura, il 30 luglio 2013 il ministro della Difesa ha riferito al parlamento a proposito di un eventuale ritiro dal programma: \u00abBisogna considerare, oltre ai 700 milioni di euro gi\u00e0 spesi per la progettazione e i due miliardi investiti per l'impianto di produzione di Cameri, anche il fatto che la portaerei Cavour dovr\u00e0 ospitare gli F-35 a decollo verticale, altrimenti non capiremmo per quale ragione avremmo speso 3 miliardi e mezzo di euro per la nave\u00bb.\nIl 24 settembre 2014 il Parlamento italiano ha votato a maggioranza di tagliare del 50% il finanziamento sull'acquisto di 90 cacciabombardieri americani F-35, da 13 a 6,5 miliardi di euro, il che comporta una riduzione del numero di velivoli acquistabili.\nL'11 dicembre 2014 Roberta Pinotti, ministro della Difesa, e John Philips, ambasciatore americano in Italia, hanno annunciato che lo stabilimento della Finmeccanica di Cameri a Novara \u00e8 stato scelto per la manutenzione di tutti gli F-35 operanti in Europa.\nIl 21 maggio 2015 il ministro Pinotti ha presentato il documento programmatico pluriennale per il triennio 2015-2017 che conferma la partecipazione dell'Italia al programma, con un budget complessivo di circa 10 miliardi di euro. Il numero di velivoli da acquistare \u00e8 stato fissato nuovamente a 90 unit\u00e0, di cui 38 da acquisire entro il 2020.\nLa Corte dei Conti, nella sua \"Relazione speciale sulla partecipazione italiana al Programma Joint Strike Fighter F-35 Lightning II\" del 3 agosto 2017, circa i costi complessivi del programma ha esposto che l'investimento iniziale a carico degli USA \u00e8 passato da 233 miliardi di dollari a 406 miliardi di dollari, i costi operativi per l'intero ciclo di vita dell'aereo ammontano a miliardi di dollari. Tuttavia la Corte precisa che la misura della partecipazione dei partner, Italia compresa, alla fase di sviluppo \u00e8 fissa e non suscettibile di aumenti. Gli incrementi di costo attribuibili a questa fase vengono pertanto assorbiti dai soli Stati Uniti. Per la fase di produzione \u00e8 previsto che i partner acquistino i propri velivoli allo stesso prezzo dei velivoli americani appartenenti allo stesso lotto.\nInoltre i mezzi d'informazione hanno riferito che l'avanzamento del programma \u00e8 in ritardo di almeno cinque anni sulla tabella di marcia originaria, con costi quasi raddoppiati rispetto alle previsioni iniziali. Su quest'ultimo punto una nota del giornalista e storico dell'aviazione Gregory Alegi riporta che in realt\u00e0 gli 80 milioni al pezzo per il block buy attualmente in discussione sono il 16% in pi\u00f9 dei 69 previsti nel 2001 e non il doppio, sottolineando che il costo maggiore dei primi lotti \u00e8 fisiologico e che, per una valutazione corretta, bisognerebbe fare la media ponderata tenendo in considerazione i valori di spesa con gli impianti a pieno regime di produzione.\nNel gennaio 2018 il primo F-35 \u00e8 stato consegnato al Ministero della Difesa Italiano e poi assegnato alla Marina Militare Italiana. Nel dicembre 2018 i primi otto F-35 sono operativi per l'Aeronautica Militare. I velivoli sono stati assegnati al 32\u00ba Stormo con sede ad Amendola (Foggia), primo reparto in Europa ad acquisire gli F-35.\nAl giugno 2019 del lotto di 28 velivoli previsti entro il 2022, ne sono stati sin qui consegnati 13..\nCritiche al progetto.\nIl progetto ha attirato su di s\u00e9 molte critiche da parte di analisti strategici e personale militare. Tra i detrattori il mezzo si \u00e8 da tempo guadagnato il degradante soprannome di \"Fiasco 35\". Tra gli altri, la RAND Corporation, una societ\u00e0 di analisi strategiche che collabora a stretto contatto col Dipartimento della Difesa statunitense, ha apertamente criticato l'F-35: prima \u00e8 trapelato che, secondo le simulazioni effettuate dalla societ\u00e0 statunitense, l'F-35 non sarebbe in grado di competere con il russo Su-35 in un combattimento aereo; poi un analista della stessa societ\u00e0 ha dichiarato che l'F-35 \"\u00e8 inferiore nel combattimento in termini di accelerazione, salita e virate sostenute\". Tuttavia i dati tecnici e le prove effettuate evidenziano che l'F-35 ha una velocit\u00e0 di punta di mach 1,67 e sostenuta di 1.65 a carico bellico mentre l'F-16 a carico bellico non raggiunge i mach 1,4, il carico alare \u00e8 inferiore a quello di un SU-27 e superiore a quello di un F-16, l'accelerazione a carico bellico \u00e8 simile o superiore a quello di un F-16 e a quello di un'F-18, la virata a carico bellico \u00e8 pari o migliore rispetto a quella della maggior parte dei caccia Usa e di poco inferiore a quella dell'F-22, tutte caratteristiche in linea con il progetto iniziale. Viene anche evidenziato come queste prestazioni miglioreranno ulteriormente nel corso della vita dell'aereo, come \u00e8 successo per tutti i suoi predecessori. In realt\u00e0 la cellula dell'F-35 \u00e8 progettata per sostenere accelerazioni fino ad un massimo di 6\u00a0\"g\", mentre caccia come il Rafale e l'Eurofighter sono progettati per accelerazioni superiori a 8\u00a0\"g\". La scarsa predisposizione dell'F-35 a manovre estreme \u00e8 evidente anche dal tipo di ala, trapezoidale e dalla ridotta superficie alare (42 metri quadrati contro i 51 metri quadrati dell'Eurofighter ad esempio) rispetto al peso dell'aviogetto. La manovrabilit\u00e0 ad alta velocit\u00e0 non \u00e8 il suo punto di forza, ma lo scopo principale di questo aereo non \u00e8 la superiorit\u00e0 aerea, quanto la ridotta RCS; in effetti un aereo con un peso al decollo tra le 21 e le 30 tonnellate, spinto da un reattore che produce al massimo 19 tonnellate di spinta, nasce evidentemente senza pretese di superiorit\u00e0 aerea.\n\u00c8 circolata un'intervista al produttore discografico Pierre Sprey (titolare della Mapleshade Records), presentato in veste di progettista aeronautico e definito \"padre\" degli aerei A-10 e F-16: nell'intervista, Sprey definiva l'F-35 come \"pesante e poco reattivo\". Secondo quanto riportato da testate specialistiche, Pierre Sprey non \u00e8 n\u00e9 progettista n\u00e9 il \"padre\" degli A-10 e F-16, ma solo un ex analista della difesa attivo fino al 1986, poi divenuto produttore discografico con la Mapleshade Records, famoso per aver fatto parte del gruppo di analisti strategici che, negli anni settanta e ottanta del Novecento, avevano propugnato la dottrina militare detta della \"Fighter Mafia\", mentre a progettare F-16 \u00e8 stato un team guidato da Robert H. Widmer.\nCritiche sono state avanzate da un gruppo di piloti statunitensi che, avendo provato in volo l'F-35A, lo hanno definito \"per niente stellare\". Il rapporto ufficiale da loro redatto il 15 febbraio 2013 offre un ritratto desolante del mezzo: vi sono individuate otto aree di grave rischio (la visibilit\u00e0, l'interfaccia tra gli apparati di bordo e il pilota, il sistema radar, l'apparato di proiezione dei dati nel casco di volo, l'eventualit\u00e0 di esplosione in caso d'impatto con fulmini, per via delle pareti troppo sottili dei serbatoi e cos\u00ec via), problemi tali da suggerire addirittura una nuova progettazione del velivolo. Le pi\u00f9 recenti valutazioni da parte dei piloti, suffragate dai test bellici effettuati come la \"green flag\" o \"red flag\", sono risultate positive.\nSecondo un rapporto del Pentagono gli strumenti elettronici del jet non funzionano, perch\u00e9 il display nel casco di volo non fornisce un orizzonte artificiale analogo a quello reale, a volte l'immagine \u00e8 troppo scura o scompare, e il radar in alcuni voli di collaudo si \u00e8 dimostrato incapace di avvistare e inquadrare bersagli, o addirittura si \u00e8 spento. Inoltre la manutenzione dell'F-35 \u00e8 troppo laboriosa e limita l'efficienza operativa, l'affidabilit\u00e0 tecnica generale lascia a desiderare e il dispositivo di carica delle batterie tende a esser colpito da malfunzionamenti alle basse temperature. Sempre riguardo alle presunte prestazioni in combattimento del velivolo, il maggiore Richard Koch dell'USAF, capo dell'ufficio di superiorit\u00e0 aerea del \"USAF Air Combat Command\", ha dichiarato: \"mi sveglio la notte con i sudori freddi al pensiero che l'F-35 avr\u00e0 solo due armi per la superiorit\u00e0 aerea\". La Lockheed Martin ha contestato le critiche alla sua creatura dichiarando, tra l'altro, che \"la superiorit\u00e0 nell'elettronica di cui gode l'F-35 rispetto agli altri velivoli pu\u00f2 risultare pi\u00f9 importante della manovrabilit\u00e0 in future missioni\". Dopo la capacit\u00e0 di combattimento, le critiche pi\u00f9 diffuse hanno puntato alla scarsa autonomia di volo, da alcuni ritenuta insufficiente per conflitti su larga scala, come un'ipotetica azione contro altri Paesi. L'autonomia dell'aereo \u00e8 in linea con i modelli che andr\u00e0 a sostituire e il suo raggio di azione \u00e8 aumentabile grazie ai serbatoi supplementari o tramite il rifornimento in volo con aerocisterne.\nCon l'allungarsi dei tempi di sviluppo non sono potute mancare le critiche ai costi del progetto, che la rivista specialistica \"World Military Affair\" ha imputato alla discutibile scelta di voler creare un unico aereo per tre differenti ruoli operativi. I dubbi sugli elevati costi di progetto si sono aggiunti a quelli sui costi unitari di produzione e di manutenzione, che la marina statunitense ha stimato essere del 30%-40% superiori a quelli dei caccia attualmente in uso. Nel 2013 il tenente generale dell'USAF Christopher Bogdan ha apertamente accusato l'azienda di voler \"spremere ogni centesimo\" dal governo degli Stati Uniti per questa commessa.\nA febbraio 2014 il Pentagono ha reso nota la decisione di acquistare otto aeromobili meno del previsto nel corso dell'anno successivo, dovuta a tagli al bilancio della difesa e non ad una valutazione delle prestazioni dell'F-35.\nIn una audizione davanti all\u2019Assemblea parlamentare nell'agosto del 2017 il generale Andr\u00e9 Lanata, Capo di stato maggiore dell\u2019aeronautica francese, ha dichiarato che l\u2019F-35 sar\u00e0 presto lo standard di riferimento per i velivoli da combattimento in tutto il mondo e la Francia, che non \u00e8 tra i paesi finanziatori del progetto e non prevede l'acquisto degli aerei, sar\u00e0 surclassata dai partner ad oggi alla pari che acquisiranno il veicolo.\nLa vita del veicolo \u00e8 stata predeterminata in 8.000 ore di volo, la Lockheed Martin, a seguito del superamento di specifici test a terra corrispondenti a 24.000 ore di volo, ha dichiarato di voler portare la vita operativa del velivolo a 16.000 ore di volo.\nIn una intervista alla rivista specializzata \"Difesa Online\" il comandante del 32\u00ba Stormo, il colonnello Davide Marzinotto, che ha seguito il programma per anni, in Italia e negli USA sin da quando sono stati definiti i requisiti operativi della macchina, ha dichiarato che: \u00ab\"La rivoluzione che rappresenta l\u2019F-35 \u00e8 dovuta al suo DNA \u201comnirole\u201d: il velivolo pu\u00f2 assolvere a pi\u00f9 missioni simultaneamente, senza bisogno di tornare alla base per essere riconfigurato. Forse non \u00e8 immediatamente comprensibile a tutti il valore in termini operativi di tutto questo. Posso assicurare che si tratta di un qualcosa di rivoluzionario\"\u00bb e \u00ab\"Quando si \u00e8 in volo impressiona la percezione della consapevolezza espansa fornita dai sensori: si apre un mondo e si resta a bocca aperta. In un confronto aereo un tempo si facevano considerazioni del tipo \u201cQui me la cavo...\u201d, \u201cQui me la gioco...\u201d o \u201cQui devo stare attento\u201d. A bordo di un F-35 il pensiero non pu\u00f2 essere altro che \u201cPovero colui che si trova dall\u2019altra parte!!!\u201d\"\u00bb"}
{"id": "296882", "revid": "1300584", "url": "https://it.wikipedia.org/wiki?curid=296882", "title": "Battaglia di Benevento (1266)", "text": "La battaglia di Benevento fu combattuta nei pressi di Benevento il 26 febbraio 1266 fra le truppe guelfe di Carlo d'Angi\u00f2 e quelle ghibelline di Manfredi di Sicilia. La sconfitta e la morte di quest'ultimo portarono alla conquista angioina del Regno di Sicilia.\nPremesse.\nIl papato era stato a lungo in conflitto con la casa imperiale degli Hohenstaufen durante il periodo del loro dominio in Italia. Al tempo della battaglia, il sovrano Hohenstaufen nel Regno di Sicilia (che comprendeva Sicilia e Sud Italia) era Manfredi, figlio naturale di Federico II di Svevia. Corradino, legittimo erede del regno in quanto nipote diretto di Federico, era giovane e si trovava al sicuro oltre le Alpi, in Baviera.\nApprofittando di una falsa notizia relativa alla presunta morte di Corradino, Manfredi aveva usurpato il trono nel 1258. Papa Urbano IV, determinato a strappare il regno a Manfredi, nel 1263 aveva intrapreso una trattativa segreta per favorire l'intervento di Carlo I d'Angi\u00f2, promettendogli il trono siciliano, ma la discesa in Italia dell'Angioino avvenne in realt\u00e0 solo nel 1265 con il successore di Urbano, papa Clemente IV, il cui pieno appoggio fu decisivo per i successi di Carlo.\nBattaglia.\nCarlo giunse a Roma gi\u00e0 nel 1265, ma fu temporaneamente fermato da gravi problemi finanziari: Manfredi, a sua volta, non scender\u00e0 in campo contro di lui fino al gennaio del 1266, quando peraltro il grosso dell'esercito franco-angioino aveva ormai varcato le Alpi, e le lusinghe angioine stavano facendo breccia tra i feudatari del regno di Sicilia.\nAllarmato dalle diserzioni tra i suoi seguaci e temendo ulteriori tradimenti, Manfredi, chiamato anche \"Sultano di Lucera\" (1258-1266), cerc\u00f2 di portare Carlo in battaglia il pi\u00f9 rapidamente possibile. L'Angioino tent\u00f2 a sua volta di far uscire allo scoperto Manfredi, che era asserragliato a Capua, in modo da costringerlo ad una pericolosa traversata degli Appennini, cosa che avrebbe consentito ai franco-angioini di impedire l'arrivo di rinforzi e rifornimenti per l'esercito imperiale. Manfredi peraltro aveva capito le intenzioni dell'avversario e rimase in una posizione fortificata presso il fiume Calore, che in quel punto era attraversato da un solo ponte.\nCarlo d'Angi\u00f2 aveva diviso la sua cavalleria in tre battaglioni. La fanteria e il primo battaglione, composto da 900 provenzali, erano in prima linea, comandati da Ugo di Mirepoix e Filippo di Montfort, signore di Castres. Dietro di loro si trovava il secondo battaglione, che consisteva di 400 mercenari italiani e 1.000 uomini della Linguadoca e della Francia centrale. Carlo guidava personalmente il secondo battaglione. Dietro di loro, il terzo battaglione consisteva in circa 700 uomini della contea di Fiandra sotto Gilles de Trasignies II, Connestabile di Francia, e Roberto III delle Fiandre. Rilevante fu l'apporto fornito a Carlo da un nutrito gruppo di cavalieri della Parte Guelfa di Firenze.\nManfredi aveva adottato disposizioni simili. I suoi arcieri saraceni di Lucera erano in prima linea. Dietro di loro si trovava il primo battaglione, 1.200 mercenari tedeschi armati con armature in strati di lastre (una novit\u00e0 per l'epoca), comandato da suo cugino Giordano d'Anglano e da Galvano di Anglona. Il secondo battaglione consisteva di circa 1000 mercenari italiani e 300 cavalieri leggeri saraceni, comandati da suo zio Galvano Lancia. Il terzo battaglione era composto da 1400 feudatari del Regno, sotto il comando personale di Manfredi.\nLa battaglia inizi\u00f2 al mattino, quando Manfredi fece avanzare la sua prima linea (arcieri e cavalleria leggera) sul ponte. Queste forze attaccarono la fanteria francese, ma furono presto messe in fuga dal primo battaglione angioino. Avventatamente (non \u00e8 noto se di propria iniziativa, o per ordine di Manfredi, o in seguito, come sembra probabile, all'errata interpretazione di un ordine ricevuto), il primo battaglione tedesco attravers\u00f2 il ponte e contro-caric\u00f2 i francesi. In un primo momento, i mercenari tedeschi sembravano inarrestabili: tutti i colpi rimbalzavano sulle loro corazze, e Carlo fu costretto ad impiegare anche il suo secondo battaglione. I tedeschi continuavano ad avanzare, ma i franco-angioini scoprirono che la nuova armatura a strati di piastre non proteggeva le ascelle quando il braccio veniva alzato per colpire ed iniziarono cos\u00ec a colpire a loro volta gli avversari sotto le ascelle. Inoltre i comandanti francesi diedero ordine agli arcieri ed ai fanti, con una spregiudicatezza che all'epoca era ritenuta veramente scorretta, di colpire i destrieri dei cavalieri nemici, causando gravi perdite e notevole confusione nella cavalleria sveva.\nLe sorti della battaglia da quel momento volsero velocemente contro Manfredi. Tutte le sue forze avevano attraversato l'unico ponte sul Calore per raggiungere il campo: a quel punto, infatti, anche il secondo battaglione tedesco aveva passato il fiume; Carlo aveva allora ordinato al suo terzo battaglione di circondare gli avversari su entrambi i lati, cosicch\u00e9 questi furono rapidamente messi in fuga. Davanti alla disfatta, quasi tutti i nobili del regno di Sicilia, presenti nel terzo battaglione di Manfredi, abbandonarono il campo, lasciando solo il re con pochi fedelissimi compagni d'arme. Dopo aver scambiato la sopravveste reale con il suo amico Tebaldo Annibaldi, Manfredi e i suoi seguaci si gettarono nella mischia, in cerca di una morte eroica, e furono uccisi.\nManfredi viene nominato successivamente nel canto III del Purgatorio della Divina Commedia, in cui viene detto che fu ucciso da due colpi di spada, uno alla testa e uno al petto.\nEntit\u00e0 degli eserciti.\nLe fonti narrative pervenuteci differiscono sulle cifre della composizione degli eserciti nella battaglia. Di seguito una comparazione delle principali fonti:\nConseguenze.\nLa distruzione dell'esercito di Manfredi segn\u00f2 il crollo della dominazione degli Hohenstaufen in Italia e la quasi definitiva sconfitta del partito ghibellino. I resti del Regno di Sicilia furono conquistati senza resistenza. Insediatosi nel suo nuovo dominio, Carlo attese a quel punto la discesa in Italia di Corradino di Svevia, l'ultima speranza degli Hohenstaufen, nel 1268, per sconfiggerlo nella battaglia di Tagliacozzo, imprigionarlo e successivamente farlo giustiziare a Napoli. Ci\u00f2 segn\u00f2 la completa vittoria della parte guelfa.\nIn tutta Italia i ghibellini venivano uccisi e cacciati dalle citt\u00e0: ne parla pi\u00f9 volte anche Dante Alighieri nella \"Divina Commedia\", come quando cita Manfredi nel III canto del Purgatorio e lo incontra insieme a Virgilio sulla spiaggia dell'Antipurgatorio nella prima schiera di negligenti, quella dei morti scomunicati. Qui Manfredi racconta a Dante i suoi peccati e fa notare quanto la bont\u00e0 del Signore sia grande.\nCelebrazioni.\nNei giorni del 750\u00ba anniversario della battaglia, presso il comune di Benevento, sono stati organizzati una serie di incontri, convegni ed eventi per le celebrazioni di tale avvenimento storico. Le manifestazioni, che hanno visto coinvolti anche studiosi e professionisti della ricerca storica, sono state organizzate da diverse associazioni culturali locali, coordinate dal docente del liceo artistico, Francesco Morante."}
{"id": "296883", "revid": "154893", "url": "https://it.wikipedia.org/wiki?curid=296883", "title": "Accumulatore (informatica)", "text": "L'accumulatore nelle CPU \u00e8 il registro pi\u00f9 importante perch\u00e9 \u00e8 quello che coinvolge quasi tutte le operazioni logico-aritmetiche.&lt;br&gt;\n\u00c8 legato intimamente alla ALU di cui segue la larghezza che \u00e8 caratteristica del microprocessore utilizzato. Normalmente in assembly prende il nome \"A\", in alcuni processori vi sono 2 accumulatori il secondo prende il nome \"B\". \nNei processori della serie x86 si chiama \"AL\" se coinvolge operazioni a 8 bit \"AX\" per operazioni da 16 bit, \"EAX\" per operazioni a 32bit e \"RAX\" a 64bit.\nInoltre viene usato come registro di default per la MULL.\nEsempi d'uso:\n ADD AL,25h ; Somma immediata a 8 bit.\n SUB CX,AX ; Sottrazione a 16 bit tra registri. Il risultato in CX.\n AND (HL) ; And di A con una cella di memoria, risultato in A. Assembly Z80.\n ORAB $#0F ; Or immediato che coinvolge l'accumulatore B. Assembly Motorola.\nIl termine accumulatore \u00e8 usato anche in programmazione per indicare una variabile a cui vengono sommati o concatenati dei risultati parziali.\nAd esempio volendo ottenere il totale di un insieme di numeri si pu\u00f2 usare il seguente frammento (in pseudocodifica):\n Azzera VariabileAccumulo\n Per ciascun numero dell'insieme\n Somma a VariabileAccumulo il numero e poni il risultato di nuovo in VariabileAccumulo\n Mostra \"il totale \u00e8 \" VariabileAccumulo"}
{"id": "296892", "revid": "125210827", "url": "https://it.wikipedia.org/wiki?curid=296892", "title": "Stile libero", "text": "Lo stile libero \u00e8 uno stile utilizzato nelle competizioni del nuoto.\nDescrizione del movimento.\nIl regolamento non pone restrizioni alla tipologia dell'azione che i nuotatori intraprendono, rispettando solamente alcune regole generali:\nQuello che nell'immaginario comune erroneamente si ritiene essere e si denomina come lo \"stile libero\" in realt\u00e0 \u00e8 il \"crawl\", che consiste in un movimento pressoch\u00e9 alternato delle braccia accompagnato da una propulsione continua degli arti inferiori (di norma si fanno 3 movimenti delle braccia prima di respirare, mentre gli arti inferiori sono sempre in movimento), effettuato in posizione orizzontale sull'acqua e con il viso rivolto verso il basso guardando il pavimento della vasca della piscina. In realt\u00e0, nelle gare di stile libero la scelta di quale stile utilizzare \u00e8 completamente a discrezione del nuotatore, anche se essendo il \"crawl\" lo stile pi\u00f9 propulsivo al minor costo energetico praticamente \u00e8 l'unico usato in questo tipo di gara.\nOltre al \"crawl\", nel passato per le prove a stile libero veniva adottato lo stile \"overarm\" o \"trudgen\".\nIl nuotatore che pratica lo stile libero \u00e8 detto \"stilliberista\"."}
{"id": "296896", "revid": "767487", "url": "https://it.wikipedia.org/wiki?curid=296896", "title": "Amaro destino", "text": "Amaro destino (\"House of Strangers\") \u00e8 un film del 1949 diretto da Joseph L. Mankiewicz, presentato in concorso al 3\u00ba Festival di Cannes.\n\u00c8 ispirato al romanzo \"I'll Never Go There Anymore\" scritto da Jerome Weidman nel 1941.\nRiconoscimenti.\nFestival di Cannes 1949: miglior interpretazione maschile a Edward G. Robinson.\nTrama.\nGino, aiutante barbiere, riesce a compiere una scalata al successo che lo porta a capo di un\u2019onoratissima banca. Tuttavia, colpito da uno scandalo, si ritrova a dover chiedere aiuto ai figli che lo abbandonano quasi tutti: l\u2019unico a immolarsi \u00e8 Max, che nel tentativo di salvare il genitore si ritrova in galera per sette anni. E sar\u00e0 il padre stesso a rivelargli la realt\u00e0 crudele: a incastrarlo \u00e8 stato uno dei fratelli invidiosi. A questo punto, l\u2019unica soluzione possibile \u00e8 la vendetta."}
{"id": "296897", "revid": "125211091", "url": "https://it.wikipedia.org/wiki?curid=296897", "title": "Crawl", "text": "Il crawl \u00e8 uno stile di nuotata consistente in un movimento quasi alternato delle braccia accompagnato ad una propulsione continua degli arti inferiori. In italiano si confonde ed identifica il \"crawl\" con lo stile libero, gara nella quale \u00e8 possibile nuotare in qualunque stile, a discrezione del nuotatore, anche se, essendo lo stile di nuoto pi\u00f9 propulsivo e al minor costo energetico, di fatto il \"crawl\" \u00e8 l'unico usato nelle gare a \"stile libero\".\nIl movimento si svolge prevalentemente con la testa al di sotto del livello dell'acqua, mentre si effettuano torsioni del busto ad ogni ciclo di bracciata (roll\u00eco). Grazie alla sua tecnica di esecuzione, il crawl consente di respirare semplicemente riportando il capo in asse rispetto alle spalle, migliorando cos\u00ec la fluidit\u00e0 e la continuit\u00e0 del gesto, e defaticando i muscoli del collo. L'azione del rollio garantisce inoltre un aumento di ampiezza nella bracciata, la riduzione della superficie in attrito con l'acqua (una spalla e parte del busto rompono la superficie) e un aiuto all'azione muscolare degli arti superiori portando il corpo in appoggio sugli stessi nella fase di presa.\nEsiste una differenza tra esecuzione didattica, mirata all'apprendimento, e tecnica: nel seguito si tratta una descrizione che esprime in parte una trattazione tecnica evidenziando quando possibile gli aspetti didattici.\nDescrizione del movimento.\nBracciata.\n la bracciata si pu\u00f2 dividere in quattro fasi, che prendono il nome di appoggio/presa, trazione, spinta e recupero.\nLa traiettoria della bracciata a stile libero, almeno in fase di apprendimento \u00e8 a forma di \"\u00e8sse\" nella fase subacquea in modo che la mano peschi acqua ferma: infatti se la bracciata fosse rettilinea, la mano spingerebbe un cilindro d'acqua gi\u00e0 in movimento, perdendo in efficacia propulsiva. Tuttavia, questa teoria, che \u00e8 apparsa come un principio portante del nuoto per un lungo periodo, \u00e8 attualmente dibattuta. .\nGambata.\nLe fasi della gambata sono invece due, la discendente e la ascendente. La fase di spinta avviene con la fase discendente, mentre la fase ascendente viene considerata come fase di recupero, anche se una leggera spinta avviene sempre. \nLa gamba viene mossa tutta e va articolata a livello del ginocchio, lasciando il piede nella posizione il pi\u00f9 naturale possibile in modo tale che risulti muoversi come un pennello. Cos\u00ec facendo, il piede andr\u00e0 ad assumere una posizione ruotata leggermente verso l'interno, in modo da agire sull'acqua tramite il dorso (analogamente ad una pinna) e non tramite il taglio.\nCoordinazione.\nNon esistono regole ideali e generali ma una buona successione dei movimenti ed una distribuzione dei pesi in acqua si concretizza in una nuotata efficiente. A livello agonistico si effettuano fino a 6-10 gambate per ciclo di bracciata nelle gare veloci, che si riducono anche a 2 gambate nelle gare di mezzofondo.\nLa respirazione si innesta in armonia con il movimento delle braccia e delle spalle: generalmente si effettua ogni due bracciate nelle gare di fondo e ogni quattro nelle gare veloci. La posizione della testa, quando non si prepara la respirazione, \u00e8 parzialmente immersa con met\u00e0 capo che guarda il fondo, nella parte leggermente anteriore. Il collo \u00e8 rilassato. Una buona fase di spinta aumenta la propulsione che \u00e8 favorita dall'altro braccio che \"taglia\" l'acqua per lo scivolamento.\nIn maniera elementare si pu\u00f2 dire che le bracciate sono alternate in maniera quasi perfetta (\"quando un braccio sale, l'altro scende\", \"quando un braccio esce dall'acqua, l'altro comincia a muoversi\"), tale movimento \u00e8 detto \"in opposizione\".\nTendenzialmente in altri casi il braccio disteso in acqua per la presa comincia a muoversi verso la trazione quando il polso del braccio emerso e in recupero arriva circa all'altezza della spalla. Questa tempistica, detta \"catch-up\" e didatticamente diffusa, porta ad ottenere un braccio in entrata in acqua in allungamento e l'altro in inizio di spinta: una conformazione quasi ad \"L\"; rispetto a ci\u00f2 alcuni atleti per\u00f2 (tra cui l'australiano Grant Hackett) effettuano dei movimenti un lievemente disincronizzati in genere prolungando leggermente la fase di appoggio (il cosiddetto \"successivo\" o anche \"recupero in avanti\") per ottenere maggiore idrodinamicit\u00e0, ovvero incrementare la velocit\u00e0.\nLo sviluppo del crawl \u00e8 del tutto personale ed acquisito con l'allenamento cos\u00ec anche come la sincronizzazione dei movimenti tra le diverse parti del corpo e delle fasi pu\u00f2 essere leggermente anticipata o ritardata in base alla velocit\u00e0 natatoria ed alla frequenza di bracciata: alcuni velocisti infatti sono soliti cominciare la trazione di un braccio sin dalle ultime fasi della spinta dell'altro (movimento \"in sovrapposizione\").\nLe terminologie dei movimenti sono comunque delle \"tendenze\" di ogni nuotatore a far prevalere una o un'altra modalit\u00e0. Non sono regole perfette.\nRespirazione.\nNel crawl la respirazione \u00e8 determinante dell'intera tecnica di nuotata. La fase di inspirazione avviene con la bocca quando il corpo si trova con le braccia in opposizione, uno in appoggio e disteso e l'altro che sta terminando la spinta con la mano quasi in uscita dall'acqua e con la testa che ha ruotato dal lato di quest'ultimo braccio: in questa posizione \"principe\" la bocca \u00e8 libera; difatti l'avanzamento del capo provoca un avvallamento nel liquido sufficiente insieme all'avventura rotazione della testa per compiere una sicura inspirazione. La presa d'aria si conclude al pi\u00f9 tardi con il passaggio del gomito ad altezza delle scapole; la testa ruota in senso inverso immergendosi completamente in acqua e soltanto nella fase terminale di questo movimento il braccio che era in presa/appoggio comincia la trazione.\nL'espirazione avviene con la testa in acqua: si pu\u00f2 effettuare sia con la bocca che con il naso. Dopo alcune bracciate il ciclo si ripete.\nParticolare attenzione va data alla coordinazione della fase di respirazione con tutto il movimento ed alla distribuzione dei pesi. Alcuni suggerimenti \nnelle scuole di nuoto chiariscono di effettuare l'inspirazione quando il pollice sfiora la coscia; altri sono mirati a tenere le spalle controllate in tutte le fasi con la testa che si \"corica\" sul braccio in appoggio senza far affondare la spalla. Altri suggerimenti, anche in un contesto agonistico ed in base alla frequenza e velocit\u00e0, sono di coordinare la rotazione della testa cominciando a girarla quando il braccio che termina il recupero \u00e8 appena entrato in acqua (es. entra il polso sinistro in acqua, penso a girare la testa dal lato destro) o pochissimo prima, in altri casi \u00e8 possibile attivare mentalmente la rotazione della testa verso il braccio gi\u00e0 in trazione accompagnando il rollio con una torsione del collo: in ogni caso la testa gira sul suo asse verso il lato del braccio in spinta terminando il movimento poco prima che la mano da tale lato esca dall'acqua con met\u00e0 viso immerso e met\u00e0 all'esterno; l'espirazione pu\u00f2 essere gestita sia in apnea piena con una fase esplosiva che libera l'aria poco prima di iniziare i movimenti per la fase di inspirazione, sia in maniera graduale mentre il viso si trova sott'acqua e continua la progressione delle bracciate. In definitiva le scelte coordinative possono essere diverse: i punti fermi sono la posizione \"principe\", l'inspirazione che deve essere veloce e inserita in una finestra temporale pi\u00f9 limitata rispetto a quella dell'espirazione ed il graduale ritorno del viso totalmente in acqua.\nRegolamento.\nNon esiste un particolare regolamento per quanto riguarda il crawl, essendo uno stile che si effettua all'interno delle prove a stile libero, salvo comunque toccare regolarmente il bordo in virata e nell'arrivo durante una competizione.\nIntroduzione alla didattica.\nIn tutti gli stili esiste una netta distinzione tra l'esecuzione tecnica e l'esecuzione elementare. L'esecuzione tecnica riguarda quasi esclusivamente gli agonisti, garantisce un'ottima efficacia propulsiva ma richiede un notevole impegno muscolare e sviluppate capacit\u00e0 coordinative. L'impiego di questa nuotata da parte dei principianti risulta pertanto controproducente: il pi\u00f9 delle volte si manifestano una diminuzione dell'ampiezza della bracciata (minor propulsione), scoordinazione e movimenti inefficaci. Inoltre la forza richiesta dai gesti tecnici la rende inappropriata quando l'apparato locomotore \u00e8 in via di sviluppo (bambini). \nPer ovviare a queste problematiche si insegna ai principianti una nuotata elementare che, sebbene non massimizzi le masse d'acqua spostate, consente di nuotare in modo efficace."}
{"id": "296905", "revid": "599013", "url": "https://it.wikipedia.org/wiki?curid=296905", "title": "Auxine", "text": "Le auxine sono una classe di ormoni vegetali (o regolatori di crescita) con alcune caratteristiche morfogene. Le auxine hanno un ruolo centrale nel coordinamento di molti processi di crescita e comportamentali nel ciclo di vita della pianta e sono essenziali per lo sviluppo morfologico della pianta. Le auxine e il loro ruolo sono state descritte per la prima volta dal biologo olandese Frits Warmolt Went.\nKennedy V. Thimann fu il primo ad isolare uno di questi fitormoni e determinare la struttura chimica come l\u2019acido indol-3-acetico (IAA).\nRecettori per l'auxina, trasduzione del segnale e risposte fisiologiche.\nL'auxina necessita di recettori cellulari specifici ai quali legarsi per indurre una trasduzione del segnale che determini risposte biochimiche e genetiche della cellula bersaglio. Utilizzando auxina marcata radioattivamente si not\u00f2 che la maggior parte della radioattivit\u00e0 di cellule trattate con auxina proveniva dal reticolo endoplasmatico, mentre soltanto una minima parte proveniva dalla membrana plasmatica e dalla membrana del vacuolo. Ci\u00f2 fece ipotizzare che il recettore di questo ormone fosse sul RE. Tuttavia, trattando cellule vegetali con auxina complessata con la proteina albumina in modo tale da formare molecole troppo grandi per attraversare la membrana plasmatica, si not\u00f2 che la cellula rispondeva comunque alla presenza di auxina. Necessariamente quindi esiste un recettore di membrana per tali ormoni. Il recettore legato all'acido indol-3-acetico fu cristallizzato e chiamato \"ABP1\" (Auxin Binding Protein 1). Di fatto non \u00e8 noto come proceda la trasduzione del segnale di ABP1. Tuttavia \u00e8 noto che il legame tra recettore e ligando determina la creazione di un gradiente protonico all'esterno della cellula vegetale indotto dalle pompe H+ATPasiche di membrana. Gli ioni H+ attivano enzimi chiamati estensine i quali rompono parte dei legami a idrogeno che ancorano le emicellulose -ponti zuccherini tra microfibrille di cellulosa- alle microfibrille stesse, determinando un'\"allentamento\" della parete cellulare. Le pompe H+ATPasiche della membrana vacuolare, invece, pompano ioni H+ all'interno del vacuolo, l'acqua segue per osmosi e si genera un aumento della pressione interna della cellula, che determina l'aumento delle dimensioni della stessa. Tale fenomeno viene definito Crescita acida. Non \u00e8 noto se il legame IAA-ABP1 aumenti l'efficacia delle pompe o se induca la trascrizione dei geni che codificano per esse.\nEvidenze sperimentali dimostrano che l'auxina \u00e8 anche in grado di legarsi a recettori intracellulari e determinare la degradazione di proteine che funzionano da repressori della trascrizione dei geni coinvolti nella risposta al segnale. Infatti, piante mutanti per i geni TIR e AXR1 che codificano per dei domini proteici delle macrostrutturre E3 ed E1,(ubiquitine ligasi che determinano la degradazione di proteine target tramite la via ubiquitina-proteasoma) presentano fenotipo nano. \nDai suddetti studi \u00e8 emerso che il dominio TIR dell'enzima E3, il quale lega la proteina target da ubiquitinare e mandare al proteasoma, \u00e8 anche un recettore per le auxine. TIR possiede un sito attivo la cui parte apicale lega la proteina target, mentre la parte pi\u00f9 profonda non riesce a stabilire contatti con essa. Tuttavia la cavit\u00e0 profonda del sito attivo lega l'auxina. In assenza di auxina il target instaura poche interazioni con la porzione superiore del sito attivo di TIR, mentre con l'auxina il target instaura interazioni sia con la porzione superiore sia con l'ormone stesso legato pi\u00f9 in profondit\u00e0. Ci\u00f2 determina un legame stabile.\nLe proteine target degradate dal signaling delle auxine sono quelle appartenenti alla famiglia AUX/IAA. Tali proteine inattivano i fattori di trascrizione ARF. Una volta degradate, i fattori di trascrizioni ARF possono dimerizzare e trascrivere i geni di risposta all'ormone.\nMolti geni sono trascritti come ad esempio SAUR, GH, geni di sintesi dell'etilene ecc. Non si conosce la funzionalit\u00e0 della maggior parte di questi geni.\nEssendo il profilo di trascrizione del signaling dell'auxina molto ampio, le risposte fisiologiche vegetali sono varie:\nFototropismo positivo: quando una pianta presenta parte del fusto esposto alla luce e parte esposto all'ombra, il fusto ombreggiato cresce di pi\u00f9, in modo tale da piegare la pianta verso la fonte luminosa. Ci\u00f2 \u00e8 determinato da un accumulo maggiore di auxina nel fusto ombreggiato tramite trasporto mediato da proteine.\nGravitropismo: risposta della pianta alla gravit\u00e0. Se la radice di una pianta \u00e8 perfettamente verticale l'auxina trasportata alla cuffia radicale si distribuisce equamente in tutte le cellule della cuffia. Ci\u00f2 induce la sintesi di etilene che blocca la crescita della radice. Se invece la radice non cresce in maniera verticale ma lateralmente, allora l'auxina si distribuir\u00e0 maggiormente sul lato basale della cuffia anzich\u00e9 su quello laterale superiore. In basso quindi si avr\u00e0 una maggiore sintesi di etilene, in alto minore sintesi. Dato che l'etilene blocca la crescita, la parte superiore della radice crescer\u00e0 pi\u00f9 in fretta e determiner\u00e0 un ripiegamento della radice verso il basso.\nGeneralit\u00e0 sulla struttura chimica.\nLa molecola dei composti con propriet\u00e0 auxiniche, \u00e8 caratterizzata dalla presenza di un anello ciclico (le molecole alifatiche, sono inattive). Possiedono almeno un doppio legame nell'anello ciclico.\nGruppo funzionale carbossilico formula_1 o altro funzionalmente analogo.\nLa catena laterale influisce sull'attivit\u00e0 della molecola; la pi\u00f9 attiva \u00e8 la catena acetica formula_2\nBiosintesi e metabolismo dell'auxina.\nSono note alcune vie metaboliche che portano alla biosintesi dell'auxina. (IAA)\nIl trasporto.\nL'auxina fluisce verso il basso; passando all'interno di cellule contigue e sfruttando meccanismi di trasporto specifici; oppure attraverso il tessuto vascolare floematico.\nIl trasporto non avviene con velocit\u00e0 costante ma \u00e8 soggetto a regolazione in funzione del grado di sviluppo del vegetale ed in risposta agli stimoli ambientali; sono due le principali proteine coinvolte in tale funzione: \nLe proteine PIN1, sono localizzate nella membrana plasmatica, e concentrate nella parte inferiore della stessa; ci\u00f2 pu\u00f2 spiegare il flusso polare dell'IAA.\nIn figura 1 viene riportato un modello attuale, rielaborato e semplificato, del meccanismo di trasporto dell'auxina..\nLe auxine sintetiche.\nUna sintesi degli impieghi delle auxine sintetiche:\nI metodi di studio.\nPer ulteriori informazioni vedere l'articolo fitormoni (ormoni vegetali)"}
{"id": "296907", "revid": "30610", "url": "https://it.wikipedia.org/wiki?curid=296907", "title": "Palazzo di Propaganda Fide", "text": " \nIl Palazzo di Propaganda Fide \u00e8 un possedimento extraterritoriale della Santa Sede che si trova nel rione Colonna, a Roma, e si affaccia su piazza di Spagna e su via di Propaganda.\nDa aprile 2014, insieme ad altri undici immobili, ha ottenuto il privilegio di extraterritorialit\u00e0 e l'esenzione da espropriazioni e da tributi.\nStoria e descrizione.\nL'edificio fu la prima sede del Pontificio Collegio Urbano per l'istruzione dei missionari cattolici e sin dall'inizio serv\u00ec anche come sede della Sacra Congregazione per la Propagazione della Fede (\"Propaganda Fide\"), fondata nel 1622 con la Bolla \"Inscrutabili divinae\" di Papa Gregorio XV.\nIl vasto immobile fu voluto da Gregorio XV Ludovisi, ma concretamente realizzato nei decenni tra il 1620 e 1640 dal suo successore Urbano VIII Barberini, che incaric\u00f2 dei lavori Gianlorenzo Bernini. Questi fu sostituito nel 1644 da Francesco Borromini, preferito dal successore del Barberini, papa Innocenzo X Pamphilj. Il palazzo fu successivamente ampliato fino all'estensione definitiva attuale da Alessandro VII Chigi tra il 1655 e il 1667. Gli stemmi che individuano il palazzo sono tuttavia riferiti soltanto ai papi Barberini e Chigi.\nLa facciata del Borromini \u00e8 organizzata intorno a potenti paraste tra le quali le finestre delle ali laterali sono concave mentre quella centrale \u00e8 convessa.\nUn cornicione su mensole separa il piano nobile dall'attico. La sua porzione centrale \u00e8 stavolta concava.\nPer questo continuo movimento della facciata, il palazzo \u00e8 considerato uno dei pi\u00f9 interessanti esempi dell'architettura barocca di Roma.\nIl palazzo, che ospitava la collezione etnografica-missionaria del Museo borgiano, poi passata in Vaticano, \u00e8 attualmente visitabile previo accordo.\nAll'interno si trova ancora la Cappella dei Re Magi, sempre del Borromini.\nNel palazzo \u00e9 presente un museo dove sono esposte opere per la maggior parte inedite, tra le quali uno straordinario \"Diluvio Universale\" di Salvator Rosa, due splendide vedute della \"Campagna romana\" di Jan Frans van Bloemen, detto l\u2019Orizzonte, un importante \"Romolo e Remo\" di Marco Tullio Montagna, una splendida \"Annunciazione\" attribuita al fiammingo Denijs Calvaert, la spettacolare \"Pentecoste\" di Corrado Giaquinto, un \"San Giorgio\" del Guercino e ritratti firmati e datati da Anton von Maron e Antonio Canova.\nNel 2010 il palazzo si \u00e8 trovato al centro delle cronache giudiziarie perch\u00e9 il cardinale Crescenzio Sepe, prefetto di propaganda Fide dal 2001 al 2006, \u00e8 stato iscritto al registro degli indagati dalla Procura di Perugia, insieme all'ex ministro dei trasporti Pietro Lunardi, per dei sospetti e delle incongruenze riguardanti la manutenzione della facciata del palazzo in Piazza di Spagna. Le indagini sono ancora in corso."}
{"id": "296908", "revid": "51450498", "url": "https://it.wikipedia.org/wiki?curid=296908", "title": "Farfalla (nuoto)", "text": ""}
{"id": "296914", "revid": "118768979", "url": "https://it.wikipedia.org/wiki?curid=296914", "title": "Giuliano Boursier", "text": "Biografia.\nL'incontro tra Giuliano Boursier e la musica si colloca a Napoli ed incomincia quando Giuliano ha soltanto due anni e strimpella sul pianoforte di casa con un entusiasmo ed un impegno che facevano intuire che la musica sarebbe stata la sua passione. \nA quattro anni incominciano i primi saggi all'asilo e prima ancora di sapere leggere e scrivere. Giuliano incomincia fin da quella tenera et\u00e0 le prime lezioni private di pianoforte. A dieci anni entra nel Conservatorio di Napoli per \u201corecchio assoluto\u201d ed incomincia il periodo pi\u00f9 intenso degli studi di pianoforte e composizione fino al loro completamento.\nCon la solida preparazione musicale acquisita negli anni dell'infanzia e dell'adolescenza, Giuliano Boursier approda nei locali di musica dal vivo come cantante e musicista, molto apprezzato per il virtuosismo sulle tastiere, rivelando nel contempo spiccate attitudini nel campo dello spettacolo: organizzazione ed animazione di spettacoli, direzione artistica di club, partecipazione a programmi radiofonici.\nSi \u00e8 precisata sempre meglio l'attivit\u00e0 di compositore, autore ed arrangiatore, nonch\u00e9 di consulente per cantautori, cosicch\u00e9 Giuliano Boursier intraprende la strada della produzione e quindi la realizzazione di prodotti per i giovani aspiranti a Sanremo o ad altre manifestazioni canore, coniugandola con un'attivit\u00e0 di management e di promozione.\nDopo un periodo di live all'estero come turnista pianista e tastierista, nel 1996-2001 la sua attivit\u00e0 si \u00e8 meglio definita con la costituzione della Sunrise Music Production, per attivit\u00e0 di produzione discografica (oltre che marchio di etichetta indipendente) e della Sunrise Promotion per attivit\u00e0 di management e promozione.\nDopo le prime produzioni con la propria etichetta, dal 2002 fino ad oggi, nascono le collaborazioni con le Major e le etichette indipendenti: Sony Music, Virgin, Sugar, Emi, Bmg e altre. Buona parte dei prodotti usciti dalla Sunrise Music Production hanno avuto successo, suscitando l'attenzione e l'entusiasmo degli operatori del settore.\nNegli stessi anni Giuliano Boursier ha costituito la casa editrice BOURSIER PUBLISHING (poi divenuta BOURSIER s.r.l.), gestita dalla Warner Chappell Music Italiana: la casa editrice ha avuto un catalogo editoriale con tutti i maggiori successi prodotti. \nA partire dal 2002 l'attivit\u00e0 di Giuliano Boursier come produttore, arrangiatore, compositore, autore e, last but no least, Talent Scout come nel caso di Luca Dirisio ha assunto contorni sempre pi\u00f9 netti con i successi che spesso sono arrivati in top ten, e a volte primi in classifica, in diversi paesi del mondo. Tra le produzioni e le collaborazioni pi\u00f9 importanti ricordiamo: Luca Dirisio, Daniele Stefani, Roberto Angelini, Mod\u00e0, Gatto Panceri, Riccardo Fogli, Ivana Spagna, Loredana Bert\u00e8, Tullio De Piscopo, Silvia Aprile, Luna Di Nardo, Neo, Beppe Stanco, Iaya, Donato Santoianni, Gabriella Ferrone e tanti altri\u2026\nGiuliano Boursier ha partecipato anche ad alcune edizioni del Festival di Sanremo in veste di direttore d'orchestra accompagnando alcuni dei suoi artisti tra cui: Luca Dirisio, Daniele Stefani, Mod\u00e0 etc...\nHa partecipato inoltre in giuria a moltissimi concorsi canori in tutta Italia, anche televisivi.\nTra gli ultimi artisti che Giuliano Boursier ha scoperto e che sta seguendo sia come produttore che come personal manager \u00e8 Donato Santoianni. Nell'arco di un paio di anni di lavoro insieme, Donato ha partecipato a Sanremolab 2009 arrivando tra gli 8 finalisti e ha partecipato a tutte le puntate della terza edizione di \"\u201cTi lascio una canzone\u201d\" su Rai Uno in prima serata. Inoltre Giuliano ha chiuso un contratto discografico per Donato con la Warner Music approdando all'uscita del suo primo EP \u201cSwinging Pop\u201d il 25/05/2010. Donato sta gi\u00e0 partecipando a grandi eventi come i \"WIND MUSIC AWARD 2010\" all'arena di Verona e il MOA a Como.\nNel settembre 2010 Giuliano Boursier partecipa come docente produttore ad Area Sanremo 2010.\nA Novembre 2010 cede la Sunrise per continuare il suo lavoro da produttore indipendente lasciando in eredit\u00e0 Gabriella Ferrone scoperta dallo stesso nel 2008. Infatti in questi due anni, con Gabriella, Giuliano crea un mondo R&amp;B e le affida una tra le sue migliori composizioni nel genere:\u201cUn pezzo d'estate\u201d . \nGabriella partecipa con lo stesso brano ad Area Sanremo 2010 e supera tutte le selezioni fino ad essere scelta per il Festival di Sanremo 2011 nella sezione giovani.\nNel 2011 crea Music Ahead, la nuova etichetta indipendente e trasferisce gli studi a Vergiate in provincia di Varese. Da questo momento Giuliano Boursier produce , arrangia e segue molti artisti emergenti seguendoli anche come management.\nPochi anni dopo nascer\u00e0 l'azienda Ahead of Time che rappresenter\u00e0 l'esperienza ultra ventennale del produttore Giuliano Boursier. Infatti Ahead of Time oltre ad includere Music Ahead (etichetta discografica ed editoriale), gestisce Management Ahead (Artists Management), Events Ahead (produzioni eventi), Marketing Ahead (Content Marketing sia riferito agli artisti che alle aziende). "}
{"id": "296915", "revid": "275648", "url": "https://it.wikipedia.org/wiki?curid=296915", "title": "Gino Pistoni", "text": "Biografia.\nLuigi Pistoni nacque a Ivrea, il 25 febbraio 1924, da Dante e Maria Ferrando. Inizi\u00f2 gli studi presso le scuole elementari dell'Opera Pia Morena, gestita dalle Suore di Carit\u00e0 dell'Immacolata Concezione. Prosegu\u00ec al Collegio \"Giusto Morgando\" di Cuorgn\u00e8, retto dai padri Salesiani, ove frequent\u00f2 le prime tre classi del Ginnasio. Termin\u00f2 gli studi al Collegio San Giuseppe di Torino, diretto dai Fratelli delle Scuole Cristiane, diplomandosi ragioniere.\nGino si fece conoscere ed apprezzare per il suo impegno costante negli studi e nei doveri umani e cristiani, per le attivit\u00e0 sportive e per la cura scrupolosa della propria formazione religiosa.\nNel 1942 ebbe una vera svolta per la sua vita, entrando nelle file dell'Azione Cattolica della citt\u00e0 di Ivrea. In associazione conobbe figure eminenti nella formazione della giovent\u00f9, sacerdoti e laici, che gli furono guida ed assistenti, nella sua attivit\u00e0 di giovane impegnato a mettere in pratica il triplice motto dell'AC: Preghiera, Azione, Sacrificio.\nL'8 febbraio 1944 ad Angelo Aira, dell'AC, scriveva: \"\"Se il Signore ti ha chiamato, non rigettare la sua Grazia, ma rispondi generoso all'appello divino\".\" Un assistente che lo conosceva bene, don Meaglia, scrisse di lui: \"\"\u00c8 un giovane che ha saputo rispondere generosamente al primo impulso della Grazia, dire di s\u00ec a Cristo che gli passava accanto\".\"\nIn occasione del suo ingresso nella \"Societ\u00e0 Operaia del Getsemani\", movimento spirituale di dedizione all'Apostolato fondato da Luigi Gedda all'interno dell'AC, Gino Pistoni scrisse questa preghiera che doveva rimanere segreta: \"\"Il mio cuore oggi eleva a Te, o Signore, un inno di lode e di ringraziamento per le molteplici e sublimi grazie che visibilmente mi hai elargito in abbondanza in questi ultimi anni. Ti ringrazio di avermi chiamato, due anni fa, a far parte dell'Azione Cattolica e di aver dato alla mia vita, prima di allora veramente vuota, uno scopo che la rendesse degna di essere vissuta... Ti chiedo la grazia di dividere con Te le sofferenze del Getsemani; accettale benigno e dammi la forza di sopportarle in espiazione dei peccati miei e dell'umanit\u00e0 intera. Concedimi inoltre la grazia necessaria per vivere una vita interamente e profondamente cristiana, tutta dedita al Tuo servizio e alla salvezza delle anime. Amen\".\"\nEra segretario diocesano della Giovent\u00f9 Italiana di Azione Cattolica.\nLa resistenza.\nNei giorni terribili della seconda guerra mondiale, girava in bicicletta per i vari circoli giovanili e, come tanti altri giovani d'Azione Cattolica, avvert\u00ec la necessit\u00e0 di servire la causa della giustizia e della libert\u00e0, entrando cos\u00ec in una formazione partigiana, non facendo questa scelta per passione di guerra, n\u00e9 per un particolare odio verso i nemici, ma solo per partecipare alla Resistenza agli invasori e per la difesa dei diritti delle popolazioni occupate. Fra i partigiani mantenne sempre un contegno lineare e irreprensibile, in coerenza con i suoi principi cristiani, suscitando stima e rispetto anche in chi si riteneva non credente.\nAll'inizio del 1944 gli pervenne la chiamata alle armi della Repubblica di Sal\u00f2. Pistoni si present\u00f2 al Distretto di Ivrea e prest\u00f2 servizio militare dal 30 aprile al 26 giugno del 1944. Il 20 giugno 1944 entr\u00f2 a far parte, col nome di battaglia di \u201cGinas\u201d, di una Brigata della 7\u00aa Divisione Garibaldi e si diede alla macchia..\nAtto eroico.\nIl 25 luglio 1944, durante un attacco tedesco delle SS nella bassa Valle del Lys, mentre gli altri partigiani fuggivano, egli si attard\u00f2 a soccorrere un soldato tedesco ferito a Tour d'H\u00e9r\u00e9raz, venendo colpito da una scheggia di mortaio, che gli recise l'arteria femorale. Rest\u00f2 nella pi\u00f9 completa solitudine a dissanguarsi e a consumare la sua agonia, compiendo con le residue capacit\u00e0, prima di spirare, un vero atto di fede: con le dita intrise di sangue, scrisse sulla tela del tascapane un messaggio-testamento rimasto unico nella storia della Resistenza \"\u201cOffro la mia vita per l'Azione Cattolica e per l'Italia, W Cristo Re\u201d\".\nIl suo cadavere venne ritrovato quattro giorni dopo con accanto, macchiato di sangue, il \u2018Piccolo Ufficio della Madonna\u2019; il funerale si tenne in forma privata a causa della guerra; ma la fama della sua santit\u00e0 si estese subito e il suo testamento di sangue, divenne oggetto di scritti di Dirigenti d'Azione Cattolica dell'epoca.\nIl cippo funebre posto nel luogo della morte, al km 3.6 della S.R. 44, all'inizio di uno spiazzo sul bordo destro della strada poco dopo la galleria, cos\u00ec ricorda il sacrificio di Gino Pistoni: \"\u201cSu queste rocce dove oggi \u00e8 gioia e libert\u00e0 nel tragico mattino del 25 luglio 1944 recisi dal lampo di colpi mortali reclinavano nella morte i venti anni di GINO PISTONI fedele al precetto divino che non esiste amore pi\u00f9 grande di chi d\u00e0 la vita per un amico egli donava la sua per il nemico e sull'umile sacco testimone di nobile lotta col sangue ardente scrisse ITALIA e come fuoco incise VIVA CRISTO RE\u201d\".\nDedicazione.\nNel 1945 il Comune di Ivrea gli intitol\u00f2 lo Stadio comunale e una piazza della citt\u00e0.\nLa Diocesi di Ivrea acquist\u00f2 nel 1951 una casa alpina a Gressoney-Saint-Jean e gliela dedic\u00f2. La struttura \u00e8 tuttora in funzione come centro di formazione e ricreazione per i giovani e le famiglie.\nIl cardinale Tarcisio Bertone, parlando agli assistenti dell'Azione Cattolica, disse: \"\u00c8 Cristo che dona il suo stesso Spirito, che sostiene la nostra volont\u00e0 di bene e ci rende forti contro gli assalti del male. L'eroico giovane di Azione Cattolica, Gino Pistoni di Ivrea, lo aveva capito bene. Prima di morire, ha ancora avuto la forza di scrivere sul suo sacchetto col suo sangue: \"Offro la mia vita per l'Azione Cattolica e per l'Italia. Viva Cristo Re!\"\"\nAnche il Sommo Pontefice Benedetto XVI, ha fatto riferimento a Gino Pistoni durante la visita a Romano Canavese il 19 luglio 2009: \"Il Papa, accompagnato dal segretario particolare monsignor Georg G\u00e4nswein, si \u00e8 inginocchiato ed \u00e8 rimasto qualche minuto in preghiera davanti all'altare maggiore, dove al lato era stata collocata la teca che racchiude il telo scritto con il sangue prima di morire dal servo di Dio, il partigiano Gino Pistoni\".\nCausa di beatificazione.\nNel 1994, a 50 anni dalla sua morte, il Vescovo di Ivrea mons. Luigi Bettazzi avvi\u00f2 la causa di beatificazione. Conclusa la prima fase diocesana, Gino Pistoni \u00e8 stato dichiarato Servo di Dio e dal 1999 la causa prosegue presso la Congregazione per le Cause dei Santi."}
{"id": "296917", "revid": "110157", "url": "https://it.wikipedia.org/wiki?curid=296917", "title": "Campionato mondiale di pallamano femminile 2005", "text": "Il campionato mondiale di pallamano femminile 2005 \u00e8 stato la diciassettesima edizione del massimo torneo di pallamano per squadre nazionali femminili, organizzato dalla International Handball Federation (IHF). Il torneo si \u00e8 disputato dal 5 al 18 dicembre 2005 in Russia in quattro impianti a San Pietroburgo. Vi hanno preso parte ventiquattro rappresentative nazionali. Il torneo \u00e8 stato vinto per la seconda volta dalla , che in finale ha superato la .\nFormato.\nLe ventiquattro nazionali partecipanti sono state suddivise in quattro gironi da sei squadre ciascuno. Le prime tre classificate accedono al turno principale, nella quale le prime tre dei gironi A e B sono inserite nel girone I, mentre le prime tre dei gironi C e D sono inserite nel girone II. Nella seconda fase ogni squadra porta il risultato ottenuto contro le altre due squadra contro cui ha giocato nel turno preliminare e affronta le altre tre. Le prime due classificate dei due gironi accedono alle semifinali, le terze accedono alla finale per il quinto posto e le quarte alla finale per il settimo posto.\nImpianti.\nIl torneo viene disputato in quattro sedi, tutte a San Pietroburgo.\nStatistiche.\nClassifica marcatrici.\nFonte:.\nPremi individuali.\nMigliori giocatrici del torneo."}
{"id": "296920", "revid": "287204", "url": "https://it.wikipedia.org/wiki?curid=296920", "title": "Internalizzazione", "text": "L'internalizzazione o insourcing (\"approvvigionamento interno\") \u00e8 un termine usato in economia aziendale per indicare il mantenimento di un\u2019attivit\u00e0 all'interno dell'azienda tramite la collaborazione di una societ\u00e0 esterna che garantisca il necessario \"know-how\". \u00c8 in pratica un'esternalizzazione che viene svolta all'interno dell'azienda."}
{"id": "296926", "revid": "119008428", "url": "https://it.wikipedia.org/wiki?curid=296926", "title": "Hockenheim", "text": "Hockenheim \u00e8 una cittadina di abitanti nel Nord-Ovest del Land tedesco del Baden-W\u00fcrttemberg, 20\u00a0km a sud di Mannheim. \u00c8 una delle sei citt\u00e0 pi\u00f9 grandi della Rhein-Neckar-Kreis. \u00c8 internazionalmente famosa come sede dell'Hockenheimring, circuito per automobilismo e motociclismo sede del Gran Premio di Germania di Formula 1."}
{"id": "296927", "revid": "1149807", "url": "https://it.wikipedia.org/wiki?curid=296927", "title": "Lich", "text": "Il termine lich deriva dalla parola in inglese antico \"l\u012bc\", \"cadavere\". La parola \u00e8 entrata nel vocabolario del fantasy moderno con diverse accezioni specifiche, tutte riferibili a qualche forma di creatura non-morta dotata di poteri magici. Uno dei primi usi del termine nella letteratura fantasy si trova nell'opera di Clark Ashton Smith (\"Empire of the Necromancers\"); fu invece nel contesto del gioco di ruolo \"Dungeons &amp; Dragons\" che \"Lich\" fu per la prima volta utilizzato per indicare un particolare genere di creatura non-morta (e quindi non in senso generico). \nI lich nel fantasy.\nIn \"Dungeons &amp; Dragons\", e in molte altre ambientazioni fantasy ispirate al gioco, un lich \u00e8 un mago, o pi\u00f9 in generale un incantatore, che ha ottenuto l'immortalit\u00e0 attraverso la magia nera trasformandosi in un non-morto, ma ha conservato la propria volont\u00e0 e i propri poteri magici. Durante questo processo, il lich perde la sua anima, che deve essere conservata in uno speciale recipiente chiamato filatterio. Distruggere il filatterio di un lich \u00e8 l'unica maniera di uccidere questa creatura: la distruzione del suo corpo fisico, infatti, porter\u00e0 semplicemente il lich a un processo di \"ringiovanimento\", ovvero di creazione di un nuovo corpo dopo un determinato periodo di tempo.\nIn Dungeons &amp; Dragons e in molte sue ambientazioni i lich sono fra le creature pi\u00f9 potenti e malvagie; persino alcuni d\u00e8i sono stati lich in passato. Un lich che abbia vissuto molto a lungo pu\u00f2 diventare un semilich (o Demilich), una creatura ancora pi\u00f9 potente ed esoterica, capace di viaggiare attraverso i \"piani dell'esistenza\". Questo gli \u00e8 possibile grazie alle \"gemme dell'anima\", dei cristalli in cui il Demilich pu\u00f2 intrappolare le anime degli esseri viventi e adoperarle come vere e proprie \"batterie\" per alimentare i suoi poteri quasi divini. Da notare che in D&amp;D sono presenti anche lich \"benevoli\" che hanno accettato un destino come morti viventi per perseguire un obiettivo.\nFra le altre ambientazioni fantasy che hanno adottato la figura di lich sulla scorta di quella di D&amp;D si possono citare numerosi videogiochi: \"NetHack\", \"Darksiders II\", \"Guild Wars\", ' e ', ', ', le serie di \"Might and Magic\", \"Final Fantasy\", \"Ultima\", \"The Elder Scrolls,\" \"Enter The Gungeon\" e '. Fra i giochi di ruolo in cui compaiono i lich ci sono contano ', \"Warhammer Fantasy Roleplaying\" e \"Shadowrun\". Anche nella letteratura i lich ispirati a D&amp;D contano numerose apparizioni: tra le altre, quella in \"Perdido Street Station\" di China Mi\u00e9ville (dove sono definiti \"t\u00e0nati\"), nel \"Conan and the Sorcerer\" di Andrew J. Offutt (parodia del 1978 dei romanzi di Conan), e nella serie \"Rise to Heaven\".\nDa ricordare anche Skeletor, antagonista della fortunata serie d'animazione e fumetti \"Masters of the Universe\" che \u00e8 effettivamente uno stregone non-morto, ovvero un Lich, anche qui mai chiamato in tal modo. Anche due film d'animazione hanno come antagonista un Lich. Il primo \u00e8 il classico della Walt Disney \"Taron e la pentola magica\", l'altro invece \u00e8 un film della 20th Century Fox \"Anastasia\".\nNel primo il tirannico re di Prydain il \"Re Cornelius\", mostrato come un ibrido tra uno scheletro e un demone, \u00e8 un Lich dotato di enormi poteri oscuri con l'obiettivo di impossessarsi della \u201cPentola Magica\u201d per creare un esercito di guerrieri immortali infondendo la vita nei cadaveri dei secoli passati. Il suo piano riesce ma alla fine del film viene sconfitto dalla stessa magia che aveva cercato di dominare essendone assorbito. Inspiegabilmente non mostra di avere nessun filatterio in cui conserva la sua anima.\nNel film del 1997, \"Anastasia\", l'antagonista \u00e8 \" Rasputin\" un sacerdote che \u00e8 diventato un Lich dopo aver fatto un patto con il Diavolo per distruggere la famiglia Romanov. Diversamente dal lich della Disney, Rasputin mostra di avere un filatterio in cui tiene la sua anima e che \u00e8 anche la chiave dei suoi poteri oscuri. Quando all'inizio del film affoga sotto il ghiaccio, non ringiovanisce ma viene in seguito mostrato rimasto tale com'era nell'aspetto fisico solo indebolito dal tempo (probabilmente perch\u00e9 il suo corpo non \u00e8 stato distrutto), inoltre, non ritorna sulla terra, ma, rimane intrappolato in un limbo sospeso tra la terra e l'aldil\u00e0, dal quale riesce a fuggire solo dopo essere rientrato in possesso dei suoi poteri e dopo aver capito che deve uccidere personalmente l'unico membro sopravvissuto della famiglia Romanow. Il suo filatterio \u00e8 un reliquiario dal quale fuoriescono dei piccoli spiriti verdi simili a demoni. Alla fine del film viene definitivamente sconfitto da Anastasia che distrugge il suo reliquiario dopo aver capito che esso \u00e8 l'unica cosa capace di tenerlo in vita.\nAnche nella serie animata \"Adventure Time\" il Lich \u00e8 uno stregone immortale intrappolato in un guscio di ambra e liberato da una lumaca posseduta dai suoi poteri oscuri e maligni.\nNella serie Square-Enix \"Final Fantasy\", Lich \u00e8 il boss custode del potere del tempio della terra, rinato dopo la morte. In \"Final Fantasy XII\" il Lich, come dice il bestiario del gioco stesso, \u00e8 un non-morto la cui violenza \u00e8 direttamente proporzionale alle opere di carit\u00e0 che ha fatto nella vita terrena."}
{"id": "296929", "revid": "125301355", "url": "https://it.wikipedia.org/wiki?curid=296929", "title": "Seleuco IV", "text": "Seleuco fu obbligato dai problemi finanziari dello stato, in parte a causa dall'indennizzo della guerra a Roma, stabilito con la pace di Apamea del 188 a.C., a mantenere una politica ambiziosa e venne cos\u00ec assassinato dal suo ministro Eliodoro.\nL'erede al trono Demetrio I Sotere, figlio di Seleuco, venne trattenuto a Roma come ostaggio e si impadron\u00ec cos\u00ec del regno il fratello minore di Seleuco, Antioco IV Epifane, anche se un figlio di Seleuco, anch'egli di nome Antioco, divenne formalmente capo dello stato per alcuni anni finch\u00e9 venne fatto assassinare da Antioco."}
{"id": "296944", "revid": "120088148", "url": "https://it.wikipedia.org/wiki?curid=296944", "title": "Matteo Giulio Bartoli", "text": "Biografia.\nLaureato all'Universit\u00e0 di Vienna e docente di Glottologia all'Universit\u00e0 di Torino dal 1908 fino alla sua morte, avvenuta nel 1946, divenne famoso per i suoi contributi nel campo della geografia linguistica, in particolare per le sue quattro norme sulle aree geografiche. Collabor\u00f2 all'Atlante Linguistico Italiano e fu docente di Antonio Gramsci. Bartoli, influenzato molto dal suo maestro Meyer-L\u00fcbke e da alcune teorie di Croce e Vossler, s'interess\u00f2 molto alla dialettologia italiana, disciplina allora emergente e metodologicamente all'avanguardia, e scrisse lavori sul dialetto dalmatico, tra cui \"Das Dalmatische\" (1906) .\n\u00c8 sepolto nel Cimitero monumentale di Torino.\nLe quattro norme di Bartoli.\nLe norme che hanno reso celebre Bartoli sono state fissate grazie ai suoi ragionamenti sull\"'Atlante Linguistico Francese\" di Gilli\u00e9ron, e sono le seguenti:\nSolitamente nelle aree isolate (e quindi meno esposte al commercio, e alla comunicazione) si trova una forma linguistica anteriore: ne \u00e8 clamoroso esempio l'Islanda, che adotta una forma di linguaggio molto simile al norreno antico.\nEsempio:\nitaliano: \"cena\" [\u02a7ena] &gt; sardo: \"cena\" [kena]\nLa Sardegna \u00e8 un'area isolata, e mantiene la pronuncia velare di c + i/e ([ki], [ke])\nSolitamente nelle aree laterali si conserva una fase pi\u00f9 antica rispetto a quella presente nelle aree intermedie.\nEsempio:\nlatino: \"circus\" (forma pi\u00f9 antica) &gt; spagnolo1: \"cerco\" / rumeno1: \"cerc\"\nlatino: \"circulus\" (forma pi\u00f9 recente) &gt; italiano: \"cerchio\"\n1Spagna e Romania furono aree laterali dell'Impero Romano\nSolitamente nell'area maggiore si conserva una fase pi\u00f9 antica rispetto a zone pi\u00f9 ristrette.\nEsempio:\nlatino: \"et\" (forma pi\u00f9 antica) &gt; francese: \"et\" / Italiano: \"e\"\nlatino: \"sic\" (forma pi\u00f9 recente) &gt; rumeno: \"\u015fi\"\n\"Questa regola vale solo se l'area non \u00e8 troppo esposta\"\nNelle zone in cui la lingua \u00e8 arrivata pi\u00f9 tardi, tende a conservarsi la fase pi\u00f9 antica.\nEsempio:\nlatino: \"ed\u0115re\" &gt; spagnolo2: (\"comedere\") &gt; \"comer\"\nIn italiano il verbo si \u00e8 perso a favore del tardo latino \"manducare\" (\"mangiare scompostamente\")\nLatino: \"manduc\u0101re\" &gt; Italiano: \"mangiare\"\n2In Spagna, area laterale dell'Impero Romano, il latino fu ovviamente portato dopo rispetto all'Etruria, culla dell'italiano."}
{"id": "296946", "revid": "31685", "url": "https://it.wikipedia.org/wiki?curid=296946", "title": "Matteo Bartoli", "text": ""}
{"id": "296970", "revid": "122797675", "url": "https://it.wikipedia.org/wiki?curid=296970", "title": "Peso corporeo umano", "text": "Il peso corporeo umano \u00e8 determinato dalla massa di tessuti, di organi e di liquidi nel sistema. Il peso corporeo, o meglio lo spostamento del peso corporeo oltre i limiti ideali (peso forma). Il peso corporeo \u00e8 uno dei dati pi\u00f9 importanti della fisiologia e della patologia dell'uomo e degli animali, desunto dalla determinazione, mediante la bilancia, del peso del corpo privo di vesti. Introdotto nella pratica medica come mezzo per riconoscere lo stato fisiologico e patologico dell'uomo da Santorio Santori, fornisce oggi la base di ogni ricerca sullo stato funzionale dell'organismo\nUn primo indicativo \u00e8 dato dalla statura: il peso si sviluppa approssimativamente in proporzione al cubo della statura.\nIl secondo indicativo \u00e8 dato dalla quantit\u00e0 di liquidi ritenuti. Questa dipende essenzialmente da ormoni (ADH, aldosterone) e dal funzionamento del sistema linfatico.\nIl terzo indicativo \u00e8 dato dalle scorte energetiche (grasso bianco) che un organismo ha accumulato. La quantit\u00e0 di grasso dipende dalla quantit\u00e0 di cellule lipidiche (adipociti) che possiede al momento e dal loro riempimento. A seconda del regime alimentare seguito possono riempirsi o svuotarsi, mentre \u00e8 ormai assodato che in et\u00e0 adulta non vengono generate nuove cellule lipidiche (adipociti).\nDeterminanti del peso corporeo.\nFattori determinanti che influenzano il peso corporeo umano: \nA oggi non \u00e8 affatto chiara l'importanza dei vari fattori sul peso; da alcuni si sostiene che il ruolo principale \u00e8 dato da fattori ormonali, ma la maggioranza dei ricercatori \u00e8 propensa a credere che una cattiva alimentazione e la mancanza di attivit\u00e0 fisica siano i maggiori responsabili dell'incremento ponderale.\nNormopeso, sovrappeso, obesit\u00e0, sottopeso.\nIl peso \u00e8 correlato a indici di mortalit\u00e0 e morbilit\u00e0 per diverse patologie qualora risulti troppo distante dal proprio peso forma. Valori intorno al peso forma fanno parte del range di normopeso, mentre un difetto in negativo si definisce \"sottopeso\", ed i difetti in positivo sono noti come \"sovrappeso\" (eccesso moderato) o \"obesit\u00e0\" (eccesso notevole). \nAltri studiosi utilizzano tabelle come quella dell'OMS che sotto riportiamo. In ogni caso, sembra prendere sempre pi\u00f9 piede la strada di valutare il peso corporeo in relazione alla qualit\u00e0 della vita del soggetto, con particolare riferimento alla diminuzione del rischio di malattie croniche pi\u00f9 o meno invalidanti.\nSottopeso.\nSi definisce \"sottopeso\" un individuo con un IMC &lt; 18,5. Con un IMC superiore a 17,5 si \u00e8 in una situazione di sottopeso lieve, tra 16 e 17,5 sottopeso moderato, mentre sotto i 16 kg/m^2 \u00e8 grave si va generalmente in inedia. A livello sanitario, il sottopeso \u00e8 indice o di una troppo esigua massa grassa, con conseguente indebolimento delle difese immunitarie e della salute in generale, oppure la massa grassa \u00e8 nella norma ma si ha una muscolatura e/o ossatura troppo gracile e debole (soggetti sedentari e/o magri costituzionali). Gli individui dall'ossatura piccola (longilinei, di esile costituzione fisica) hanno di conseguenza un peso corporeo pi\u00f9 basso della media e rientrano ancora nella norma finch\u00e9 mantengono un IMC intorno a 18. In casi di magrezza costituzionale o di generale sottopeso di moderata entit\u00e0 \u00e8 sufficiente una dieta ipercalorica e sana associata ad un'attivit\u00e0 fisica volta ad aumentare la massa muscolare (ad es. sollevamento pesi in palestra). \nI casi di sottopeso grave sono invece molto pi\u00f9 critici e richiedono un immediato intervento medico poich\u00e9 dipendono da cause importanti quali disturbi alimentari o psicologici (es. anoressia) o tossicodipendenza e alcolismo.\nAltrettanto seria \u00e8 la condizione di individui che, senza diete dimagranti o aumento dell'attivit\u00e0 fisica, iniziano a perdere gradualmente peso (chiaro sintomo di malattia).\nSovrappeso.\nSi parla di \"sovrappeso\" quando il peso corporeo di un individuo \u00e8 moderatamente al di sopra del suo peso-forma, indicando una moderata quantit\u00e0 di grasso in eccesso. Generalmente si definisce in sovrappeso un individuo con 25&lt;IMC&lt;30, tuttavia questo metodo non \u00e8 accurato per chi ha una sviluppata massa muscolare, poich\u00e9 risulterebbe in sovrappeso pur avendo uno sviluppo dei muscoli pi\u00f9 elevato rispetto a quello del grasso, dato che i muscoli hanno un'alta densit\u00e0 e aumentano il peso corporeo. \nFinch\u00e9 \u00e8 lieve, il sovrappeso non \u00e8 un problema per la persona, non ha impatto sulla salute generale e si pu\u00f2 facilmente risolvere aumentando l'attivit\u00e0 fisica o controllando la dieta, senza tuttavia intraprendere diete ipocaloriche o regimi troppo rigidi; infatti un dimagrimento eccessivo o scriteriato (che fa perdere molti muscoli e poco grasso) risulta molto pi\u00f9 dannoso del lieve sovrappeso, che non crea rischi per la salute. Diversamente un sovrappeso importante inizia a essere pericoloso perch\u00e9 inizia a sovraccaricare di lavoro l'apparato cardiovascolare, innalzando il lavoro della pompa cardiaca e di conseguenza dei vasi sanguigni, ed \u00e8 un serio campanello d'allarme per il rischio dell'obesit\u00e0 di I classe. Per valutare correttamente il grado di sovrappeso \u00e8 meglio calcolare, unitamente all'IMC, la percentuale di massa grassa, per esaminare quanto grasso di troppo c'\u00e8 effettivamente nel corpo e prendere gli opportuni provvedimenti.\nObesit\u00e0.\nL'obesit\u00e0 \u00e8 una condizione clinica caratterizzata da un peso corporeo molto al di sopra dei valori normali, dovuto ad una elevatissima presenza di grasso; l'IMC degli obesi \u00e8 superiore a 30 kg/m^2. In psicologia pu\u00f2 essere classificata come disturbo dell'alimentazione. Sono comunque importanti anche il fattore circonferenziale (&gt; 1.1) , gli sbalzi di peso (&gt; +/- 10% all'anno) e la percentuale di grasso corporeo.\nDopo averne chiarito le cause, si tentano di modificare le condizioni psicosociali che hanno eventualmente portato alla stessa, e di ridurre e controllare il peso attuale, cosa che con gli anni abbassa il rischio cardiovascolare. \nL'obesit\u00e0 (a seconda della sua entit\u00e0) aumenta il rischio di diabete, ipertensione, ipercolesterolemia, infarto, ictus e molti altri problemi di salute; per il trattamento pi\u00f9 appropriato \u00e8 indispensabile consultare un medico specializzato, che in genere consiglia dieta e attivit\u00e0 fisica se l'obesit\u00e0 \u00e8 moderata (IMC entro 35 kg/m^2), altrimenti se il disturbo \u00e8 di maggiore gravit\u00e0 si pu\u00f2 ricorrere anche ad interventi chirurgici come la liposuzione.\nPeso corporeo e mortalit\u00e0.\nLa mortalit\u00e0 \u00e8 minima con un indice di massa corporea IMC (BMI) tra 21 e 28 kg/m2. Lancet 2006"}
{"id": "296975", "revid": "30610", "url": "https://it.wikipedia.org/wiki?curid=296975", "title": "Malachia (profeta)", "text": "Malachia \u00e8 l'ultimo dei profeti minori dell'Antico Testamento; autore del \"Libro di Malachia\", sarebbe vissuto attorno al V secolo a.C..\n\"Libro di Malachia\".\nIl suo libro profetico \u00e8 l'ultimo di quelli dei Profeti minori, sia per la tradizione ebraica, secondo la quale Malachia \u00e8 appunto il \"sigillo dei profeti\", che secondo quella cristiana. Si compone di sei brani costituiti sullo stesso tipo; Jahv\u00e9, o il suo profeta, lancia un'affermazione, che \u00e8 discussa dal popolo o dai sacerdoti e che \u00e8 sviluppata in un discorso in cui si alternano minacce e promesse di salvezza. Sono soprattutto due i temi che lo riguardano: le colpe culturali dei sacerdoti e dei fedeli e lo scandalo dei matrimoni misti e dei divorzi.\nQuasi del tutto assenti sono i dati biografici del profeta Malachia che sembra essere appartenuto alla trib\u00f9 di Zabulon ed essere nato a Sofa. Sarebbe vissuto dopo la ricostruzione del tempio di Gerusalemme nel 520 a.C., quindi al ritorno dall'esilio babilonese del 538 a.C. Erano da poco scomparsi i profeti Aggeo e Zaccaria. In questo libro infatti si accusa quanto si sia svuotato di significato religioso la celebrazione dei riti del tempio. In tal senso la voce del profeta Malachia denuncia l'esteriorit\u00e0 priva di interesse reale. Egli invita i fedeli a saper attendere l'incontro con il Signore. Infatti il libro termina con una visione escatologica che annuncia la venuta di un messaggero del Signore che discerner\u00e0 gli empi dai fedeli; in questa si vede una profezia della venuta di Giovanni Battista.\nMalachia \u00e8 venerato come santo dalla Chiesa cattolica e celebrato il 18 dicembre."}
{"id": "296981", "revid": "1884888", "url": "https://it.wikipedia.org/wiki?curid=296981", "title": "Fenazina", "text": "La fenazina \u00e8 un composto eterociclico con formula C6H4N2C6H4. Cristallizza in aghi gialli scarsamente solubili in alcol.\nViene sciolta dall'acido solforico formando una soluzione colore rosso intenso. \u00c8 una dibenzodiazina preparata per ossidazione della diidrossifenazina.\nLa fenazina \u00e8 il componente principale per la preparazione dei coloranti azinici."}
{"id": "296986", "revid": "124123", "url": "https://it.wikipedia.org/wiki?curid=296986", "title": "Charles Chevalier", "text": "Fu anche artigiano di strumenti per dagherrotipia e microscopi.\nFiglio di Jacques Louis Vincent (1771-1841), lavor\u00f2 nell'azienda del padre, la \"Chevalier\", insieme al quale progett\u00f2 e realizz\u00f2 numerosi apparecchi ottici, tra cui la prima lente acromatica realizzata nel 1824 con una lente positiva di tipo crown ed una negativa di tipo flint.\nNel 1830 adott\u00f2 il disegno di Giovanni Battista Amici per realizzare insieme a M. Selligue una serie di microscopi orizzontali. Nel 1834 realizz\u00f2 il primo microscopio acromatico.\nConobbe e forn\u00ec attrezzature a Joseph Nic\u00e9phore Ni\u00e9pce e Louis Daguerre, per il quale realizz\u00f2 l'obiettivo per la prima fotocamera, possedeva una lunghezza focale di 360mm e una luminosit\u00e0 di f/11-f/16.\nIl figlio Louis Marie Arthur Chevalier (1830-1874) prosegu\u00ec l'attivit\u00e0 fino al declino e alla chiusura dell'azienda nel 1889."}
{"id": "297001", "revid": "767487", "url": "https://it.wikipedia.org/wiki?curid=297001", "title": "Nocturnus", "text": "I Nocturnus sono stati un gruppo musicale technical death metal statunitense. La band fu formata nel 1986 a Tampa (Florida) dal bassista Richard Bateman e dal batterista/cantante Mike Browning con i chitarristi Gino Marino e Vincent Crowley.\nBiografia.\nI Nocturnus inizialmente suonavano un classico death metal con la presenza di un tastierista, che risultava unica a quel tempo. Infatti l'impiego delle tastiere nelle band di metal estremo veniva, all'epoca, relegato a mero produttore di tappeti sonori in intro o limitate sezioni caratterizzate da atmosfere tenebrose. Mentre, con i Nocturnus la tastiera ha un ruolo attivissimo e chiave nella composizione dei brani. Un'altra novit\u00e0 assoluta fu l'introduzione di testi fantascientifici. La band registr\u00f2 un demo intitolato Nocturnus, poco prima che Crowley lasciasse la band nel 1988, per cominciare a suonare con gli Acheron. Poco dopo anche Bateman usc\u00ec, per suonare il basso nei Nasty Savage.\nI due vennero rimpiazzati da Mike Davis (chitarra) e da Jeff Estes (basso). Anche Louis Panzer entr\u00f2, nel 1988, a far parte del gruppo come tastierista. Con questa formazione, eccetto Marino che venne sostituito da Sean McNenney, registrarono il disco \"The Key\", che venne pubblicato nel 1991 e vendette oltre 50.000 copie nel mondo. \"The Key\" univa una forte componente tecnica con le tastiere, e questa fu una delle principali ragioni del suo successo. Nel 1992 fu pubblicato \"Thresholds\", a partire dal quale fu aggiunto anche il cantante Dan Izzo. Fu l'ultimo album prima dello scioglimento, avvenuto nel 1993. Subito dopo che l'EP omonimo fu pubblicato dalla Moribund Records.\nNel 2000 il gruppo si riun\u00ec e registro \"Ethereal Tomb\", per poi sciogliersi definitivamente nel 2002.\nNel 2008 gli After Death, l'altra band di Mike Browning, si \u00e8 imbarcata in un tour europeo usando il nome \"Nocturnus\" ed eseguendo pezzi estratti da \"The Key\" e dei primi Morbid Angel (band in cui Browning ha militato dal 1984 al 1986 nelle vesti di batterista/cantante, prima dell'arrivo di David Vincent). Al tour avrebbe dovuto partecipare anche Mike Davis, che per\u00f2 ha rifiut\u00f2 l'invito."}
{"id": "297010", "revid": "1724860", "url": "https://it.wikipedia.org/wiki?curid=297010", "title": "Arredo urbano", "text": "L'arredo urbano \u00e8 uno specifico ambito progettuale e di ricerca che provvede ad attrezzare gli spazi pubblici urbani con manufatti fissi o mobili funzionali, e nel migliore dei casi inseriti in una \"immagine coordinata\" della citt\u00e0.\n\u00c8 materia di studio delle facolt\u00e0 universitarie di architettura, disegno industriale e ingegneria e si occupa delle problematiche e del disegno degli spazi a verde pubblico, della segnaletica e dei dissuasori, dell'illuminotecnica urbana, e in genere di qualsivoglia manufatto a destinazione pubblica che trova collocazione nella citt\u00e0 a complemento del disegno urbanistico e architettonico.\nElementi generali.\nI cartelli con i nomi delle strade identificano le stesse per facilitare il lavoro a persone come postini, personale di emergenza o turisti che hanno bisogno di indicazioni precise e univoche sulla propria posizione.\nLe panchine sono essenzialmente delle sedie che possono alloggiare pi\u00f9 di una persona e solitamente si possono trovare in molte aree pubbliche. Il loro scopo \u00e8 quello di permettere alle persone di riposare o di ammirare un paesaggio stando seduti comodamente.\nI paletti (o \"dissuasori di sosta\") sono dei piccoli pali messi sul bordo delle strade o in punti accuratamente scelti per impedire ai veicoli di posizionarsi su marciapiedi o aree verdi.\nLe buchette per le lettere sono un elemento comune a tutto il mondo, per\u00f2 il loro aspetto cambia a seconda della regione in cui si trovano e della cultura dominante nella regione stessa. Ad esempio nel Regno Unito e in Giappone sono a forma di paletto rotondo; negli Stati Uniti sono dei parallelepipedi rettangolari; in Australia sono dei parallelepipedi di forma rettangolare con il tappo incurvato e di colorazione rossa e gialla; in Italia, invece, sono le familiari cassette completamente rosse che troviamo sui muri degli edifici.\nLe cabine telefoniche erano un oggetto di arredo urbano molto comune fino agli anni novanta, ma ora, a causa della diffusione dei telefoni cellulari, si incontrano meno spesso.\nLe lampade da illuminazione pubblica sono poste sui bordi delle strade, sui marciapiedi e su edifici particolarmente significativi per illuminare tali aree di notte.\nUn altro esempio di elemento di arredo urbano \u00e8 il semaforo, preposto per dare l'avvio al traffico.\nLe strutture per cartelloni pubblicitari sono un altro esempio di arredo urbano. Esse sono dei pannelli, solitamente sorretti da una struttura di pali, che possono venire rivestiti da cartelloni pubblicitari. Vista l'altezza che possono raggiungere tali siti, sono spesso usati per ospitare delle stazioni radio base mascherate.\nI cestini porta rifiuti sono di varie forme e materiali, ma tutti propensi a svolgere un compito molto importante nel tenere la tua citt\u00e0 pulita.\nArredo urbano locale.\nL'arredo urbano in alcuni casi \u00e8 diventato parte determinante dell'identit\u00e0 locale: alcuni oggetti sono associati immediatamente al Paese in cui si trovano abitualmente. Ne sono esempio le cabine telefoniche inglesi, come le cassette delle lettere americane.\nCartelloni pubblicitari e arredo urbano.\nI cartelloni pubblicitari sono parte integrante della cultura della pubblicit\u00e0 europea. La presentazione di tali elementi viene fatta attraverso l'esposizione in grandi pannelli, illuminati anche di notte. Per poter installare questo tipo di pannelli \u00e8 necessario avere una approvazione da parte del comune.\nLa competizione per poter installare la propria pubblicit\u00e0 in queste locazioni \u00e8 molto alta: infatti questo tipo di pubblicit\u00e0 pu\u00f2 arrivare in contatto con molte persone, facendo in modo che le stesse si ricordino della particolare oggetto pubblicizzato e quindi aumentando le possibilit\u00e0 di acquisto.\nLa presentazione di questi poster pubblicitari deve rientrare nella pianificazione urbana della citt\u00e0; queste costrizioni portano al raggiungimento di alcune soluzioni molto interessanti dal punto di vista dei formati e dei contenuti per colpire il pubblico.\nInfrastrutture urbane di comunicazione.\nLe strutture per la comunicazione che compongono l'arredo urbano sono volte a consentire scambio di informazioni tra i cittadini e tra cittadino e amministrazioni pubbliche.\nNel caso di comunicazione a distanza o tele-comunicazione, vi sono in primo luogo le antenne che ci circondano, installate sui tetti o su grandi tralicci: sono questi gli elementi base di una infrastruttura tecnologica che costituisce la rete di telecomunicazioni urbana.\nAlla base di questa rete vi sono tecnologie molto avanzate per la codifica e la trasmissione dei dati. Le strutture urbane ospitano parte di queste tecnologie e vengono definite BTS, ovvero stazione radio base. Esse costituiscono l'interfaccia tra gli utenti, i terminali mobili, e il cuore di gestione della rete (che viene infatti chiamato \u00abcore\u00bb).\nUna parte importante delle stazioni radio base si trova in genere ai piedi delle stesse. Spesso vengono utilizzati \"shelter\" (sale prefabbricate), posti a fianco dei tralicci e delle torri. Questa soluzione permette facile accessibilit\u00e0 per operazioni di manutenzione e possibilit\u00e0 di espansione con il posizionamento di nuovi apparati.\nUn termine ormai diffuso tra gli operatori \u00e8 \u00abco-siting\u00bb, ovvero condivisione dei siti tecnologici tra pi\u00f9 operatori con risparmio dei consumi energetici. Risparmio anche di territorio occupato dalle infrastrutture e riduzione dell'impatto visivo delle stesse. L'idea di condividere le strutture nasce dall'esigenza di aumentare la copertura del territorio, con lo scopo di fornire un servizio pi\u00f9 efficiente e capillare agli utenti. Le nuove tecnologie di trasmissione, infatti, permettono l'installazione di apparati con dimensioni e consumi ridotti e antenne con profili molto efficienti, che diminuiscono i carichi da vento. Da qui la possibilit\u00e0 di ospitare pi\u00f9 operatori all'interno dello stesso sito.\nL'aumentare delle necessit\u00e0 di \u201cinterazione continua, vicina e lontana\u201d in ambito urbano, porta a un parallelo aumento della \u201cdensit\u00e0\u201d delle infrastrutture tecnologiche necessarie a garantire questi \u201cnuovi volumi di comunicazione\u201d. La conseguenza diretta \u00e8 la continua ricerca di nuove soluzioni atte a minimizzare l'impatto ambientale e, al tempo stesso, aggregare diverse funzionalit\u00e0 presso lo stesso sito.\nUn esempio su tutti \u00e8 l'inserimento delle antenne in architetture verticali, moderne torri di acciaio collocabili al centro di piazze, all'interno di zone private o parcheggi. Queste strutture sono veri e propri elementi di design, che consentono il mascheramento dei sistemi radianti, l'inserimento di lampade per l'illuminazione e, in alcuni casi, di display multifunzione. Acquistano quindi un significato nuovo agli occhi dei cittadini: diventando arredo urbano; nuovo elemento decorativo e funzionale in luoghi pubblici. Infrastrutture tecnologiche che per\u00f2 rendono pi\u00f9 accogliente e familiare i luoghi pi\u00f9 vissuti delle nostre citt\u00e0.\nLe stesse strutture possono oltre ad accogliere e mascherare antenne al loro interno, integrare soluzioni di alimentazione ecologiche ad alta efficienza, ospitate magari sulle superfici esterne attraverso rivestimenti in fotovoltaico amorfo."}
{"id": "297019", "revid": "1981325", "url": "https://it.wikipedia.org/wiki?curid=297019", "title": "Lituo (antichit\u00e0)", "text": "Il lituo (in latino \"Lituus\", da \"lit\u00e0re\", offrire sacrifici agli dei per ottenere auspici favorevoli) era uno strumento di culto nell'antica Roma, gi\u00e0 in uso presso popoli come gli etruschi e i latini. Era costituito da un bastone ricurvo in cima. Successivamente l'estremit\u00e0 arcuata assunse una forma a spirale, che si ritrova ancora oggi nel pastorale, il bastone curvo del Vescovo, \nAntica Roma.\nEra usato dagli Auguri per marcare uno spazio rituale nel cielo, creando cos\u00ec un \"templum\". Il passaggio degli uccelli attraverso questo tempio indicava se una determinata azione era gradita agli Dei (\"fas\" o \"nefas\").\nIl lituo era anche usato come simbolo dell'ufficio per il collegio degli Auguri per identificarli come un gruppo sacerdotale.\nEra anche il nome di una tromba della cavalleria romana dalla forma ricurva."}
{"id": "297028", "revid": "287204", "url": "https://it.wikipedia.org/wiki?curid=297028", "title": "Antioco IV", "text": "Biografia.\nGiovinezza e salita al potere.\nMitridate (poi Antioco) era l'ultimo figlio maschio di Antioco III, dunque il pi\u00f9 lontano nella lista di successione. Infatti, mentre il fratello maggiore Antioco veniva investito di cariche importanti come comandante di cavalleria e vicer\u00e9 delle province orientali e al secondo figlio, Seleuco, era stato concesso di governare la Tracia come un dominio personale, a Mitridate non venne affidata nessuna carica pubblica. Tuttavia \u00e8 probabile che abbia accumulato una certa esperienza militare al seguito del padre. In seguito alla Pace di Apamea (188 a.C.) il principe Seleucide fu inviato come ostaggio a Roma, dove fu trattato con onore. Qui fece amicizia con personaggi importanti quali Gaio Popilio Lenate, si appassion\u00f2 agli spettacoli gladiatori e ammir\u00f2 le istituzioni romane. In seguito il figlio di Seleuco IV, Demetrio, lo sostitu\u00ec come ostaggio, dunque fu rilasciato e si trasfer\u00ec ad Atene, dove divenne popolare e gli furono tributati persino dei decreti onorifici.\nNel 175 a.C. arriv\u00f2 l'occasione che lo port\u00f2 al potere: suo fratello Seleuco, allora re in carica, fu assassinato dal primo ministro Eliodoro. Antioco ottenne l'appoggio di Eumene II di Pergamo, che sperava, essendo da diverso tempo diffidente verso i Romani, di installare in Siria un re che li sostenesse contro l'invadenza politica romana. Con il supporto di Pergamo, Antioco uccise Eliodoro e soppresse la congiura: per questo fu chiamato dai Siriani \"Epiphanes\" (\"colui che si manifesta\"), in quanto con la sua manifestazione improvvisa aveva impedito che gli usurpatori prendessero controllo dell'impero. Inizialmente govern\u00f2 come coreggente e tutore di Antioco, figlio del fratello Seleuco IV; in seguito lo fece assassinare e divenne re a tutti gli effetti. Per legittimare ulteriormente la propria posizione, cambi\u00f2 il proprio nome da Mitridate (nome tipicamente orientale) ad Antioco, nome di origine greca tipico dei re Seleucidi. Si preoccup\u00f2 di stipulare subito un trattato di amicizia con i romani.\nLa riorganizzazione del regno.\nUna delle sue prime imprese, riportata dal retore Libanio, fu la spedizione contro i banditi che infestavano la Cilicia. Questi briganti, che avevano il loro quartiere generale nei pressi del Monte Tauro, danneggiavano l'economia della regione, si davano alla pirateria e al commercio di schiavi. Con un'azione decisa, Antioco disperse i banditi, aprendo le strade ai mercanti e contribuendo dunque alla prosperit\u00e0 della regione; gli abitanti gli furono tanto grati da costruire una statua di bronzo in suo onore che lo raffigurava mentre domava un toro, che posero sul Monte Tauro.\nAntioco concepiva infatti un ambizioso progetto di riforma ed espansione del regno, che si concretizz\u00f2 con numerose iniziative sia nella politica interna che in quella esterna. Antioco infatti riprese la politica di fondazione di colonie militari elleniche \"(katoikie)\" per tutto il regno, gi\u00e0 attuata proficuamente dai suoi avi per controllare il territorio e ottenere reclute elleniche da fare combattere nella falange macedone. Sappiamo infatti che fece stabilire numerosi coloni greci a Babilonia (della quale fu considerato come un secondo fondatore), la cui gestione venne affidata al satrapo Timarco (mentre suo fratello Eraclione divenne ministro del tesoro), e che ricostru\u00ec la citt\u00e0 di Charax Spasinu, devastata da un'inondazione, e vi colloc\u00f2 il satrapo Hyspaosines. Tent\u00f2 inoltre di ellenizzare la regione della Giudea, costruendo a Gerusalemme ginnasi e palestre e affidando il sacerdozio a uomini di fiducia, come Giasone, ebreo ellenizzato, affinch\u00e9 gli ebrei si integrassero nella societ\u00e0 ellenica. Infatti in seguito rese Gerusalemme una \"polis\" con gli stessi diritti di una citt\u00e0 ellenica. Abbell\u00ec la citt\u00e0 di Antiochia con uno splendido tempio a Zeus e costru\u00ec un quarto quartiere, popolato dai coloni, chiamandola \"Epiphania\" in proprio onore. Forse a imitazione del senato romano costru\u00ec inoltre un \"Bouleuterion\", ovvero una sorta di \"parlamento\": in questo luogo tutti i consiglieri e i cittadini facoltosi erano convocati per discutere riguardo alla gestione del regno.\nDopo avere riorganizzato il regno e affidato i compiti pi\u00f9 importanti a uomini di fiducia, Antioco cominci\u00f2 a riformare l'esercito, trascurato dal suo predecessore, che non affrontava mai guerre. Innanzitutto introdusse nel regno i giochi gladiatori che aveva ammirato a Roma, comprando a caro prezzo gladiatori o addestrandone di suoi: se inizialmente la popolazione ellenica rimase scandalizzata, non essendo abituata a spettacoli tanto cruenti, molti giovani tuttavia rimasero entusiasti e si appassionarono alle armi e all'arte militare. Inoltre fece addestrare 5000 uomini della sua guardia reale a combattere come legionari romani, equipaggiandoli con cotte di maglia e armi simili a quelle romane. Avendo vissuto per molto tempo a Roma, Antioco dovette aver ammirato e conosciuto a fondo l'arte militare romana, al punto da far s\u00ec che il suo esercito si aprisse a influenze latine. Fece s\u00ec che l'esercito fosse meno dipendente dai mediocri reparti ausiliari offerti dalle satrapie e rafforz\u00f2 invece la falange che divise in \"Calcaspidi\" (scudi di bronzo), \"Creusaspidi\" (scudi d'oro) oltre ai tradizionali \"Argheiraspidi\" (scudi d'argento), affiancandola a reparti specialistici di mercenari come truppe leggere Tracie e fanteria d'assalto celtiche, oltre a rafforzare la gi\u00e0 ottima cavalleria Seleucide. Infine, violando le clausole della Pace di Apamea, costru\u00ec una potente flotta e import\u00f2 i pericolosi elefanti da guerra.\nNonostante queste lucide e brillanti iniziative, il re dimostr\u00f2 subito un carattere stravagante e irrazionale. Infatti il re era solito vagare per la citt\u00e0, in compagnia di due o tre amici, parlando con la gente comune, o andando a discutere di lavori manuali con gli artigiani nelle loro botteghe; era solito regalare ai suoi ospiti pi\u00f9 ricchi giocattoli per bambini o fette di torta, mentre con doni preziosissimi rendeva ricchi dei miserabili. Era famoso per le sue burle: ad esempio, in un bagno pubblico rovesci\u00f2 in testa a un uomo che il giorno precedente aveva detto di invidiare i profumi di cui disponeva il re un intero barile colmo di essenza profumate, che si sparsero sul pavimento, facendo scivolare per terra sia il re che l'uomo, nell'ilarit\u00e0 generale. Aveva fama di essere ubriacone, lussurioso e dedito alle gozzoviglie: queste stranezze gli procurarono il soprannome di \"Epimanes\" (\"il pazzo\"), gioco di parole con il suo titolo di \"Epiphanes\". Tuttavia era anche noto per la generosit\u00e0 dei suoi doni e i finanziamenti per la costruzione di templi e opere pubbliche, che procurarono grande prestigio al regno.\nGuerra con l'Egitto.\nPi\u00f9 tardi Antioco dovette affrontare l'ennesimo capitolo della annosa \"questione della Celesiria\": infatti questa ricca regione, corrispondente all'odierno Libano e alla Palestina, era reclamata sia dai Seleucidi che dai Tolomei, che se la contesero in una lunga serie di guerre dette Guerre siriache. Nel 200 a.C. Antioco il Grande, padre di Epifane, era riuscito finalmente a conquistarla dopo aver sconfitto le forze Tolemaiche nella Battaglia di Panion. I Tolomei non avevano tuttavia abbandonato le loro pretese sulla regione e alla corte di Alessandria i ministri del giovane Tolomeo VI pianificavano di riconquistarla, considerando l'occupazione Seleucide ingiusta e sostenendo che spettasse per diritto dinastico alla dinastia tolemaica. Dunque in Egitto erano in corso preparativi per la guerra imminente. Appena Antioco venne a sapere delle intenzioni dei Tolomei, inizialmente tent\u00f2 di giocarsi la carta diplomatica inviando un ambasciatore di nome Meleagro a Roma per protestare: tuttavia anche Tolomeo mand\u00f2 un legato per giustificare la volont\u00e0 dei Tolomei di rientrare in possesso della Celesiria. Vedendo che la diplomazia non avrebbe portato a molto, nel 170 a.C. Antioco decise di lanciare un attacco preventivo in Egitto.\nGli Egiziani avevano fatto male i loro calcoli: mentre i ministri e comandanti Tolemaici erano del tutto inesperti di faccende militari e circondati da incompetenti, l'esercito riformato e ottimamente organizzato da Antioco diede ottima prova di s\u00e9: infatti la spedizione fu un completo successo. Sconfitti gli Egizi in una prima battaglia, ordin\u00f2 magnanimamente di non massacrarli mentre erano in rotta, ma solo di farli prigionieri. La decisione si rivel\u00f2 lungimirante, in quanto i soldati Egizi presero Antioco in simpatia e cominciarono a disertare. In seguito, violando spregiudicatamente una tregua, Antioco sbaragli\u00f2 l'armata Tolemaica presso Pelusio, divenendo in sostanza padrone d'Egitto. Tuttavia Antioco fu clemente con il giovane Tolomeo VI: quando lo ebbe in suo potere, si accontent\u00f2 che gli venisse pagato un tributo e che i consiglieri che lo avevano convinto a dichiarargli guerra venissero uccisi. Nel frattempo la popolazione di Alessandria, trovando Tolomeo VI incapace di governare, aveva nominato re suo fratello, Tolomeo VIII.\nAntioco promise a Tolomeo VI che lo avrebbe aiutato a riprendersi il trono e lo mise a capo di una sorta di protettorato con capitale Menfi. In realt\u00e0 Antioco sperava che i due fratelli, facendosi la guerra, avrebbero indebolito il regno, rendendolo di fatto un protettorato Seleucide. Tuttavia, quando Antioco torn\u00f2 a casa soddisfatto, i due fratelli, per evitare di diventare meri burattini di Antioco si misero d'accordo per governare assieme, vanificando i piani di Antioco. Nel 168 a.C. Antioco scese inferocito un'altra volta in Egitto, deciso a mettere fine una volta per tutte alla dinastia Tolemaica. Sconfitte ancora le deboli forze nemiche, il Seleucide entr\u00f2 trionfalmente a Menfi dove si fece incoronare re d'Egitto con una cerimonia in pieno stile faraonico; poi colse i frutti della sua vittoria saccheggiando le prospere citt\u00e0 d'Egitto \"come nessuno dei suoi antenati era riuscito a fare\". Nel frattempo la sua flotta occupava Cipro. Il secolare regno Tolemaico sembrava ormai a un passo dal crollo, mentre Antioco gi\u00e0 festeggiava la grande vittoria assumendo l'epiteto di \"Nikator\", \"il vittorioso\".\nMentre ormai le forze Seleucidi stavano assediando Alessandria, Antioco dovette affrontare un inaspettato cambio di programma. I Tolomei, ormai disperati, avevano fatto appello ai Romani perch\u00e9 salvassero il regno. I Romani non vedevano assolutamente di buon occhio la crescente potenza di Antioco e temevano che se egli fosse riuscito a conquistare l'Egitto sarebbe diventato potente oltre misura, diventando un pericolo per la stessa Repubblica. Dunque inviarono ad Antioco una delegazione capeggiata da Gaio Popilio Lenate, vecchio amico di Antioco da quando era stato ostaggio a Roma. Antioco lo stava per salutare cordialmente, ma Popilio tronc\u00f2 nettamente i saluti intimandogli di ritirare le forze dall'Egitto. Antioco rispose che ci avrebbe dovuto riflettere coi suoi consiglieri. Popilio dunque gli disegn\u00f2 attorno sulla sabbia un cerchio, dicendogli \"pensaci qua dentro\". Era inteso che se Antioco fosse uscito dal cerchio senza aver dato ordine di ritirare le truppe, sarebbe entrato in guerra con Roma. Antioco non aveva nessuna intenzione di lasciare perdere l'Egitto, ma venuto a conoscenza del fatto che il re Perseo di Macedonia era stato battuto dai Romani, e forse spaventato dalla prospettiva di affrontare coloro che avevano sconfitto il re macedone, accett\u00f2 di ritirarsi. Solo allora Popilio gli strinse la mano. Questo evento divenne noto con il nome di \"giorno di Eleusi\". Questo evento mostr\u00f2 meglio di ogni altro che ormai l'et\u00e0 di grandezza dei regni ellenistici era finita: ora, erano i Romani a decidere il bello e il cattivo tempo sulla politica del Mediterraneo, e che neppure un uomo dotato come Antioco sarebbe stato in grado di cambiare le cose.\nGli ultimi anni: la ribellione dei Maccabei e la spedizione in Oriente.\nDi ritorno dalla spedizione in Egitto, Antioco si ferm\u00f2 a Gerusalemme e la saccheggi\u00f2, stermin\u00f2 gran parte della popolazione, rapin\u00f2 gli arredi sacri del tempio e proib\u00ec la pratica della religione ebraica. Le ragioni di questo gesto efferato non sono chiare: secondo alcuni, volle punire i Giudei dell'atteggiamento ambiguo che avrebbero avuto nella guerra contro l'Egitto; secondo altri, una sommossa organizzata dal ex sommo sacerdote Giasone lo indusse a castigare la popolazione; \u00e8 pure possibile che avesse constatato la refrattariet\u00e0 degli ebrei all'ellenizzazione e volesse dunque procedere a un regime pi\u00f9 duro; forse fu la semplice avidit\u00e0 che lo spinse ad impadronirsi del tesoro del Tempio. Dopo aver costruito una grande fortezza sulla sommit\u00e0 di Gerusalemme, chiamata \"akra\", consacr\u00f2 il Tempio a Giove Olimpo, introducendovi una sua statua e costringendo le \"\u00e9lite\" ebraiche a fare sacrifici in onore delle divinit\u00e0 pagane.\nUna volta tornato ad Antiochia organizz\u00f2 nel villaggio di Dafne, sede abituale delle grandi feste organizzate dai Seleucidi, una fastosa parata militare, dove fece sfoggio non solo del suo potente esercito, ma anche di un lusso straordinario. La festa dur\u00f2 trenta giorni, con la distribuzione di grandi quantit\u00e0 di cibo e unguenti e furono mostrate innumerevoli immagini dedicate a ogni dio, semidio o eroe venerato sulla terra. Furono anche organizzati spettacoli gladiatori e artistici: gli autori antichi definiscono questa parata il pi\u00f9 grande festeggiamento mai organizzato. Lo scopo di questi grandiosi eventi, pi\u00f9 ricchi della gi\u00e0 magnifica parata voluta da Lucio Emilio Paolo per celebrare il suo trionfo sui Macedoni, era di mettere in ombra l'insuccesso politico della spedizione in Egitto esibendo forza e ricchezza.\nIl brutale tentativo di sradicare la religione ebraica port\u00f2 allo scoppio di una rivolta capeggiata dal sacerdote osservante Mattatia, che coi suoi figli e numerosi seguaci, si diede alla macchia organizzando una guerriglia contro le forze Seleucidi. Alla sua morte per vecchiaia, la direzione della ribellione fu affidata a suo figlio, Giuda Maccabeo, condottiero energico e carismatico che ottenne i primi decisivi successi contro i Seleucidi. Nessuno degli strateghi mandati da Antioco riusc\u00ec a neutralizzare i ribelli, collezionando anzi una serie di sconfitte. &lt;br&gt;Le vicende sono raccontate: con un linguaggio ermetico, simbolico e apocalittico, nel libro biblico di Daniele e nei due libri, deuterocanonici della Bibbia cattolica, dei Maccabei, per quanto non sempre in modo storicamente accurato. I primi due libri dei Maccabei riportano ad esempio tre diversi scenari - tra loro inconciliabili e tutti storicamente infondati - riguardo alla morte di re Antioco IV Epifane: per le conseguenze di una caduta da un carro da guerra oppure in seguito a una profonda crisi depressiva o, infine, assassinato dai sacerdoti della dea Nanea; Antioco IV mor\u00ec, in realt\u00e0, in Tabe di Persia, malato di tisi. Anche in merito alla cronologia relativa alla morte di Epifane e alla purificazione del tempio, riportato nei primi due libri dei Maccabei, si osserva che \"su questo punto \u00e8 da preferire l'ordine di 2Mac (9: morte Epifane; 10: purificazione tempio), bench\u00e9 anch'esso non sia indenne da confusioni (per es. le lettere del c.11)\".\nTuttavia per Antioco la Giudea era uno scacchiere secondario: la vera ambizione del re era quella di ripristinare l'autorit\u00e0 Seleucide in tutto il Medio Oriente, ambizione che era gi\u00e0 stata di suo padre. Sperava, attraverso questa spedizione, di riempire le casse dello Stato, svuotate dalla prodigalit\u00e0 del re e dai costi dell'esercito. Inizialmente marci\u00f2 contro Artaxias I, che si era ribellato all'autorit\u00e0 Seleucide, si era dichiarato re di Armenia e aveva assemblato una potente armata per resistere alla reazione di Antioco. Ma il risultato non fu quello sperato.\"Antioco, la cui forza a quei tempi era insuperata dagli altri re, marci\u00f2 contro di lui, lo sconfisse e lo sottomise\"Dopo aver riportato l'Armenia alla condizione di stato vassallo, Antioco prosegu\u00ec la sua marcia verso oriente, con l'intenzione di distruggere il nascente regno dei Parti. Tuttavia dopo aver tentato senza successo di saccheggiare un tempio in Persia, mor\u00ec di malattia.\nIl regno di Antioco fu l'ultimo periodo di potenza dello Stato Seleucide: alla sua morte senza degni successori, il regn\u00f2 and\u00f2 formalmente ad un bambino, il figlio Antioco V Eupatore ed iniziarono una serie di guerre dinastiche che ne causarono il progressivo disfacimento."}
{"id": "297030", "revid": "287204", "url": "https://it.wikipedia.org/wiki?curid=297030", "title": "Ninna nanna (romanzo)", "text": "Ninna nanna (\"Lullaby\" il titolo originale) \u00e8 un romanzo di Chuck Palahniuk del 2002.\nTrama.\nCarl Streator detesta il rumore (perch\u00e9 non lascia pensare) e fa il giornalista. \u00c8 incaricato di redigere un reportage sulle morti in culla. Nel corso delle sue indagini osserva che nei pressi delle culle dei bimbi deceduti c'\u00e8 un libro. Il libro \u00e8 sempre lo stesso. \u00c8 un libro di fiabe per bambini. Anche l'ultima pagina letta \u00e8 sempre la stessa. \u00c8 una ninna nanna. Carl Streator ha scoperto un canto di morte e funziona. \u00c8 lo scoop del secolo. Rendere pubblica la ninna nanna pu\u00f2 garantirgli la fama e l'agognato silenzio. Ma Carl Streator vuole solo distruggere tutte le copie della ninna nanna in circolazione e imparare a controllarsi per non ammazzare l'umanit\u00e0 rumorosa che gli capita a tiro. Helen Boyle fa entrambe le cose da diversi anni.\nHelen Boyle ama le pietre preziose (perch\u00e9 vivono pi\u00f9 a lungo di chi le ama) e fa l'agente immobiliare. Ha cantato la ninna nanna al suo bambino e cos\u00ec suo malgrado ha acquisito il potere di vita e di morte su chiunque. Ha il pieno controllo della filastrocca e lo rende redditizio. Anche Helen Boyle vuole trovare le copie della ninna nanna ancora in circolazione ma il suo scopo \u00e8 risalire al libro di magia da cui la filastrocca \u00e8 stata estratta per riportare in vita il suo bambino morto (e ibernato).\nCarl Streator e Helen Boyle formano di certo una coppia male assortita ma ce n'\u00e8 abbastanza per intraprendere insieme un viaggio alla ricerca della ninna nanna assassina.\nMa come riesce una coppia male assortita a non ammazzarsi a vicenda? La vita insegna che basta essere una famiglia vera e propria. Ed \u00e8 per questo che i due si lasciano accompagnare nel viaggio dai giovani idealisti Mona e Ostrica costituendo con loro un grottesco nucleo familiare. Dal canto loro, Mona e Ostrica vogliono soltanto impossessarsi della ninna nanna e dell'originale grimorio da cui l'incantesimo era stato tradotto per risolvere con la magia tutti i problemi del mondo.\nContemporaneamente Carl dovr\u00e0 eliminare un suo informatore, il necrofilo paramedico Nash, che si \u00e8 impossessato del testo della mortale ninna nanna e utilizza l'incantesimo per uccidere belle donne e sfogare cos\u00ec le sue abiette pulsioni.\nCos\u00ec le copie residue vengono a mano a mano distrutte e Mona scopre che Helen Boyle, nel corso delle sue ricerche e senza saperlo, era gi\u00e0 venuta in possesso dell'antico libro di magia e continuava a utilizzarlo come blocco note. \u00c8 cos\u00ec che Helen Boyle diviene da agente immobiliare spregiudicata una vera e propria apprendista strega impegnata nella resurrezione del suo bambino. Solo l'amore per Carl riesce a distrarla per un momento e cos\u00ec, nel tentativo di salvare il suo amato dall'agente di polizia Il Sarge (che intanto lo sta interrogando sui suoi misfatti) si ritrova nel corpo del vecchio poliziotto senza alcuna possibilit\u00e0 di ritornare nel suo n\u00e9 di resuscitare il suo bambino, permette ai \"figli\" Mona e Ostrica di impossessarsi del libro di magia e utilizzarlo per fare miracoli tali da cambiare il mondo e dentro quel corpo grasso e flaccido parte con l'amato Carl alla ricerca dei due assetati di potere.\nTemi.\nUn romanzo che attraverso il fantastico mette in luce le apprensioni del vivere quotidiano. Una commistione di generi che spaziano dal thriller all'horror e al fantastico alla satira, ma anche una storia d'amore, una parabola del rischio di essere subissati da troppe informazioni. Il romanzo racconta la disintegrazione del protagonista a causa di un'assurda modernit\u00e0 e della sua rinascita a seguito di una progressiva ma radicale trasformazione.\nTrasposizione cinematografica.\nNel marzo 2015 viene annunciato un adattamento cinematografico del libro ad opera dei registi indipendenti Andy Mingo e Josh Leake."}
{"id": "297031", "revid": "287204", "url": "https://it.wikipedia.org/wiki?curid=297031", "title": "Utrechtse Heuvelrug", "text": "Utrechtse Heuvelrug \u00e8 un comune olandese di 49.109 abitanti situato nella provincia di Utrecht.\nIl comune \u00e8 stato costituito il 1\u00ba gennaio del 2006 unendo i comuni di Amerongen (tranne Elst), Doorn, Driebergen-Rijsenburg, Leersum e Maarn.\nSociet\u00e0.\nEvoluzione demografica.\nAl 1\u00ba gennaio 2008"}
{"id": "297033", "revid": "228587", "url": "https://it.wikipedia.org/wiki?curid=297033", "title": "Groupware", "text": "Groupware (dall'inglese \"group\" - gruppo, \"ware\" - suffisso di \"software\" e \"hardware\") o software collaborativo \u00e8 il software applicativo pensato per facilitare e rendere pi\u00f9 efficace il lavoro cooperativo da parte di gruppi di persone.\nStoria.\nIl termine fu coniato nel 1978 da \"Peter e Trudy Johnson-Lenz\". Gli autori intendevano indicare con esso non solo il software, cio\u00e8 il supporto informatico, che consente lo svolgimento di un lavoro di tipo collaborativo, ma anche i processi che ne regolano lo svolgimento. Alla base di un buon lavoro di gruppo vi \u00e8 l'intenzione comunicativa, che deve tradursi in collaborazione e coordinamento del lavoro attraverso l'uso di software specifici, che consentano, partendo dalle idee e dai progetti del singolo, di pervenire al lavoro di gruppo. Il Groupware \u00e8 un insieme di applicativi studiati per venire incontro alle esigenze aziendali per coordinare le attivit\u00e0 lavorative di gruppi di persone. Offre una gestione centralizzata del calendario della rubrica delle attivit\u00e0 da svolgere e del loro stato di avanzamento. Grazie alla sua flessibilit\u00e0 e scalabilit\u00e0, il groupware si adatta facilmente ad una molteplicit\u00e0 di situazioni e funzioni. Dalla convergenza di un gran numero di andamenti tecnici, economici, sociali ed organizzativi ha avuto origine il groupware nell'ambiente degli affari.\nEsempi di software.\nEsempi di software di questo tipo, che permettono di condividere il lavoro e comunicare informazioni per gli scopi pi\u00f9 diversi, sono:\nUtilizzo.\nIn campo educativo.\nLa nascita di Internet e del web hanno segnato il passaggio dall'Information and Communication Technology (ICT) alla Comunicazione mediata dal computer(CMC): il rapporto di tipo individualistico tra uomo e computer \u00e8 superato e la Rete ha assunto il ruolo di strumento di comunicazione personale, che avvalendosi di propri mezzi o ambienti d\u00e0 l'accesso ad un mondo \u201cinterconnesso\u201d; la creazione di ambienti virtuali introduce l'uomo in altrettanto \"\u201ccomunit\u00e0 virtuali\u201d\", formate da un numero illimitato di individui: comunit\u00e0 di apprendimento \"Community of Learners\" (CoLs) e comunit\u00e0 di pratica \"Community of pratics\" (CoPs). L'apprendimento attraverso la pratica \"\u201clearning by doing\u201d\" e l'insegnamento reciproco \"\u201creciprocal teaching\u201d\", costituiscono una nuova forma di organizzazione della conoscenza, che da prodotto della \u201csingola\u201d mente si trasforma in un fenomeno distribuito (conoscenza collettiva), che supera i limiti della singola persona per comprendere il suo ambiente, i suoi strumenti, le sue interazioni sociali e la sua cultura\u201d.\nLa comunit\u00e0 di pratica consente ai suoi membri di condividere le esperienze e le attivit\u00e0 di formazione attraverso il \"cooperative learning\" (apprendimento cooperativo) e di avvalersi dell'aiuto reciproco per individuare ed affrontare i problemi che li accomunano.\nSecondo Johnson &amp; Johnson l'apprendimento in gruppo \u00e8 di tipo \"\u201ccooperativo\u201d\" se i membri del gruppo sanno operare individualmente con grande senso di responsabilit\u00e0 (costruttivismo individuale) ma, nel contempo, giovarsi della collaborazione altrui, riconoscendola come forma positiva di interdipendenza grazie alla quale \u00e8 possibile pervenire ad una co-costruzione delle conoscenze (\"costruttivismo sociale\").\nNel lavoro di gruppo \u00e8 altres\u00ec di fondamentale importanza l'esatta sincronizzazione delle azioni, perch\u00e9 da essa discende direttamente la co-decisione, vale a dire il saper decidere insieme le azioni da perseguire attraverso una costante e critica opera di revisione del lavoro proprio ed altrui.\nIn campo educativo nell'ultimo ventennio si \u00e8 verificata una vera e propria evoluzione delle tecnologie didattiche: dalla \"\u201cproduzione\u201d\" degli anni \u201880 si \u00e8 rapidamente passati alla \"\u201ccomunicazione\u201d\" per approdare negli anni 2000 alla \"\u201ccooperazione\u201d\"; ci\u00f2 significa che dal \"Computer tool\" personale (word processor), (i computer tools sono applicativi che consentono di effettuare attivit\u00e0 quali: costruzione di tabelle, creazione di un database, esecuzione di operazioni logiche) si \u00e8 passati al computer multimediale (ipertesto) ed infine ai giorni nostri al computer tool collaborativo (groupware). A partire dagli anni '90 l'ipertesto si \u00e8 sempre pi\u00f9 diffuso in ambito educativo-didattico: i collegamenti, effettuati grazie a procedure informatiche, consentono all'utente di svolgere un ruolo attivo nella selezione delle informazioni.\nNelle aziende.\nCon l'affermarsi del fenomeno della globalizzazione si \u00e8 diffuso sempre pi\u00f9 l'uso del groupware anche da parte delle aziende, che devono porre in campo tutte le strategie possibili per resistere ed affrontare una competitivit\u00e0 dalla forte connotazione \"\u201cglobale\u201d\". Le tecnologie del groupware consentono di affrontare problemi diversi in maniera specifica, determinando l'implementazione della reingegnerizzazione organizzativa delle aziende. L'introduzione del groupware all'interno delle organizzazioni offre vari vantaggi quali ad esempio quello di pianificare adeguati percorsi formativi; tuttavia, \u00e8 bene tenere presente che occorre individuare in prima istanza il problema che si intende affrontare, coinvolgendo i vertici dell'azienda e formandoli adeguatamente in merito al corretto utilizzo del software, dal momento che l'adozione incondizionata del groupware non pu\u00f2 garantire un'efficienza societaria. Il groupware o workgroup assieme al GED (gestione dei documenti) e al \"workflow\" rappresenta una tecnica di gruppo per la gestione collettiva dell'informazione, consentendo agevolmente di realizzare la condivisione di documenti, i piani di classificazione, nonch\u00e9 le diverse modalit\u00e0 di indicizzazione.\nSviluppo del sistema groupware.\nLe letteratura scientifica attribuisce al termine \"groupware\" significato pi\u00f9 specifico, includendovi anche strumenti non software (per esempio sistemi di teleconferenza tradizionali), ma implicando, in genere, una intima correlazione fra gli strumenti tecnologici e le pratiche d'uso cooperative ipotizzate dai progettisti di tali strumenti. Per questa ragione sono considerati parte di un \"sistema groupware\" anche i \"processi sociali\" che esso consente o facilita. Il settore dell'informatica che si occupa del supporto per il lavoro cooperativo (e da cui quindi derivano molti prodotti \"groupware\") \u00e8 il Computer Supported Cooperative Work (CSCW). Il software collaborativo diventa tanto potente quante pi\u00f9 persone lo utilizzano, proprio come regolato dalla legge di Metcalfe. Pioniera nello sviluppo di software collaborativo \u00e8 stata Lotus Software, con l'insieme di applicazioni Lotus Notes: un software collaborativo con architettura client-server e con gestione integrata dell'email."}
{"id": "297041", "revid": "14214", "url": "https://it.wikipedia.org/wiki?curid=297041", "title": "Latin lover", "text": ""}
{"id": "297044", "revid": "287204", "url": "https://it.wikipedia.org/wiki?curid=297044", "title": "Il libro di Arda Viraf", "text": "Il libro di Ard\u0101 W\u012br\u0101z \u00e8 un testo religioso zoroastriano che descrive il viaggio onirico di un devoto zoroastriano nell'aldil\u00e0. L'opera \u00e8 stata pi\u00f9 volte comparata alla Divina Commedia di Dante.\nAspetti generali dell\u2019opera.\nL\"Ard\u0101 W\u012br\u0101z N\u0101mag\" narra il viaggio del devoto zoroastriano W\u012br\u0101z nell\u2019aldil\u00e0, viaggio che lo condurr\u00e0 alla visione dell\u2019Inferno e del Paradiso. Per tale motivo si \u00e8 molto discusso se potesse in qualche modo essere una fonte di ispirazione diretta della Divina Commedia di Dante Alighieri. Vi sono stati numerosi studi al riguardo, da cui \u00e8 risultato che questa possibile influenza sia stata soltanto indiretta. Dante potrebbe esser stato a conoscenza di tematiche dell\u2019escatologia iranica tramite fonti ebraiche ed arabe. \nIl viaggio all'Inferno fa riferimento ad una tipologia di poesia mantica ben attestata, pertanto \u00e8 pi\u00f9 corretto parlare di un\u2019ispirazione generica piuttosto che di una derivazione da un\u2019opera specifica. Sicuramente risulta pi\u00f9 interessante confrontare quest\u2019opera con la seconda parte dell\u2019iscrizione di \"Kerd\u012br\" (si veda la sezione \u2018Confronto con altre fonti\u2019). Gignoux ha voluto vedere una testimonianza dell\u2019esistenza di esperienze estatiche nell\u2019Iran del periodo sasanide in continuit\u00e0 con i periodi precedenti.\nLe pene che venivano inflitte ai dannati potrebbero compararsi alle torture che subirono i martiri manichei e cristiani durante le persecuzioni dell\u2019epoca sasanide. Nei frammenti manichei di Turfan e nei martirologi orientali vi sono testimonianze ricche di particolari. Uno dei tratti pi\u00f9 comuni nella letteratura pahlavi \u00e8 proprio l\u2019escatologia individuale e collettiva. Quest\u2019opera \u00e8 infatti considerata una delle fonti principali per la conoscenza delle dottrine dell\u2019antico Iran e nel campo dell\u2019escatologia \u00e8 ritenuta una pietra miliare.\nTitolo del libro.\nIl nome del protagonista della storia, Ard\u0101 W\u012br\u0101z, \u00e8 stato variamente interpretato. Si cercher\u00e0 di chiarire il problema senza poter dare una soluzione definitiva. Secondo l\"Encyclop\u00e6dia Iranica\" gli studiosi citano il protagonista con il nome di \"Wir\u0101f\", anche se la forma di questo nome nell\u2019Avesta \u00e8 \"Vir\u0101za\". Gignoux dal canto suo afferma che a causa dell\u2019ambiguit\u00e0 della grafia pahlavi il nome del protagonista si pu\u00f2 leggere sia come \"V\u012br\u0101b/V\u012br\u0101f\" che come \"V\u012br\u0101z.\" \nSulla stessa scia Cereti afferma che effettivamente la tradizione persiana conserva la forma V\u012br\u0101f, mentre la difficile interpretazione dell\u2019ortografia \"gwnrp\" \u00e8 conservata in siriaco. Pertanto, \u00e8 preferibile la lettura di \"Wir\u0101f\", che si pu\u00f2 paragonare alla forma avestica \"Vir\u0101za-\". Le forme sanscrita e pazand del nome sono scritte come \"Vir\u0101z\",dove la prima vocale \u00e8 comunque lunga.\nDopo vari studi per interpretare l\u2019epiteto del protagonista dell\"Ard\u0101 W\u012br\u0101z N\u0101mag\", nel 1979 Gnoli ha mostrato l\u2019unit\u00e0 sostanziale della nozione, principalmente escatologica di \"*\u1e5btavan-\" che rimanda all'epiteto Ard\u0101 e che Sr\u014d\u015d, una delle sue guide, attribuisce al protagonista quando egli raggiunge l\u2019aldil\u00e0.\nIl nome \"Ard\u0101\" \u00e8 un epiteto dove \"W\u012br\u0101z\" si pu\u00f2 tradurre con il \u201cgiusto\u201d e dove \"N\u0101mag\" si traduce semplicemente con \u201clibro\u201d. \nDatazione storica.\nLe implicazioni storiche dell\u2019opera sono difficili da affrontare. Si dovrebbero determinare i differenti livelli della composizione di un testo. Tuttavia, ci\u00f2 richiederebbe una considerevole ricerca comparativa. Si pu\u00f2 fissare solamente, in modo approssimativo, un termine ante quem, corrispondente alla data di redazione del pi\u00f9 antico manoscritto conosciuto, che molto probabilmente era una copia di un manoscritto pi\u00f9 antico. I libri mazdei, secondo l\u2019opinione diffusa, risalgono circa al IX secolo, Gignoux ha cercato di respingere quella data, tentando di dimostrare che l\u2019AVN avrebbe potuto essere rielaborato fino al X-XI secolo. \nL\u2019opera \u00e8 redatta in persiano medio. Non \u00e8 nota la data dell\u2019opera, ma il prof. Charles Horne in \"The Sacred Books e Early Literature of the East\" ha presupposto che questo libro sia stato scritto abbastanza tardi nella storia dello zoroastrismo, nell'era sasanide (dal 224 al 651 d.C.), periodo in cui la religione zoroastriana ebbe un risveglio promosso dallo stato. Invece molti studiosi sono concordi nell'affermare che la datazione del testo sia collocabile intorno al X-XI secolo.\nTrama.\nIl protagonista dell\"Ard\u0101 W\u012br\u0101z N\u0101mag\", in un contesto abbastanza singolare, effettua un viaggio dell\u2019anima extracorporeo. Wir\u0101z viene scelto, per la sua virt\u00f9 e la sua piet\u00e0, per intraprendere un viaggio verso l\u2019aldil\u00e0 con lo scopo di dimostrare la verit\u00e0 della credenza zoroastriana, dopo un periodo in cui l\u2019Iran era stato scosso dalla diffusione di religioni di origine straniera. Sar\u00e0 l\u2019intera comunit\u00e0, riunitasi nel tempio del fuoco di \"\u0100dur Farnbag\", a designare Wir\u0101z per questa missione. Gli viene richiesto di bere una bevanda narcotica. Le sue sette mogli, che erano le sue sette sorelle secondo la pratica del matrimonio consanguineo, si opposero allo svolgimento di questa prova, ma alla fine acconsentirono. Il protagonista rimase incosciente per sette notti e sette giorni, periodo durante il quale le sue mogli/sorelle e gli altri lo videro e pregarono attraverso la recitazione dei testi di \"Avesta\" e \"Zand\". \nNon appena l\u2019anima di Wir\u0101z arriv\u00f2 nell\u2019aldil\u00e0 fu accolto da una bella donna chiamata D\u0113n, rappresentante la sua virt\u00f9 e la sua fede. Il racconto del viaggio inizia nel quarto capitolo quando il protagonista, dopo aver attraversato il ponte \"Chinwad\", viene condotto da Sr\u014d\u015d \u201cil pio\u201d e da \u0100dur \u201cl\u2019angelo\u201d attraverso la traccia stellare, la pietra lunare e la pista del sole, tutti luoghi che si trovano fuori dal Paradiso e che erano riservati ai virtuosi. Dal quarto al decimo capitolo Sr\u014d\u015d e \u0100dur guidano il protagonista attraverso le esperienze post mortem fino ad arrivare al luminoso Paradiso, \"Gar\u014ddm\u0101n\", dove per\u00f2 il dio \u0100dur gli conferisce l\u2019epiteto di \"xw\u0113d-\u0113zm\" \u201cdal legno umido\u201d, rimproverandolo per il legno verde posto da lui sul fuoco. Wir\u0101z ha la possibilit\u00e0 di incontrare in cielo Ahura Mazd\u0101, che gli fa vedere le anime dei beati, ognuna delle quali \u00e8 descritta attraverso una visione idealizzata della vita che l\u2019anima ha vissuto sulla terra. Dal decimo al centesimo capitolo vi sono le descrizioni del viaggio dell\u2019anima all'Inferno, con una dettagliata descrizione delle pene, molto frequentemente a sfondo sessuale, a cui vengono sottoposti i dannati. La parte migliore a livello letterario, cos\u00ec come per la Divina Commedia, si trova proprio in questo frammento della narrazione. \nUna volta che W\u012br\u0101z completa il suo viaggio visionario gli viene detto da Ahura Mazd\u0101 che la religione zoroastriana \u00e8 l\u2019unico stile di vita da seguire e che, sia in prosperit\u00e0 che in avversit\u00e0, dovrebbe essere tutelata e preservata. Ahura Mazd\u0101 esorta quindi Wir\u0101z a tornare nel mondo per svelare ci\u00f2 che ha visto. Quando ritorna nel suo corpo, il protagonista racconta le esperienze che ha vissuto. Circa il sessanta percento del testo \u00e8 occupato dall'elenco di punizioni e reati ed \u00e8 molto pi\u00f9 sviluppato ed esplicito, soprattutto per ci\u00f2 che concerne l\u2019area dei peccati sessuali, rispetto all'elenco dei premi.\nRedazioni dell'AVN.\nL\"Ard\u0101 W\u012br\u0101z N\u0101mag\" ha goduto nei secoli, grazie alla sua popolarit\u00e0, di numerose traduzioni. La tradizione manoscritta, oltre ovviamente al testo pahlavi, ne conserva versioni differenti in sanscrito, persiano, gujrati e p\u0101zand. La diversit\u00e0 tra queste redazioni dimostra una complessit\u00e0 nella trasmissione, sia orale che scritta. \nLa prima traduzione fu quella inglese di Pope che per\u00f2 si bas\u00f2 sulle redazioni in gujrati e persiana. Si dovr\u00e0 attendere il diciannovesimo secolo per la pubblicazione del testo pahlavi. Haug e West nel 1872 pubblicarono, basandosi per lo pi\u00f9 sulla comparazione di vari manoscritti effettuata dal Dastur Hoshang JamaspAsa, l\u2019edizione che viene considerata come il testo di riferimento dell\u2019Ard\u0101 W\u012br\u0101z N\u0101mag. Nel 1874 apparve successivamente un glossario che andava a completare l\u2019impresa svolta. \nBarth\u00e9lemy, appena tre anni dopo, ne diede alle stampe una versione francese. In India vennero messe in luce varie traduzioni, pi\u00f9 o meno divulgative, a cavallo del secolo. Ma tralasciando queste traduzioni \u00e8 importante ricordare lo studio di Mo\u02bfin, risalente alla met\u00e0 degli anni cinquanta e apparso in Iran. Recentemente si evidenziano la tesi di Gobrecht (1965) e in particolare lo studio glottologico e filologico molto dettagliato pubblicato da Belardi nel 1979, che per\u00f2 si limita ai primi due capitoli. \nL\u2019edizione che presenta la traduzione pi\u00f9 affidabile \u00e8 quella di Gignoux del 1984. Successivamente, nel 1986, Vahman ne d\u00e0 alle stampe una nuova versione inglese, nonostante avesse gi\u00e0 compilato un glossario del \"Libro di Ard\u0101 W\u012br\u0101z\".\nI problemi della redazione letteraria.\nAll\u2019interno della composizione dell\u2019opera si notano ripetizioni e a volte incongruenze che non sono da attribuire solamente ad una distrazione dello scriba, ma che manifestano adattamenti disordinati e successivi. Analizziamo nello specifico alcuni problemi di trasmissione.\nLa composizione dell\u2019AVN appare influenzata non soltanto da accordi post-primari, ma anche da elementi lessicali e sintattici che denotano un tardo pahlavi, contaminato dal persiano classico. Tutto ci\u00f2 \u00e8 verificato da alcuni fatti che citeremo di seguito, che dimostrano come il testo sia stato rimaneggiato dopo la conquista araba.\nConfronto con altre fonti.\nCome si \u00e8 accennato inizialmente la narrazione di Wir\u0101z non \u00e8 da considerarsi unica, in quanto i parallelismi si riscontrano in altre fonti. Ci si riferisce alle fonti pi\u00f9 datate delle iscrizioni monumentali del sacerdote Kerd\u012br a Naqsh-e Rajab (III secolo) e della leggenda di Zoroastro che si trova nel settimo libro di \"D\u0113nkard\".' In quest\u2019ultima opera viene rappresentata l\u2019esitazione del re Wi\u0161t\u0101sp ad unirsi alla nuova religione. Tuttavia, dopo aver compiuto il suo viaggio extraterrestre, il re risolver\u00e0 ogni suo dubbio. Per quanto riguarda Kerd\u012br rimane il tema del viaggio extracorporeo, in cui il protagonista avr\u00e0 una visione dell\u2019Inferno e del Paradiso, ma anche in questo caso egli cercher\u00e0 di risolvere le sue incertezze trovando conferma dell\u2019efficacia della nuova religione. Pertanto, in una parte di letteratura visionaria, il tema del dubbio risulta essere implicito.\nIl parallelo tra l\u2019Ard\u0101 W\u012br\u0101z N\u0101mag e le iscrizioni di Kerd\u012br \u00e8 molto evidente e l\u2019interesse escatologico \u00e8 stato dimostrato soltanto recentemente. Le iscrizioni del sacerdote Kerd\u012br, essendo databili, sono importanti per la storia delle dottrine sull\u2019aldil\u00e0. Nonostante la natura frammentaria del testo, esse ci forniscono un quadro preciso del tempo che \u00e8 spesso assente nella storia della religione nell\u2019antico Iran. Confrontando le due opere si pu\u00f2 notare che le iscrizioni di Kerd\u012br non ci forniscono, come si nota nell\u2019AVN, una descrizione dettagliata del Paradiso e dell\u2019Inferno. Tuttavia si riscontrano alcuni temi caratteristici dell\u2019escatologia iraniana, come ad esempio il ponte di Chinwad. Il motivo del viaggio nell\u2019aldil\u00e0 in entrambi i casi \u00e8 apparentemente identico, cio\u00e8 andare a verificare delle dottrine escatologiche. Una volta compiuto questo viaggio dell\u2019anima il Mago Kerd\u012br e il protagonista dell\u2019AVN diventano pi\u00f9 fiduciosi e risolvono le loro incertezze.\nLe visioni di Wir\u0101z e Kerd\u012br sono state spesso contrapposte e paragonate con un\u2019altra opera molto importante, il \"Kit\u0101b al-Mi\u02bdr\u0101\u01f5\", ossia il \"Libro della Scala\". Si tratta di un testo escatologico arabo-spagnolo che narra il viaggio compiuto da Maometto nell'aldil\u00e0 guidato dall'angelo Gabriele. Attraverso la scala che d\u00e0 il titolo all'opera, Maometto sale al Paradiso. Il racconto prosegue con la visita delle terre infernali, dove c\u2019\u00e8 la raffigurazione dei tormenti delle anime. Secondo alcuni studiosi, tra cui Tisdall, l\"Ard\u0101 W\u012br\u0101z N\u0101mag\" fu la fonte di ispirazione del Libro della Scala. Tisdall sostenne che l\u2019AVN fosse stato composto circa 400 anni prima dell\"hijra\".\nIn realt\u00e0 i testi zoroastriani ed islamici hanno pochi dettagli in comune; probabilmente l\u2019unico dettaglio riguarda la comparazione che si pu\u00f2 effettuare tra il ponte di \"Chinwad\" dell\u2019AVN e il ponte dell\u2019Inferno indicato nella letteratura degli \"hadith\"."}
{"id": "297045", "revid": "27767", "url": "https://it.wikipedia.org/wiki?curid=297045", "title": "Coloranti", "text": ""}
{"id": "297050", "revid": "122656073", "url": "https://it.wikipedia.org/wiki?curid=297050", "title": "Libro dell'inquietudine", "text": "Il Libro dell'inquietudine \u00e8 una delle maggiori opere dello scrittore portoghese Fernando Pessoa. Si tratta di un'opera postuma e incompiuta, oggi costituita da un'ibrida e innumerevole quantit\u00e0 di pagine scritte, \u00abframmenti, tutto frammenti\u00bb, come rivela Pessoa in una lettera. L'autore aveva originariamente abbozzato uno schema, ed effettuato una prima selezione dei testi da inserire in quello che avrebbe dovuto essere, nelle sue intenzioni, il libro definitivo. Fra i brani accolti e che, con molte probabilit\u00e0, sarebbero entrati nell'edizione da dare alle stampe, ve ne sono alcuni che per il loro contenuto o, addirittura, per espressa indicazione del poeta portoghese, avrebbero potuto costituire \u2013 presumibilmente \u2013 l'Introduzione al volume, a firma di Bernardo Soares.\nOrigine.\nL'autore lo ha concepito ancor prima della nascita degli eteronimi Alberto Caeiro, \u00c1lvaro de Campos e Ricardo Reis, quando nel 1913 pubblica, con il nome di Fernando Pessoa \"Nella foresta dell'alienazione\", la prima prosa di finzione destinata al Libro dell'inquietudine. Poi, per molti anni, fino al 1929 il libro torna nell'ombra, sebbene Pessoa non abbia mai smesso di lavorarvi, senza tuttavia tracciarne un piano definitivo. \nNel 1929 pubblica per la prima volta dal 1913 alcuni brani del Libro dell'inquietudine, attribuiti ora al semieteronimo Bernardo Soares. Nella lettera del 1935, inviata a Adolfo Casais Monteiro, direttore della rivista \"Presen\u00e7a\", Pessoa ne descrive la personalit\u00e0 e il carattere, come aveva fatto per gli altri eteronimi. Come spiega lo stesso Pessoa, Bernardo Soares non \u00e8 un vero eteronimo, ma un semieteronimo, perch\u00e9 ha una personalit\u00e0 molto simile alla sua, seppure mutilata. Dunque, Bernardo Soares \u00e8 una sorta di Fernando Pessoa a cui sia stato tolto qualcosa.\nGenesi e fortuna letteraria.\nNegli anni ottanta, a quasi cinquant'anni dalla sua morte, Il libro dell'inquietudine, costituito da circa 450 frammenti, appare per la prima volta al pubblico, edito nel 1982 dalla casa Editrice \u00c1tica, che a partire dagli anni quaranta aveva pubblicato le poesie di Pessoa. Nel 1990-91, per i tipi di Presen\u00e7a, esce una nuova edizione, corretta, riorganizzata e ampliata, a cura di Teresa Sobral Cunha. Una successiva edizione della Casa Editrice Rel\u00f3gio de \u00c1gua appare nel 1997, che ripubblica il primo volume della precedente edizione, nuovamente rivista. Nel 1998 esce l'edizione, al momento pi\u00f9 completa, di Richard Zenith, per l'editrice Ass\u00edrio &amp; Alvim. A questa seguono altre tre edizioni, riviste e ampliate, a responsabilit\u00e0 dello stesso curatore. Nonostante alla fine Pessoa si sia premurato di indicare il titolo definitivo del Libro dell'inquietudine, esso non \u00e8 mai esistito in quanto tale, rimanendo chiuso nel famoso baule, come gran parte dell'opera pessoana, in attesa di venire \u201ccomposto\u201d. In vita Pessoa ne aveva pubblicati solo dodici brani. L'edizione italiana del libro, pubblicata per la prima volta nel 1986, \u00e8 curata e tradotta da Antonio Tabucchi e Maria Jos\u00e9 de Lancastre per Feltrinelli. Nel 2005 \u00e8 stata pubblicata presso la collana Newton Compton una nuova edizione curata dal professor Piero Ceccucci, sistemata e aggiornata con nuovi testi ritrovati tra le carte pessoane.\nStruttura.\nUn libro di \u201cconfessioni\u201d, una specie di diario esistenziale che, tuttavia, al di l\u00e0 di possibili, pi\u00f9 o meno plausibili, definizioni di genere, ci si configura essenzialmente come diario dell'anima, una \u00abautobiografia senza fatti\u00bb, come la definisce lo stesso Bernardo Soares, che perscruta e narra, attraverso un interrogarsi e un indagare ansioso e tormentato, l'oscuro universo del subconscio che muove e determina le modalit\u00e0 di rapportarsi del protagonista \u2013 come di ognuno di noi \u2013 con il mondo esterno della cosiddetta realt\u00e0 sensibile. Simbolista, specie nelle immagini evocate di paesaggi e stati d'animo, nell'abbandono alla suggestione dei sensi, nella mistica fusione con l'ignoto, nel rigetto dello storicismo romantico, per cui la vita non \u00e8 pi\u00f9 vista come divenire e creazione continua, ma come fantasmatica, casuale successione di attimi di rivelazioni improvvise, inframmezzati dal grigiore di un'esistenza quotidiana vana e senza scopo. Si veda, per esempio, il seguente passo di Bernardo di impressionante rievocazione intertestuale di alcune delle pi\u00f9 suggestive immagini delle poesie di Camilo Pessanha, il maggior poeta simbolista portoghese: \nTrama.\n450 frammenti non costituiscono una trama ma, con pazienza, \u00e8 stato compilato un indice: \nCitazioni.\n\"Il poeta \u00e8 un fingitore\"\n\"finge cos\u00ec totalmente\"\n\"da fingere che \u00e8 dolore\"\n\"il dolore che davvero sente\"."}
{"id": "297057", "revid": "1528507", "url": "https://it.wikipedia.org/wiki?curid=297057", "title": "Computer Based Training", "text": "Il Computer Based Training o CBT (\"insegnamento basato sul computer\") \u00e8 un metodo di insegnamento basato sull'uso di speciali software didattici per computer o di altro software dedicato (in forma di CD-ROM, DVD-ROM e cos\u00ec via). Pu\u00f2 essere applicato nella formazione a distanza all'interno di uno specifico progetto educativo o nel contesto di un apprendimento autodidatta. \nPer ovvi motivi, si tratta di un approccio particolarmente efficace per insegnare l'uso di applicazioni software; quasi tutte le applicazioni moderne sono dotate di un tutorial in linea che si pu\u00f2 considerare un esempio di software per il CBT.\nSono tuttavia diffusi anche programmi per lo studio delle lingue o di altre materie non informatiche. \nIl CBT in senso stretto pu\u00f2 coesistere ed essere integrato con altre forme di insegnamento che impiegano il computer in altri modi, per esempio la formazione a distanza con l'apprendimento online o il sistema misto (frontale e informatizzato) (apprendimento misto)."}
{"id": "297059", "revid": "116031901", "url": "https://it.wikipedia.org/wiki?curid=297059", "title": "Personal firewall", "text": "Un personal firewall (o firewall personale) \u00e8 un programma installato su un comune \"personal computer\" (PC) che controlla le comunicazioni in entrata e in uscita dal PC stesso, permettendo o vietando alcuni tipi di comunicazione in base a regole o policy di sicurezza preimpostate dall'utente in fase di configurazione.\nDescrizione.\nConfronto con i \"firewall\" veri e propri.\nIl \"personal firewall\" si differenzia dai \"firewall\" veri e propri in quanto non esiste una distinzione tra l\"'hardware \"sul quale \u00e8 in esecuzione il programma che controlla il flusso dei dati e le normali applicazioni dell'utente. Questo implica che il \"personal firewall\" protegge esclusivamente il PC sul quale \u00e8 installato. Tuttavia, altri PC possono usufruire della protezione fornita dal \"personal firewall\" se si connettono a Internet tramite il PC che ne fa uso.\nUn'altra differenza \u00e8 che il \"personal firewall\" pu\u00f2 anche interagire con l'utente del PC chiedendo conferma di alcune azioni potenzialmente pericolose, come ad esempio permettere o impedire a un particolare programma di connettersi a Internet. \nQuesto tipo di \"software\" pu\u00f2 anche fornire strumenti per individuare eventuali tentativi di intrusione nel proprio PC, bloccando la connettivit\u00e0 se vi \u00e8 il sospetto che un tale tentativo \u00e8 in corso.\nOrganizzazioni che forniscono test.\nQueste organizzazioni pubblicano test comparativi tra i pi\u00f9 diffusi e conosciuti personal firewall.\nAlcune consentono di verificare il livello protezione che il software installato fornisce al sistema."}
{"id": "297081", "revid": "28930", "url": "https://it.wikipedia.org/wiki?curid=297081", "title": "Marketing Multilivello", "text": ""}
{"id": "297089", "revid": "123964173", "url": "https://it.wikipedia.org/wiki?curid=297089", "title": "Groucho Marx", "text": "Terzo dei cinque fratelli Marx, Groucho esord\u00ec nel mondo dello spettacolo nel primo decennio del Novecento, affrontando una lunga gavetta nel vaudeville che lo port\u00f2 a recitare con i fratelli nei teatri di variet\u00e0 di tutti gli Stati Uniti. Fu durante questo lungo tirocinio negli anni dieci e venti che egli pot\u00e9 affinare la comicit\u00e0 che lo rese celebre, basata sulla veloce parlantina, sulla battuta fulminea e sul ricorso ai giochi di parole, con scanzonata irriverenza nei confronti dell'ordine costituito e con un malcelato disprezzo per le convenzioni sociali.\nIl suo senso dell'umorismo corrucciato e sarcastico, sintetizzato nel suo soprannome d'arte \"Groucho\" (letteralmente, in italiano, \"brontolone\" o \"musone\"), si coniug\u00f2 sulle scene con un'eccentrica maschera comica dai tratti divenuti inconfondibili, quali i vistosi baffi e sopracciglia dipinte, lo sguardo ammiccante, il sigaro perennemente tra i denti o fra le dita e la frenetica andatura. Si afferm\u00f2 sulle scene teatrali nel 1924 con la commedia musicale \"I'll Say She Is\", cui segu\u00ec\u00a0\u2013 l'anno successivo \u2013 \"The Cocoanuts\", che venne rappresentato a Broadway per un anno e poi riproposto in una lunga tourn\u00e9e tra il 1927 e il 1928.\nIl suo esordio sul grande schermo risale al 1929 con \"Noci di cocco\", trasposizione cinematografica del precedente successo \"The Cocoanuts\", cui fece seguito \"Animal Crackers\" (1930), tratto anch'esso da uno spettacolo di Broadway dei Marx. Dopo il dissacrante \"La guerra lampo dei fratelli Marx\" (1933), pass\u00f2 dalla Paramount alla Metro-Goldwyn-Mayer, recitando con i fratelli Chico e Harpo in due dei suoi pi\u00f9 celebri film, \"Una notte all'opera\" (1935) e \"Un giorno alle corse\" (1937). Con il declino del trio all'inizio degli anni quaranta, prosegu\u00ec l'attivit\u00e0 cinematografica con sporadiche apparizioni in commedie brillanti, intraprendendo invece dal 1947 una fortunata carriera come conduttore radiofonico dello show a quiz \"You Bet Your Life\", adattato in seguito per la televisione e andato in onda con vasto consenso fino al 1961.\nIl suo graffiante humour \u00e8 noto al pubblico anche grazie alla sua attivit\u00e0 di scrittore, di cui va ricordata la raccolta epistolare \"Le lettere di Groucho Marx\" (1967). A coronamento della sua longevit\u00e0 artistica, nel 1974 fu premiato con un Oscar onorario. Purtuttavia il 25 giugno 2019 il periodico \"The New York Times Magazine\" riport\u00f2 che il materiale artistico di Groucho e dei suoi fratelli sarebbe andato distrutto, assieme a quello di centinaia di altri suoi colleghi, nell'incendio degli Universal Studios del 2008.\nBiografia.\nInfanzia.\nLa famiglia Marx visse nel turbolento quartiere newyorkese dell'Upper East Side, nel periodo tra la fine dell'Ottocento e il primo Novecento, come tante altre povere famiglie ebree immigrate dall'Europa in quegli anni: Samuel Marx (detto \"Frenchie\") nacque il 23 ottobre 1859 a Mertzwiller, in Francia, da una famiglia ebraica ed emigr\u00f2 nel 1883 a New York, dove fece prima l'attore di vaudeville, poi il maestro di danza, diventando infine sarto; Minnie Marx, ai tempi Miene Sch\u00f6nberg, venne alla luce il 9 novembre 1864 a Dornum, in Germania, figlia di ebrei tedeschi artisti del variet\u00e0, emigrati negli Stati Uniti alla fine dell'Ottocento. I due si sposarono il 18 gennaio 1885 e dal loro matrimonio nacquero sei figli: Manfred nel 1886 (morto all'et\u00e0 di sette mesi), Leonard (Chico) nel 1887, Adolph, che cambi\u00f2 poi il proprio nome in Arthur (Harpo), nel 1888, Julius Henry (Groucho) il 2 ottobre 1890, Milton (Gummo) nel 1897 e Herbert (Zeppo) nel 1901.\nNonostante le condizioni economiche precarie, i Marx furono sempre molto uniti: l'ottimismo e il senso pratico di Sam e Minnie, il loro affetto per i figli e la loro intraprendenza nell'affrontare i momenti pi\u00f9 difficili, resero meno triste e disagevole l'infanzia dei cinque fratelli. Minnie, ricordata come una donna energica e dotata di grande spirito di iniziativa, ebbe un'influenza decisiva nella formazione artistica dei figli, tant'\u00e8 che, grazie alla sua forza di volont\u00e0, alla sua determinazione e alla sua passione per il mondo dello spettacolo, fu lei la vera artefice della loro futura affermazione; Harpo raccont\u00f2 infatti: \u00abIl suo piano era semplicissimo: spingere i suoi cinque figli, e suo fratello minore, sul palcoscenico, e assicurar loro il successo\u00bb. Al Shean (Adolph Schoenberg), fratello di Minnie, divenne molto popolare nel vaudeville negli anni del primo Novecento, con il duo comico Gallagher &amp; Shean. Secondo quanto raccont\u00f2 Groucho nella propria autobiografia \"Groucho ed io\", quando suo zio si recava in visita presso la sua famiglia, era solito gettare monetine ai bimbi abbandonati del quartiere, cos\u00ec che quando bussava alla porta era circondato da bambini come fossero fan adoranti. Shean avrebbe collaborato in seguito alla stesura di alcuni sketch che i Marx rappresentarono durante il loro lungo apprendistato nel vaudeville.\nAl contrario dei due fratelli maggiori che, per contribuire al magro bilancio familiare, iniziarono presto a lavorare con impieghi quasi sempre precari, Groucho amava la lettura, in particolare i racconti di Horatio Alger. In un primo momento fantastic\u00f2 di intraprendere la professione medica, ma poi la sua ambizione fu quella di diventare scrittore. Nel frattempo impar\u00f2 a cantare durante le serate musicali che si tenevano frequentemente in famiglia, ed entr\u00f2 a far parte come soprano nel coro della chiesa episcopale di Madison Avenue. Nonostante il suo interesse per la letteratura, a tredici anni decise di abbandonare la scuola subito dopo il suo Bar mitzvah, la cerimonia di confermazione nella fede ebraica, trovando un primo lavoretto come ragazzo d'ufficio, da cui per\u00f2 fu quasi subito licenziato.\nIl debutto.\nMinnie convinse l'amico Ned Wayburn a procurare al figlio un lavoro nello spettacolo di attori bambini di Gus Edwards, dopodich\u00e9 riusc\u00ec a rimediargli una scrittura da corista, per quattro dollari la settimana pi\u00f9 vitto e alloggio, con il \"Leroy Trio\", una scalcinata compagnia itinerante che aveva in programma una serie di esibizioni nel Michigan e in Colorado. Giunti nella localit\u00e0 di Cripple Creek, l'impresario scomparve con tutti i guadagni di Groucho, che fu costretto a vendere il costume di scena e a trovare un breve impiego come garzone in un emporio di alimentari, per potersi pagare il viaggio di ritorno a New York. Dopo una serie di ingaggi come cantante in birrerie all'aperto, fu l'intraprendente Minnie, in continua corsa da un'agenzia teatrale all'altra, a procurare al figlio una nuova scrittura di sei settimane come cantante nella compagnia dell'attrice Irene Furbelow, in partenza per una tourn\u00e9e nel Texas e nell'Arkansas. Dopo l'ultima rappresentazione nella cittadina texana di Waco, l'attrice fugg\u00ec con il domatore di leoni della compagnia e, durante il ritorno a New York, Groucho scopr\u00ec di essere stato nuovamente derubato dei suoi guadagni.\nGli anni del vaudeville.\n\"The Four Nightingales\".\nPoich\u00e9 anche gli altri figli continuavano ad arrangiarsi senza fortuna con impieghi saltuari, a un certo punto Minnie \u00abgiunse alla conclusione che il modo migliore di sfondare in teatro era non lanciare un figlio alla volta, ma fare un lancio all'ingrosso\u00bb. La signora Marx riun\u00ec Groucho, Gummo e la giovane cantante Mabel O'Donnell, abbigliati in completi di tela bianca acquistati a una liquidazione presso i magazzini \"Bloomingdale's\", nel trio canoro \"The Three Nightingales\" (\"I tre usignoli\"), che debutt\u00f2 ad Atlantic City il 24 giugno 1907. L'anno seguente la cantante lasci\u00f2 il gruppo e fu sostituita da Harpo, a cui si aggiunse l'amico Lou Levy (Leo Levin), cosicch\u00e9 il trio divent\u00f2 \"The Four Nightingales\" (\u00ab\"I quattro avvoltoi\" sarebbe stato pi\u00f9 appropriato\u00bb, commenter\u00e0 anni dopo Groucho). Per un certo periodo il gruppo si chiam\u00f2 anche \"Le sei mascotte\", quando la stessa Minnie e sua sorella Hannah si unirono temporaneamente alla compagnia.\nGli anni dieci furono un periodo di intenso lavoro, in cui i fratelli Marx affrontarono una lunga gavetta nel vaudeville, girovagando per gli Stati Uniti ed esibendosi in spettacoli musicali spesso rappresentati in teatri di variet\u00e0 di second'ordine in cittadine sperdute, davanti a rozze platee di spettatori ignoranti e provinciali. Groucho rievoc\u00f2 spesso il suo lungo e difficile apprendistato artistico, con il suo pittoresco contorno di impresari disonesti, ingaggi miserrimi, scomodi viaggi da una localit\u00e0 all'altra dei circuiti teatrali, soggiorni in squallide pensioni di infimo livello Fu per\u00f2 un tirocinio fondamentale, poich\u00e9 gli permise di arricchire il proprio personaggio, di sviluppare un repertorio che i Marx avrebbero poi mantenuto per decenni, e di passare da un tipo di spettacolo fondato inizialmente soprattutto sulle canzoni e sulla presenza di avvenenti ballerine in sottofondo, ad un genere artistico di impostazione prevalentemente comica.\nI primi sketch comici.\nGroucho inizi\u00f2 ad affinare la sua particolare tecnica di improvvisazione e si specializz\u00f2 nella caricatura di Herr Teacher, un professore universitario dall'aspetto austero e inflessibile e dal forte accento tedesco, in una parodia di ambiente scolastico, \"Fun in Hi Skule\" (che debutt\u00f2 nell'estate del 1910), in cui per la prima volta indoss\u00f2 pastrano, finanziera e baffoni neri. In seguito, trovando spesso difficolt\u00e0 nel reperire baffi adatti, si limit\u00f2 a dipingerseli in faccia come definitiva soluzione scenica.\nAl 1912 risale l'episodio che rivel\u00f2 le sue potenzialit\u00e0 comiche e la sua capacit\u00e0 di improvvisare, durante un'esibizione a Nacogdoches, un piccolo centro agricolo texano. Mentre i Marx stavano eseguendo il loro numero musicale all'Opera House, all'esterno ci fu l'improvvisa fuga di un mulo che costrinse gli spettatori, tutti contadini del luogo, ad abbandonare la platea e a lanciarsi al suo inseguimento. Al ritorno del pubblico in sala, i fratelli, visibilmente contrariati, iniziarono a parodiare il loro stesso spettacolo, improvvisando una serie di battute sarcastiche indirizzate alla cittadina e ai suoi abitanti (come \u00abNacogdoches is full of roaches\u00bb e \u00abThe jackass is the finest flower of Tex-ass\u00bb). La divertita reazione degli astanti li rese consapevoli che la strada definitiva da percorrere era quella della commedia, piuttosto che quella delle esibizioni canore.\nNello stesso anno, iniziarono le rappresentazioni di \"Mr. Green's Reception\", il seguito ideale di \"Fun in Hi Skule\", nel quale debutt\u00f2 anche Chico, cui segu\u00ec \"Home Again\" (1914). Entrambi gli sketch, scritti dallo zio Al Shean, ebbero un grande successo e fecero dei fratelli Marx gli astri nascenti del vaudeville, consentendo loro di esibirsi nei pi\u00f9 famosi teatri dell'epoca. Groucho inizi\u00f2 a servirsi del sigaro come strumento di scena e continu\u00f2 a coltivare il gusto per l'improvvisazione, per i bisticci di parole e per gli equivoci grammaticali. A questo periodo (1915) risale anche l'invenzione dei celebri soprannomi dei fratelli, durante una partita a poker a Galesburg (Illinois), probabilmente per opera di Art Fisher, un interprete che diede a Groucho il soprannome \"Grouch\" (letteralmente, in italiano, \"brontolone\", \"musone\", \"accigliato\") per via del suo carattere bisbetico. Anche la sua caratteristica andatura caracollante, con le ginocchia piegate e le ampie falcate, nacque in simili modalit\u00e0 in questi anni.\nSuccessi, insuccessi e tourn\u00e9e.\nNel 1915, dopo aver recitato come comici di giro in almeno trecento citt\u00e0 diverse, i fratelli vennero ingaggiati dall'impresario del vaudeville E.F. Albee II e debuttarono a New York nei celebri teatri Royal e Palace. Apprezzati da pubblico e critica per il loro stile comico ormai affinato, iniziarono un altro lungo periodo di tourn\u00e9e teatrali. Il 28 settembre 1918, presentarono a Grand Rapids (Michigan) lo spettacolo \"The Street Cinderella\", che si rivel\u00f2 uno dei pochi insuccessi nella loro carriera: la coincidenza con il propagarsi, proprio in quel periodo, dell'Influenza spagnola, una delle pi\u00f9 gravi epidemie della storia, contribu\u00ec di fatto a far chiudere i battenti allo spettacolo dopo poche rappresentazioni, come conseguenza delle procedure restrittive per i luoghi pubblici, a tutela della salute collettiva. Nello stesso periodo, Gummo decise di abbandonare il palcoscenico e fu sostituito da Zeppo.\nIl successivo spettacolo \"On the Mezzanine Floor\", la cui prima ebbe luogo nel febbraio del 1921, riport\u00f2 al successo i Marx, che l'anno seguente partirono per una breve tourn\u00e9e in Inghilterra. Il debutto londinese della pi\u00e8ce, ribattezzata definitivamente \"The Balcony\", avvenne al Coliseum Theatre il 19 giugno. All'inizio, il pubblico dimostr\u00f2 di non apprezzare il particolare humour dei Marx e rispose gettando monetine da un penny sul palcoscenico. Groucho cos\u00ec si rivolse alla platea: \u00abScusate signori, ma dato che siamo venuti appositamente dall'America per divertirvi, non potreste tirare almeno qualche scellino?\u00bb. La battuta improvvisata piacque molto e i Marx continuarono con successo il loro impegno europeo, riproponendo la pi\u00e8ce \"Home Again\" ed esibendosi anche a Bristol e Manchester, prima di far ritorno a New York il 29 luglio.\nIl trionfo a Broadway.\nDopo il rientro negli Stati Uniti, i Marx ruppero il sodalizio con l'impresario Albee II e attraversarono un breve periodo di difficolt\u00e0 in cui non trovarono pi\u00f9 ingaggi, a causa dello strapotere del sindacato United Booking Office, che controllava praticamente tutto il giro del vaudeville.\nTuttavia, grazie al finanziamento da parte di Herman Broody, un industriale della Pennsylvania che possedeva un teatro a Filadelfia, si misero in proprio e andarono in scena con uno spettacolo in economia, intitolato provvisoriamente \"The Thrill Girl\" (e poi ribattezzato \"I'll Say She Is\"), realizzato con scenari e arredi provenienti da parecchi fallimenti teatrali. Il musical dei fratelli Johnstone (Will B., autore dei testi e il libretto, e Tom, compositore della musica) era un amalgama dei loro vecchi numeri familiari, e fu portato in tourn\u00e9e negli Stati Uniti per oltre un anno e mezzo, prima di debuttare al Casino Theatre di Broadway il 19 maggio 1924. Per una fortunata coincidenza, uno spettacolo pi\u00f9 noto programmato per quella stessa sera venne rimandato, e i maggiori critici di New York, tra cui Alexander Woollcott, si recarono ad assistere a \"I'll Say She Is\", salutandolo con entusiastiche recensioni. Esso conteneva gi\u00e0 tutti gli elementi che avrebbero caratterizzato la futura carriera di Groucho: i giochi di parole, i doppi sensi, le assurdit\u00e0 e le frenetiche scaramucce comiche con i fratelli.\nLa rappresentazione successiva fu \"The Cocoanuts\", su musica di Irving Berlin e testi del commediografo George S. Kaufman, che and\u00f2 in scena l'8 dicembre 1925. Le repliche a Broadway durarono dodici mesi, cui seguirono due anni di tourn\u00e9e negli Stati Uniti. A fine 1928 venne quindi realizzato \"Animal Crackers\" (scritto sempre da Kaufman e musicato da Bert Kalmar e Harry Ruby) che consolid\u00f2 ulteriormente la fama dei Marx e in particolare la spontaneit\u00e0 e il gusto dell'improvvisazione con cui Groucho stava ponendo le basi dei suoi futuri successi cinematografici.\nDurante le repliche di \"Animal Crackers\" scoppi\u00f2 la crisi economica del 1929, a causa della quale Groucho, che aveva accumulato una discreta fortuna negli anni di Broadway, sub\u00ec forti perdite in Borsa e inizi\u00f2 a soffrire di insonnia cronica, disturbo che lo avrebbe tormentato per il resto della vita, ma che gli avrebbe fornito diversi spunti comici e letterari negli anni a venire.\nLa carriera cinematografica.\nGroucho apparve per la prima volta sul grande schermo nel 1921, quando recit\u00f2 con i fratelli in un cortometraggio muto, girato in economia da Richard Smith, dal titolo \"Humor Risk\", in cui egli interpret\u00f2 la parte del \"cattivo\". Fu proiettato un'unica volta a una matin\u00e9e al Bronx ed oggi \u00e8 considerato perduto.\nGli anni alla Paramount.\nNel 1929 la Paramount Pictures, alla ricerca di nuovi talenti da lanciare a Hollywood, propose ai Marx un contratto per tre film, il primo dei quali fu la trasposizione di \"The Cocoanuts\", le cui riprese vennero realizzate negli studi newyorkesi di Astoria (Long Island), per permettere ai fratelli di continuare a recitare la sera in teatro nelle repliche di \"Animal Crackers\". In \"Noci di cocco\" (1929), Groucho \u00e8 abbigliato con i suoi ormai caratteristici accessori di scena, giacca a finanziera, sigaro sempre in mano e lussureggianti mustacchi. Il suo ruolo \u00e8 quello di Mr. Hammer, il direttore di un hotel in Florida, caduto in disgrazia a causa della sua totale incapacit\u00e0 negli affari, nascosta dietro l'elegante aspetto. Tentando di scongiurare il fallimento, Hammer prova a vendere all'asta dei lotti di terreno senza valore e a sedurre la ricca cliente Mrs. Potter, impersonata dall'attrice Margaret Dumont, che qui riprese il medesimo ruolo gi\u00e0 interpretato nella versione teatrale.\n\"Noci di cocco\" ebbe un grande successo e fece dei fratelli Marx delle stelle del cinema di prima grandezza. Fu anche l'unico film dei figli che Minnie Marx riusc\u00ec a vedere, prima di morire improvvisamente di infarto il 13 settembre 1929. Sam \"Frenchie\" Marx mor\u00ec quattro anni pi\u00f9 tardi, il 10 maggio 1933. Groucho cos\u00ec si espresse ricordando i genitori: \u00abSam era un cuoco eccellente, mentre Minnie non sapeva far nulla senza mio padre. Solo come agente Minnie era insuperabile. Senza di lei, saremmo rimasti delle nullit\u00e0. \u00c8 stata la donna pi\u00f9 importante della mia vita\u00bb.\nCon il successivo \"Animal Crackers\" (1930), trasposizione cinematografica della commedia gi\u00e0 interpretata a teatro, Groucho si produce in una delle sue pi\u00f9 spettacolari entrate in scena sullo schermo, nella parte del famoso esploratore africano Jeffrey T. Spaulding: adagiato su una portantina sorretta da autentici indigeni africani, giunge nel lussuoso palazzo di Mrs. Rittenhouse (Margaret Dumont), abbigliato con un'improbabile tenuta da esploratore, completa di casco coloniale bianco. Il pubblico apprezz\u00f2 la scena in cui Spaulding fa il verso a Eugene O'Neill, recitando pomposamente un monotono soliloquio ispirato a \"Strano interludio\", la canzone \"Hooray for Captain Spaulding\", le cui note avrebbero spesso aperto i futuri programmi radiofonici e televisivi di Groucho, e le scaramucce verbali con Margaret Dumont, ormai sua partner ideale sullo schermo come lo era gi\u00e0 stata in teatro, e \"vittima\" prediletta delle sue taglienti battute di spirito.\nLa prima di \"Animal Crackers\" ebbe luogo con grande successo a New York il 25 agosto 1930; nel febbraio successivo, i fratelli Marx partirono per la California, pronti per misurarsi con Hollywood e per cercare il materiale inedito e gli sceneggiatori in grado di far fruttare il loro patrimonio comico. Il talento di Herman J. Mankiewicz, futuro co-sceneggiatore di \"Quarto potere\" (1941), contribu\u00ec alla realizzazione di \"Monkey Business - Quattro folli in alto mare\" (1931), che riconferm\u00f2 l'abilit\u00e0 di Groucho per la comicit\u00e0 verbale e i giochi di parole. Nel successivo \"Horse Feathers - I fratelli Marx al college\" (1932), una satira sul mondo accademico, interpret\u00f2 il ruolo del pomposo professor Quincy Adams Wagstaff, preside dell'Huxley College, l'unica universit\u00e0 \u00abla cui squadra non ha mai vinto un campionato di football dal 1888\u00bb. Gi\u00e0 dalla prima scena, abbigliato con toga e tocco, si rivolge al corpo insegnanti e dimostra il proprio disprezzo per le regole della vita accademica. In entrambi i film, la spalla femminile fu Thelma Todd, che prese temporaneamente il posto della Dumont nei duetti comico-romantici.\n\"La guerra lampo dei fratelli Marx\".\nGroucho defin\u00ec \"Duck Soup\" (1933), noto in Italia con i titoli \"La guerra lampo dei Fratelli Marx\" e \"Zuppa d'anitra\", il migliore dei film realizzati dai fratelli Marx alla Paramount. Diretto da Leo McCarey (gi\u00e0 noto per alcune pellicole mute di Laurel &amp; Hardy), \u00e8 una commedia satirica e surreale, con taglienti allusioni al sistema governativo, ai politicanti corrotti e agli intrighi diplomatici. Nei panni di Rufus T. Firefly, il neoeletto primo ministro del \"non\" libero Stato di Freedonia, Groucho \u00e8 il protagonista di esilaranti sequenze in cui presiede una surreale seduta nel parlamento di Freedonia, canta a ritmo di blues \u00abnoi vogliamo la guerra\u00bb, sottopone Mrs. Teasdale (nuovamente Margaret Dumont) a un continuo e serrato corteggiamento (\u00abVi amo, volete sposarmi? Se rispondete di s\u00ec non mi vedrete mai pi\u00f9\u00bb), e si scontra ripetutamente con Trentino (Louis Calhern), l'ambasciatore dello Stato rivale di Sylvania.\nLa pellicola, che conteneva diverse allusioni all'ascesa di Hitler in quegli anni, ebbe un successo modesto e ottenne recensioni abbastanza tiepide, che evidenziavano come fosse molto folle e chiassosa ma meno divertente delle precedenti, e che la satira non fosse del tutto riuscita a mettere alla berlina i lati comici del potere dittatoriale. In un'intervista concessa nel 1946, Groucho dichiar\u00f2 poi: \u00abIl cinema non vuole ammettere che al mondo ci sono problemi seri. Non si pu\u00f2 fare dello spirito sul fatto che c'\u00e8 qualcosa che non va nell'esistenza di un Franco. Il povero pubblico \u00e8 sommerso da tonnellate di sbobba\u00bb.\nNel 1934, anno di transizione in cui i fratelli Marx furono lontani dai set cinematografici, Groucho torn\u00f2 brevemente sul palcoscenico e per la prima volta abbandon\u00f2 i baffoni e le sopracciglia dipinti, tratti caratteristici del suo personaggio, per interpretare il ruolo di Oscar Jaffe nel dramma teatrale \"Twentieth Century\" di Ben Hecht e Charles MacArthur, durante una tourn\u00e9e estiva nel Maine.\nGli anni alla MGM.\nScaduto il contratto con la Paramount, Zeppo si ritir\u00f2 dalle scene e i fratelli Marx passarono alla Metro-Goldwyn-Mayer sotto l'ala protettiva del produttore Irving Thalberg, che pensava di dare una svolta stilistica alla loro comicit\u00e0 in pellicole con trame e vicende ben disegnate, e con l'inserimento di una storia d'amore quale indispensabile elemento romantico. Prima di iniziare le riprese, Thalberg offr\u00ec inoltre ai Marx la possibilit\u00e0 di sottoporre all'esame diretto del pubblico, durante le loro tourn\u00e9e teatrali, il materiale che avrebbero dovuto girare, per verificare in anteprima le reazioni degli spettatori di fronte alle trovate comiche. Fu durante questo rodaggio che nacquero molte scene di \"Una notte all'opera\" (1935) di Sam Wood, in particolare quella del contratto in cui Groucho, nei panni dell'intrigante Otis B. Driftwood, dialoga con Chico e insieme fanno scempio del linguaggio legale e del suo frasario pretenzioso.\nCelebre anche la sequenza nella cabina del transatlantico, destinata a diventare un pezzo da antologia per i fan dei fratelli Marx, della quale lo stesso Groucho rivendicher\u00e0 il merito, sostenendo di averne ispirato le battute e le gag. Originariamente si trattava di una sequenza a due tra lui e Margaret Dumont (nei panni della ricca Mrs. Claypool, amante dell'opera lirica e aspirante al bel mondo) ma, con il susseguirsi delle prove, le dimensioni della scena crebbero fino al pandemonio, poich\u00e9 nell'angusto spazio finiscono per ammassarsi, oltre all'attore con il suo voluminoso bagaglio, anche Chico e Harpo, il giovane tenore Allan Jones, due cameriere incaricate di rifare il letto, un idraulico e il suo assistente, la donna delle pulizie, una manicure, una passeggera in cerca di sua zia Minnie, tre camerieri con i vassoi per il pranzo. Groucho, con la sua inarrestabile parlantina e con ironico senso dell'ospitalit\u00e0, fa accomodare benevolmente tutti i visitatori, mentre Harpo - che dorme durante tutta la sequenza - viene continuamente sballottato dai difficoltosi movimenti degli altri occupanti la cabina.\nDopo il grande successo di \"Una notte all'opera\", con incassi che raggiunsero i tre milioni di dollari, Thalberg esamin\u00f2 e scart\u00f2 almeno diciotto diversi soggetti prima di ritenere soddisfacente quello di \"Un giorno alle corse\" (1937). Nel consueto rodaggio teatrale prima della trasposizione sullo schermo, furono nuovamente valutate idee e battute, e parecchio materiale comico fu potenziato e migliorato, ma anche eliminato subito, come ad esempio il motivo \"Dr. Hackenbush\", che per\u00f2 il pubblico amava molto e che entr\u00f2 comunque nel repertorio extracinematografico di Groucho. Sulla paternit\u00e0 della sceneggiatura ci furono lunghe controversie, e ne furono coinvolti nuovamente Al Boasberg e George S. Kaufman, anche se gli autori ufficiali risultarono poi essere George Seaton, Robert Pirosh e George Oppenheimer. Quest'ultimo ebbe a dichiarare: \u00abA me Groucho \u00e8 simpatico ma mi fa impazzire. Era capace di chiamarmi alle sette e mezzo del mattino per dirmi che una data scena andava benissimo e, poco pi\u00f9 tardi, decidere di cambiare tutto\u00bb.\nMalgrado l'improvvisa morte di Thalberg durante la lavorazione, le riprese continuarono nel rispetto del suo stile creativo, con ricorso a scenografie sontuose e all'immancabile elemento amoroso, fornito dal tenore Allan Jones (come nel film precedente) e da Maureen O'Sullivan. Groucho interpret\u00f2 la parte del dottor Hugo Z. Hackenbush, medico di fiducia della ricca ipocondriaca Emily Upjohn (Margaret Dumont), la quale lo fa chiamare alla clinica Standish ignorando che in realt\u00e0 Hackenbush \u00e8 un veterinario (\u00abNon sapevo di avere dei disturbi finch\u00e9 non ho incontrato lui\u00bb). Hackenbush si spaccia per un medico illustre e riesce a prendere le redini della clinica, che si trova in difficolt\u00e0 e rischia di essere convertita dal nuovo proprietario (padrone anche di una scuderia di cavalli) in una sala da gioco. I duetti verbali con Margaret Dumont furono nuovamente giudicati brillanti e apprezzati.\nLa pellicola ottenne il consenso del pubblico e della critica, e segn\u00f2 l'ennesimo successo commerciale dei fratelli Marx. Il cognome del personaggio da lui interpretato, \"Hackenbush\", sarebbe diventato uno dei soprannomi preferiti di Groucho, che lo utilizz\u00f2 negli anni successivi per firmare molte delle proprie lettere e per presentarsi ironicamente in apertura di conversazioni telefoniche.\nIl declino e la separazione.\nEsaurito l'impegno con la MGM, i fratelli Marx passarono alla RKO come protagonisti di \"Servizio in camera\" (1938), adattamento di una commedia di Allen Boretz e John Murray che era andata in scena con grande successo a Broadway. Malgrado dovessero adattarsi a gag e situazioni non create da loro e non espressamente concepite per i loro personaggi, la pellicola fu accolta favorevolmente da pubblico e critica come una \u00abbuona commedia\u00bb con una \u00abgradevole\u00bb storia d'amore. Al fianco di Lucille Ball e Ann Miller, Groucho interpret\u00f2 la parte di Gordon Miller, produttore di una compagnia teatrale nei guai, che si introduce in un albergo per cercare di rimediare i finanziamenti necessari a mettere in scena l'opera prima di un giovane autore teatrale. I suoi tentativi di non farsi cacciare dall'albergo diventano il pretesto per inserire le tipiche situazioni comiche e la consueta anarchia marxiana.\nL'anno successivo i Marx tornarono alla MGM ma non ottennero la possibilit\u00e0 di compiere la tradizionale tourn\u00e9e teatrale di prova prima di iniziare le riprese di \"Tre pazzi a zonzo\" (1939). Nei panni dell'avvocato J. Cheever Loophole, Groucho si esibisce nel suo tipico repertorio farsesco e ritrova come partner Margaret Dumont (Mrs. Dukesbury) che perseguita con romantica insistenza, ricordando una passione passata, esistita solo nella sua fantasia. Il film non fu recensito positivamente come i precedenti e venne considerato uno dei pi\u00f9 deboli della carriera dei comici, bench\u00e9 contenesse scene divertenti e buoni numeri musicali, tra i quali \"Lydia the Tattooed Lady\", scritto dal compositore Harold Arlen e cantato da Groucho con i suoi caratteristici toni nasali, che divenne un'altra delle \"sigle\" pi\u00f9 popolari e riproposte dell'attore).\nLo studio mise poi in produzione \"I cowboys del deserto\" (1940), in cui Groucho, Harpo e Chico si dirigono verso l'Occidente americano e tentano di unire una coppia assicurando il recupero di un atto di propriet\u00e0 rubato. Malgrado una serie di iniziali rinvii, il film fu ben accolto dagli spettatori, che apprezzarono scene comiche come quella di apertura, ambientata in una stazione ferroviaria, dove Chico e Harpo tentano di imbrogliare Groucho (qui nei panni di S. Quentin Quale) e quella dell'incontro con un cowboy ubriaco (\u00abNon ci siamo gi\u00e0 incontrati a Montecarlo, quella sera in cui lei si fece saltare le cervella?\u00bb). Le recensioni furono contrastanti, anche se complessivamente pi\u00f9 favorevoli di quelle della pellicola precedente, ma i Marx, alla loro decima fatica cinematografica, erano ormai stanchi e disarmati di fronte all'insolubile problema di confrontarsi con un passato glorioso e con le difficolt\u00e0 a immettere nuova linfa nelle loro storie.\nNel successivo \"Il bazar delle follie\" (1941), Martha Phelps (Margaret Dumont), proprietaria di un grande magazzino, assume il detective Wolf J. Flywheel (Groucho) per proteggere il nipote in pericolo (Tony Martin). Tra molte gag, compreso un inseguimento finale con biciclette e pattini a rotelle, Groucho duett\u00f2 ancora una volta con la Dumont, secondo le sue sperimentate tecniche adulatorie. Ciononostante, la pellicola venne accolta tiepidamente dalla critica, che la giudic\u00f2 \u00abnon un film che i collezionisti esporranno come esempio dell'umorismo di questa era\u00bb. Venne inoltre annunciata come il canto del cigno dei fratelli Marx prima del loro ritiro dalle scene, come confermato da Groucho poco prima della distribuzione: \u00abQuando dico che noi siamo stanchi del cinema, voglio dire, in realt\u00e0, che il pubblico sta per stancarsi di noi. Ritirandoci adesso, ci limitiamo a precedere, di un soffio, la volont\u00e0 degli spettatori. Il nostro materiale \u00e8 vecchio. E noi anche\u00bb.\nIl ritorno sullo schermo.\nDopo alcuni anni di lontananza, nel 1946 i Marx tornarono sul grande schermo nella commedia \"Una notte a Casablanca\". Si ipotizza che questo ritorno fosse in realt\u00e0 dovuto alla volont\u00e0 dei fratelli di aiutare Chico, in continue ristrettezze finanziarie causate dalla sua insanabile passione per il gioco d'azzardo. Sulla scia del grande successo di \"Casablanca\" (1942), il nuovo soggetto parodiava la trama e l'ambientazione della pellicola con Humphrey Bogart e Ingrid Bergman, tanto che nacque la leggenda che i fratelli Harry, Albert e Jack Warner, fondatori della casa di produzione Warner Bros., cercassero di opporsi all'intera operazione, ritenendo che il titolo fosse di loro propriet\u00e0, adottando un atteggiamento che avrebbe fornito lo spunto per una serie di ironiche missive che Groucho avrebbe inviato loro e che in seguito vennero pubblicate nella raccolta \"Le lettere di Groucho Marx\".\nProdotto sotto l'etichetta della United Artists e ambientato in Marocco, \"Una notte a Casablanca\" venne in parte co-sceneggiato da Frank Tashlin, regista di cortometraggi d'animazione per la Warner Bros. Groucho interpret\u00f2 Ronald Kornblow, il nuovo direttore di un grande albergo in cui avvengono misteriosi delitti (le vittime sono appunto i suoi predecessori alla direzione dell'hotel). La critica rimpianse l'assenza di Margaret Dumont quale spalla ideale per le tipiche scene di corteggiamento, ma generalmente apprezz\u00f2 l'opera, tant'\u00e8 vero che il critico James Agee defin\u00ec Groucho \u00abl'autore satirico pi\u00f9 divertente del secolo\u00bb.\nGli ultimi film.\nDopo \"Una notte a Casablanca\", i fratelli Marx si separarono nuovamente. Nel 1947, nella parte di Lionel Deveraux, un agente teatrale male in arnese, Groucho comparve in alcune gag comiche nella commedia \"Copacabana\", accanto alla star del musical Carmen Miranda, che per\u00f2 fu sostanzialmente un fallimento, che egli cos\u00ec comment\u00f2: \u00abEro un frutto di seconda scelta sul cappello di Carmen Miranda\u00bb.\nDue anni dopo i Marx si riunirono ancora una volta sul set di \"Una notte sui tetti\" (1949), un film voluto soprattutto da Harpo, in cui Groucho mantenne una presenza pi\u00f9 marginale, nei panni dell'investigatore privato Sam Grunion, narratore della vicenda in cui una preziosa collana di diamanti \u00e8 ambita da uno stuolo di cattivi, tra i quali Raymond Burr e la \"femme fatale\" Ilona Massey. La pellicola, bench\u00e9 considerata una delle peggiori dei Marx, registr\u00f2 una delle prime apparizioni sullo schermo di Marilyn Monroe, nel ruolo di una potenziale cliente che si presenta nell'ufficio di Grunion e ne suscita l'ammirazione con la sua andatura sinuosa, lamentandosi che \u00abtutti gli uomini non fanno che correrle dietro\u00bb.\nNel 1948, Groucho recit\u00f2 per la RKO in \"Questi dannati quattrini\", nei panni di Emil J. Keck e come spalla di Frank Sinatra e Jane Russell. Questa commedia venne bloccata per tre anni dal produttore Howard Hughes, e usc\u00ec poi nel 1951. Dopo un breve cameo nel ruolo di se stesso nel musical della Paramount \"Assedio d'amore\" (1950), accanto a Bing Crosby, fu presente in un'altra produzione della RKO, \"Una ragazza in ogni porto\" (1952), in cui fu il marinaio Benjamin Linn, al fianco di William Bendix e Marie Wilson. Dopo queste pellicole, tutte accolte senza particolare entusiasmo dalla critica e dal pubblico, Groucho apparve per l'ultima volta sul grande schermo con i due fratelli (ma non nelle stesse scene) in \"L'inferno ci accusa\" (1957), un libero adattamento de \"La storia dell'umanit\u00e0\" di Hendrik Willem van Loon, interpretando la figura del colonizzatore Peter Minuit.\nIl solo Groucho ricopr\u00ec un piccolo ruolo, quello di George Schmidlap, nel finale della commedia \"La bionda esplosiva\" (1957), accanto a Jayne Mansfield e Tony Randall. Il suo ultimo ruolo cinematografico risale al 1968, nel film satirico \"Skidoo\" di Otto Preminger, in cui interpret\u00f2 Dio (Jeovah nella versione italiana), il capo di un'anonima assassini che si converte alla filosofia hippie.\nCarriera radiofonica e televisiva.\n\"Flywheel, Shyster &amp; Flywheel\".\nNell'autunno del 1932, Groucho e Chico esordirono alla radio, su una delle due reti della NBC, in una serie di radiocomiche dal titolo \"Beagle, Shyster &amp; Beagle, Attorneys at law\". Il primo episodio, rigorosamente in diretta come era costume allora, venne trasmesso la sera del 28 novembre. Poco dopo il debutto della trasmissione, arrivarono le proteste di un avvocato newyorkese di nome Beagle, il quale intent\u00f2 una causa per trecentomila dollari sostenendo che il suo nome era stato calunniato e costrinse pertanto i produttori a cambiare il titolo che, a partire dal quarto episodio, fu \"Flywheel, Shyster &amp; Flywheel\".\nIl tema di alcune puntate della serie era basato sugli eventi del momento, mentre in altre veniva sperimentato nuovo materiale comico o venivano ripresi vecchi numeri che avevano riscosso particolare successo nei film. I due protagonisti, l'avvocato truffaldino Waldorf T. Flywheel (Groucho) e il suo inetto braccio destro di origine italiana Emmanuel Ravelli (Chico) dettero vita a sketch comici con copioni farseschi e ricchi di battute fulminanti.\nDopo ventisei episodi, il 22 maggio 1933, la serie si interruppe per le vacanze estive e non venne pi\u00f9 ripresa. I motivi pi\u00f9 plausibili furono l'orario infelice di messa in onda, che non raccoglieva un numero di ascoltatori sufficiente a giustificare i duemila dollari di stipendio dei Marx, la concorrenza di altri programmi con pi\u00f9 alti indici di ascolto e l'intenzione dei due fratelli di ritornare al cinema. Groucho comment\u00f2: \u00abLe vendite del prodotto da noi reclamizzato erano aumentate vertiginosamente. I profitti della societ\u00e0 raddoppiarono in breve volgere di tempo, e la Esso si sentiva un po' in colpa per tutti quei soldi. Quindi ci moll\u00f2, dopo ventisei puntate. Era l'epoca dei Rimorsi Aziendali, che oggi non ci sono pi\u00f9\u00bb.\nAltre esibizioni radiofoniche.\nNel marzo del 1934, Groucho ritorn\u00f2 in radio con Chico per \"The Marx of Time\", una trasmissione domenicale di satira sull'attualit\u00e0, che and\u00f2 in onda per un breve periodo in coda a un notiziario della CBS. Dopo alcune altre apparizioni radiofoniche quale ospite d'onore, venne scritturato nel 1939 per \"The Circle\", un programma di variet\u00e0 che per\u00f2 non ebbe molto seguito, probabilmente perch\u00e9 di taglio troppo intellettuale per il pubblico radiofonico di massa.\nSenza la partecipazione del fratello, nell'estate del 1942 si esib\u00ec nuovamente alla radio in diverse puntate del programma per la NBC di Rudy Vallee. Dopo una serie di altre ospitate, cominci\u00f2 a desiderare di condurre uno spettacolo tutto suo. All'epoca, uno show radiofonico necessitava di una formula adatta alla personalit\u00e0 del presentatore e gradita a una vasta fascia di ascoltatori, ma soprattutto della sponsorizzazione di un importante marchio commerciale. All'inizio del 1943, firm\u00f2 allora un contratto con la Pabst Blue Ribbon per un variet\u00e0 settimanale della CBS, che debutt\u00f2 il 27 marzo 1943, ma la sua partecipazione fu di breve durata e, dopo la puntata del 17 giugno 1944, lo sponsor decise di non rinnovargli il contratto e di rimpiazzarlo con il comico Danny Kaye, nonostante gli ascolti fossero soddisfacenti. Non trovando altri marchi che desiderassero promuovere un suo programma, si dedic\u00f2 agli spettacoli di intrattenimento per le truppe: insieme a Fay McKenzie (con la quale aveva condotto lo show \"Blue Ribbon\"), al compositore Harry Ruby ed al chitarrista Jos\u00e9 Oliveira, visit\u00f2 molti ospedali per sostenere i soldati feriti al fronte, raccogliendo denaro per diverse cause benefiche.\nDalla primavera del 1945 fino al maggio del 1946, apparve con una certa regolarit\u00e0 come ospite nello show radiofonico della cantante Dinah Shore. La svolta giunse nella primavera del 1947, quando si esib\u00ec al \"Walgreen Show\", una produzione annuale ad alto budget sponsorizzata dalla catena di supermercati Walgreens, a cui partecipavano molti nomi famosi dello spettacolo. Il suo duetto radiofonico con Bob Hope rivoluzion\u00f2 la sceneggiatura accuratamente preparata, poich\u00e9 entrambi abbandonarono le battute previste dal copione e proseguirono la trasmissione improvvisando: gran parte del loro dialogo, durato complessivamente circa venticinque minuti, doveva essere censurato ma questo fu impossibile perch\u00e9 altrimenti lo sketch non avrebbe pi\u00f9 avuto senso logico. I produttori Mannie Manheim e Charles Isaacs ricordarono poi che in vent'anni di radio non avevano mai assistito a nulla di pi\u00f9 divertente.\n\"You Bet Your Life\" e altri progetti televisivi.\nIl giovane produttore radiofonico John Guedel, dopo aver assistito allo sketch con Bob Hope, ide\u00f2 il progetto di \"You Bet Your Life\" (letteralmente, in italiano, \"Ci scommetti la vita?\"), un quiz show che propose a Groucho pensando di rilanciarne la carriera, facendo uso delle sue doti di improvvisatore e intrattenitore.\nInizialmente scettico all'idea di condurre un programma del genere, Groucho fin\u00ec per accettare, ponendo per\u00f2 due condizioni: la prima, che il quiz fosse assolutamente leale e privo di qualsiasi aiuto o suggerimento ai concorrenti; la seconda, quella che ogni episodio venisse sempre pre-registrato, in modo da evitare di incappare in qualunque maglia censoria causata da battute imprevedibili o considerate sconvenienti. Lo show, scelto dallo sponsor Elgin-American Watch Case Company per i costi contenuti, and\u00f2 in onda per la prima volta il 27 ottobre 1947, riscuotendo un enorme successo che sorprese per primo lo stesso comico.\nLa formula di \"You Bet Your Life?\" risult\u00f2 molto congeniale al suo umorismo sarcastico, consentendogli di presentarsi nel modo migliore e di punzecchiare abilmente gli ospiti prima di dar loro la possibilit\u00e0 di vincere: la sua esperienza di uomo di spettacolo e di cerimoniere gli permise di arricchire i dettami del quiz tradizionale, intrattenendo bonariamente i concorrenti e concedendo battute e complimenti a tutti i partecipanti. Il 5 ottobre 1950 lo show venne trasferito anche in televisione, sulla rete NBC, senza subire cambiamenti rispetto alle messe in onda radiofoniche: infatti la produzione riconferm\u00f2 lo stesso annunciatore, George Fennemann, e Groucho mantenne la propria postazione su uno sgabello davanti a una scrivania, con i giochi e le domande per le interviste scritti in un taccuino di fronte a lui.\nNell'aprile del 1949 il programma vinse il Peabody Award per il miglior show comico radiofonico, mentre Groucho fu fotografato per la copertina del \"Time\" per la seconda volta nella sua carriera e, il 23 gennaio 1951, fu premiato con l'Emmy Award quale miglior personaggio televisivo dell'anno. \"You Bet Your Life\" and\u00f2 in onda per tutti gli anni cinquanta, trasmettendo l'ultima puntata il 21 settembre 1961.\nNel 1959 i fratelli Marx apparvero nella loro ultima produzione collettiva: \"The Incredible Jewel Robbery\", episodio della serie antologica \"General Electric Theater\" della CBS, andato in onda l'8 marzo. Poich\u00e9 sotto contratto ancora la NBC per \"You Bet Your Life\", il nome di Groucho non comparve nei crediti e l'emittente pubblicizz\u00f2 la sua presenza limitandosi a dichiarare: \nTra gli altri suoi lavori televisivi, ci fu l'adattamento dell'operetta \"Il Mikado\" (1960), nel ruolo di Ko Ko, personaggio creato da Gilbert e Sullivan, il duo di compositori di opere comiche di cui Groucho fu sempre un fervente ammiratore e dei quali amava suonare i pezzi alla chitarra durante il suo tempo libero. Nel 1965, in una puntata dello show \"The Hollywood Palace\", ripropose con Margaret Dumont la scena dell'arrivo del capitano Spaulding in \"Animal Crackers\", cantando il motivo \"Hello, I Must Be Going\".\nL'ultimo suo impegno sul piccolo schermo fu in un breve sketch con George Burns nello speciale di Bob Hope \"Joys\" (parodia del film di Steven Spielberg \"Jaws\"), andato in onda nel marzo 1976.\nCarriera letteraria.\nFin dall'infanzia e per tutta la sua lunga esistenza, Groucho fu un lettore instancabile e autodidatta, compensando in tal modo la mancanza di istruzione dovuta al suo prematuro ritiro dalla scuola: i suoi esordi come scrittore risalgono agli anni venti, quando - con la firma di Julius H. Marx - cominci\u00f2 a pubblicare motti di spirito per settimanali comici e per le rubriche dei principali columnist dell'epoca, fra i quali Franklin P. Adams, la cui popolare \"The Conning Tower\", edita sul \"New York World\", nel 1924 inizi\u00f2 a dare spazio ai suoi scritti, costituiti principalmente da scenette e pezzi umoristici basati su argomenti di attualit\u00e0 e di costume.\nNella primavera del 1925 inizi\u00f2 a pubblicare con regolarit\u00e0 i suoi contributi umoristici sulla neonata rivista \"The New Yorker\", sul \"St. Louis Post Dispatch\" e su \"College Humor\", continuando per\u00f2 a rifiutare tutte le offerte rivoltegli allo scopo di tenere una sua rubrica fissa; malgrado questa decisione, i suoi scritti apparvero con crescente frequenza sulle riviste, caratterizzati da uno stile letterario ormai consolidato e frutto della felice combinazione tra il suo personaggio sul palcoscenico e l'influenza stilistica dei suoi scrittori umoristici preferiti. All'inizio del 1930, cominci\u00f2 a collaborare con Arthur Sheekman, umorista ed ex cronista del \"Chicago Times\", inaugurando un'amicizia e un sodalizio artistico che sarebbero durati per decenni, con reciproco sostegno nella revisione e pubblicazione dei rispettivi libri e articoli, e con l'intervento del giornalista in qualit\u00e0 di sceneggiatore e di autore dei testi in svariate produzioni dei fratelli Marx.\nTra le altre collaborazioni artistiche, va ricordata quella con lo sceneggiatore Norman Krasna, con cui, nel 1937, fu l'autore della sceneggiatura della commedia musicale \"Il re e la ballerina\", diretta da Mervyn LeRoy e interpretata dall'attore di origine belga Fernand Gravey. Successivamente, all'inizio degli anni quaranta e in coincidenza con il rallentamento della sua attivit\u00e0 artistica, Groucho inizi\u00f2 a lavorare alla stesura di un'opera teatrale, sempre in tandem con Krasna; l'impegno, continuamente interrotto e ripreso, si protrasse per alcuni anni e approd\u00f2 alla definitiva versione intitolata \"Time for Elizabeth\", che debutt\u00f2 a Broadway il 27 settembre 1948. Il comico ne fu protagonista nella parte di Ed Davis, ma la pi\u00e8ce fu un insuccesso e le rappresentazioni vennero interrotte dopo appena una settimana. Il ruolo fu poi rilevato dall'attore Otto Kruger, e Groucho torn\u00f2 a interpretarlo solo diversi anni pi\u00f9 tardi, in allestimenti teatrali estivi e in una versione televisiva dell'aprile 1964 sulla NBC, all'interno della serie antologica \"Polvere di stelle\".\nI libri.\n\"Letti\" fu l'opera prima in campo letterario di Groucho e venne pubblicata nell'autunno del 1930: una raccolta di pezzi in cui egli descrive scherzosamente il rapporto che la gente ha con il proprio letto e in cui si diverte a dissertare del sonno (e di problemi di insonnia) con la sua tipica ironia. Fu per\u00f2 un parziale insuccesso, che venne proposto in seconda edizione solo quattro decenni pi\u00f9 tardi, nel 1976.\nAll'inizio degli anni quaranta, in coincidenza con il ritiro dalle scene dei fratelli Marx, ampli\u00f2 la sua attivit\u00e0 di scrittore, spaziando anche in argomenti di stretta attualit\u00e0 e legati all'impegno bellico degli Stati Uniti nella seconda guerra mondiale, e realizzando alcuni articoli per \"This Week\" (inserto domenicale del \"New York Herald Tribune\"), \"Variety\" e \"Saturday Evening Post\". Nel 1941 usc\u00ec il suo secondo libro, \"Many Happy Returns\", scritto in collaborazione con Sheekman, che venne proposto come una sorta di guida all'evasione fiscale e di parodia in cui venne preso di mira l'Ufficio Imposte. Il titolo originale, traducibile in italiano nella formula augurale \"Cento di questi giorni\", gioc\u00f2 in realt\u00e0 sull'espressione \"tax return\", ossia la dichiarazione dei redditi. Come nel caso di \"Letti\", le recensioni furono tiepide e i critici sostennero come il suo lavoro scritto non fosse divertente quanto lo era lui in persona. La vendita fu di sole cinquemila copie, tanto che egli in seguito comment\u00f2: \u00abIo scrivo solo prime edizioni\u00bb.\nAlla fine del decennio, la sua carriera aveva ripreso vigore con il grande successo nel quiz radiofonico \"You Bet Your Life\" e quindi le sue pubblicazioni negli anni seguenti divennero pi\u00f9 sporadiche e generalmente limitate alla promozione del suo spettacolo, anche dopo il suo passaggio alla televisione. Nella primavera del 1957 egli intraprese il suo progetto letterario pi\u00f9 ambizioso, la stesura della propria autobiografia: memore per\u00f2 dei precedenti insuccessi e scettico su questa sua nuova opera, diede alle stampe \"Groucho e io\", pubblicato dalla casa editrice Random House, solo nell'autunno del 1959. Tuttavia questa volta ricevette ottime recensioni e un buon risultato di vendita. Con brillante capacit\u00e0 espressiva, raccolse nel libro una serie di episodi elencati anacronisticamente, rievocando la propria carriera teatrale e cinematografica con i fratelli e dedicando molte pagine agli aneddoti, agli incontri e alla storia del secolo passato, dalla giovinezza dei Marx nell'East Side di Manhattan ai successi nel vaudeville e in teatro, fino agli anni gloriosi di Hollywood.\nNel 1963, in un periodo di pausa professionale, venne contattato dal proprio editore Bernard Geis, attratto dall'idea di dare alle stampe una raccolta di scritti divertenti che Groucho aveva prodotto per varie riviste. La raccolta fu intitolata \"Memorie di un irresistibile libertino\" e raggrupp\u00f2 una serie di storielle umoristiche nelle quali il narratore rievoca i tempi passati mediante la tecnica del flashback, filosofeggia sui temi dell'amore e affronta i pi\u00f9 svariati argomenti senza mai sconfinare dal proprio personaggio.\n\"Le lettere di Groucho Marx\".\nNel 1964, un funzionario della Library of Congress, la Biblioteca del Congresso degli Stati Uniti, interpell\u00f2 Groucho dopo essere venuto a conoscenza della corrispondenza da lui intrattenuta per diversi anni con il poeta e drammaturgo inglese Thomas Stearns Eliot. Alla richiesta di depositare presso la prestigiosa istituzione i suoi carteggi epistolari, Groucho si sent\u00ec onorato e accett\u00f2 con entusiasmo. Tenuto conto che si era sempre considerato \u00abuno scrittore part-time e ai margini\u00bb e che non aveva mai completato la propria istruzione scolastica, la richiesta della Library of Congress costitu\u00ec per lui un particolare motivo di orgoglio e una delle maggiori soddisfazioni raccolte nella sua lunga carriera, sia in campo letterario che nel mondo dello spettacolo.\nLa pubblicit\u00e0 creatasi intorno all'evento ridest\u00f2 l'interesse per i suoi scritti e port\u00f2 alla pubblicazione, nel febbraio del 1967, de \"Le lettere di Groucho Marx\", a cura della casa editrice Simon &amp; Schuster. La raccolta comprende sia le lettere scritte da Groucho che quelle a lui inviate da corrispondenti altrettanto brillanti, fra i quali erano annoverati artisti e letterati tra i pi\u00f9 famosi e arguti del mondo. Malgrado le recensioni contrastanti, il libro ebbe molto successo e venne negli anni ristampato diverse volte e tradotto in varie lingue. In Italia fu pubblicato nel 1992 dalla casa editrice Adelphi, con la traduzione di Davide Tortorella.\nL'organizzazione dell'opera non segue un ordine cronologico nella successione delle lettere, ma una divisione per argomenti che all'uscita suscit\u00f2 qualche critica. La raccolta presenta, tra le altre, alcune lettere indirizzate al figlio Arthur, ai fratelli Harpo e Gummo, e ad altri componenti della famiglia Marx, e la corrispondenza scambiata con l'ufficio legale della Warner Bros. all'epoca del film \"Una notte a Casablanca\". Non mancano i duetti epistolari con altre personalit\u00e0 del mondo dello spettacolo, come gli attori Peter Lorre, Jerry Lewis e Fred Allen e gli scrittori e sceneggiatori Arthur Sheekman e Goodman Ace. Celebre \u00e8 il carteggio intercorso con T.S. Eliot tra la fine degli anni cinquanta e l'inizio degli anni sessanta, da cui emerge l'intesa umana e intellettuale instauratasi tra i due corrispondenti.\nVita privata.\nI tre matrimoni.\nNel 1919, all'epoca delle rappresentazioni di \"Home Again\", Groucho conobbe la ballerina di origine svedese Ruth Johnson, che era entrata nella compagnia teatrale dei Marx come partner di danza di Zeppo. I due si sposarono il 4 febbraio 1920 a Chicago, durante le repliche di \"Home Again\" al Mc Vicar's Theater. Il 21 luglio 1921 nacque il loro primo figlio, Arthur Marx, che in giovent\u00f9 diventer\u00e0 un discreto giocatore professionista di tennis (fece parte della squadra di Coppa Davis Junior nel 1939), poi commediografo, autore teatrale e televisivo, nonch\u00e9 autore di una biografia del padre, intitolata \"Life with Groucho\", pubblicata per la prima volta a puntate sul \"Saturday Evening Post\" nei primi anni cinquanta. Il 19 maggio 1927 nacque la secondogenita Miriam. Il matrimonio con Ruth dur\u00f2 22 anni e si concluse con il divorzio il 15 luglio 1942.\nIl 21 luglio 1945 spos\u00f2 in seconde nozze la ventunenne attrice Kay Marvis Gorcey, che reciter\u00e0 con lui in un piccolo ruolo nel film \"Copacabana\". Dal loro matrimonio, il 14 agosto 1946, nacque la figlia Melinda, che apparir\u00e0 spesso accanto al padre nello show televisivo \"You Bet Your Life\". Anche questo secondo matrimonio si concluse con un divorzio il 12 maggio 1950.\nIl 17 luglio 1954, all'et\u00e0 di 64 anni, si rispos\u00f2 in terze nozze con la ventiquattrenne Eden Hartford, aspirante attrice e cognata del regista Howard Hawks. Secondo Arthur Marx, i primi anni di matrimonio con Eden furono felici, e Groucho conobbe un periodo di serenit\u00e0 familiare grazie al buon carattere di Eden e alla sua capacit\u00e0 di essere una buona madre per Melinda che, dopo il divorzio da Kay Marvis, dal 1956 era stata affidata al padre. L'unione con Eden entr\u00f2 per\u00f2 in crisi negli anni sessanta e si concluse con un burrascoso divorzio, pronunciato il 4 dicembre 1969, quando Groucho aveva ormai 79 anni.\nErin Fleming e gli ultimi anni.\nNel 1970 le sue condizioni di salute peggiorarono, a seguito di prolungati disturbi alle adenoidi, per cui dovette essere sottoposto a un intervento chirurgico che ebbe comunque buon esito. Nel 1971 fu colpito da un ictus che rallent\u00f2 le sue articolazioni vocali e compromise lievemente la sua attivit\u00e0 cerebrale. Nell'agosto dello stesso anno, durante una cena in casa di amici, conobbe la ventinovenne Erin Fleming, un'aspirante attrice di origine canadese, e dopo pochi giorni l'assunse come segretaria. Ella esercit\u00f2 subito una notevole influenza sull'anziano attore, diventandone la manager e spingendolo a riprendere l'attivit\u00e0 artistica, malgrado i suoi malanni. In quel periodo Groucho fece frequenti apparizioni, spesso a fianco di lei, nei talk show televisivi condotti da Dick Cavett, Johnny Carson e Merv Griffin, e nella situation comedy \"The Bill Cosby Show\".\nNel maggio del 1972, comparve in un recital alla Carnegie Hall di New York, riscuotendo un enorme successo e ottime recensioni da parte dei critici. Pochi giorni pi\u00f9 tardi si rec\u00f2 a Cannes, dove fu la star del Festival del Cinema, ritrovando in parte la sua sarcastica verve sul palco e nelle interviste, e dove venne insignito della commenda delle arti e delle lettere. Tra il 1973 e il 1974 la sua salute si deterior\u00f2 ulteriormente, ma la sua popolarit\u00e0 ebbe un nuovo impulso grazie alla riproposta televisiva di una serie di vecchie puntate del quiz \"You Bet Your Life\", raggruppate come \"The Best of Groucho\". Nello stesso tempo la Universal Studios, dopo decenni di oblio e di controversie legali, mise nuovamente in circolazione il film \"Animal Crackers\", che fu apprezzato anche dalle giovani generazioni di spettatori. A coronamento di questi eventi, l'Academy of Motion Picture Arts and Sciences decise di conferirgli un Oscar onorario per \u00abla brillante attivit\u00e0 e per i risultati ineguagliabili ottenuti dai fratelli Marx nell'arte della commedia cinematografica\u00bb. Visibilmente invecchiato e fragile, ritir\u00f2 il premio a nome dei fratelli Chico e Harpo, e della storica co-interprete Margaret Dumont, da tempo deceduti.\nNei due anni successivi l'influenza di Erin Fleming contribu\u00ec al progressivo allontanamento di Groucho dai suoi familiari, in particolar modo dal figlio Arthur, secondo il quale la donna assunse il pieno controllo del m\u00e9nage quotidiano e degli affari del padre in qualit\u00e0 di sua segretaria, manager e compagna di vita, nonch\u00e9 l'arbitraria sorveglianza sulla sua salute sempre pi\u00f9 precaria, isolandolo da vecchi amici e conoscenti, e giungendo a tentare di farsi adottare da lui come figlia. Le tensioni sfociarono in una lunga battaglia legale in cui la Fleming e Arthur, che si era riavvicinato affettivamente al padre all'inizio del 1977, si contesero il ruolo di tutore permanente dell'anziano attore, la cui avanzata senilit\u00e0 non gli consentiva pi\u00f9 alcun tipo di gestione della propria vita. L'iter giudiziario porter\u00e0 alla nomina del vecchio amico e collaboratore Nat Perrin quale tutore temporaneo, e successivamente di Andy Marx, figlio di Arthur.\nNel frattempo, il 16 gennaio 1977, Groucho fece la sua ultima apparizione pubblica alla Wilshire Hyatt House a Hollywood, presenziando con Zeppo alla cerimonia che celebr\u00f2 l'ammissione dei fratelli Marx nella Motion Picture Hall of Fame.\nQuando suo fratello minore Gummo mor\u00ec all'et\u00e0 di 83 anni, il 21 aprile 1977, Groucho non ne fu informato per il timore che le sue condizioni si aggravassero. Ciononostante mantenne il suo senso dell'umorismo fino alla fine. George Fenneman, il suo amico annunciatore radiofonico e televisivo, spesso si ricordava di quando, in una delle ultime visite che fece a casa sua, giungendo il momento di andare, sollev\u00f2 Marx dalla sedia a rotelle, si mise le sue braccia attorno al busto e inizi\u00f2 a farlo \u00abcamminare\u00bb all'indietro attraverso la stanza verso il suo letto; e mentre lo faceva, sent\u00ec la voce debole del comico all'orecchio che gli sussurrava \u00abFenneman, sei sempre stato un pessimo ballerino\u00bb. Un altro aneddoto riguarda il suo ultimo ricovero: quando un'infermiera gli si avvicin\u00f2 con un termometro spiegando che voleva vedere se avesse la febbre, lui rispose: \u00abNon essere sciocca - tutti hanno una temperatura\u00bb. L'attore Elliott Gould infine raccont\u00f2 di un simile accaduto:\nLa morte.\nIl 22 giugno 1977, Groucho fu ricoverato per una polmonite all'ospedale Cedar Sinai di Los Angeles, dove trascorse gli ultimi giorni in stato di semi-incoscienza e mor\u00ec il pomeriggio del 19 agosto 1977, all'et\u00e0 di 86 anni, assistito da Arthur, dalla nuora Lois e dal nipote Andy. La notizia della sua scomparsa per\u00f2 pass\u00f2 in secondo piano in quanto la prematura dipartita di Elvis Presley, avvenuta solo tre giorni prima, aveva monopolizzato l'attenzione della stampa americana e mondiale. Arthur Marx raccont\u00f2 che il padre \u00abnon voleva avere un funerale. Li considerava una barbarie. Me lo aveva detto moltissime volte. Voleva soltanto essere cremato e non gli interessava di cosa ne sarebbe stato delle sue ceneri. Non credeva in una vita dopo la morte, ma una volta, scherzando, mi aveva detto che, se ce ne fosse stata una, lui avrebbe voluto trovarsi accanto ad Abramo Lincoln, William Shakespeare e George S. Kaufman\u00bb. Le sue ceneri riposano all'Eden Memorial Park Cemetery di Los Angeles, sotto una semplice lapide che reca il suo nome, l'anno di nascita e di morte, e la stella di David.\nLa comicit\u00e0 di Groucho.\nIl ricorso al nonsense, alle storpiature linguistiche e al non sequitur ha caratterizzato la comicit\u00e0 verbale di Groucho Marx, basata sulla grande capacit\u00e0 di improvvisazione, sull'uso funambolico della parola e delle sue infinite possibilit\u00e0 di applicazione. La sua torrenziale conversazione in scena, sempre interrotta ma mai veramente troncata dagli impotenti interlocutori, \u00e8 una forza distruttrice che si fa beffe delle convenzioni sociali e della morale, concetti riservati ai mediocri e agli ottusi.\nIl fine supremo della sua comicit\u00e0, cos\u00ec come quella dei suoi fratelli, \u00e8 la catastrofe: pur rivestendo quasi sempre cariche ufficiali nei suoi ruoli, Groucho si rivela infatti votato a prendere il comando delle situazioni e a rovesciare ironicamente il sistema. Durante la sua lunga carriera teatrale e cinematografica, interpret\u00f2 solitamente personaggi con mestieri onorevoli e gratificanti, ma sempre al limite della legalit\u00e0 e della moralit\u00e0: il direttore d'albergo fallito, l'esploratore millantatore, il dissoluto rettore di universit\u00e0, l'uomo politico corrotto, l'avvocato imbroglione, il finto medico opportunista, l'impresario teatrale maneggione, il detective amorale, ruoli caratterizzati da un unico denominatore comune, l'incontenibile sfrontatezza nei confronti della societ\u00e0, rappresentata dai malcapitati che restano vittime delle sue irriverenti mascalzonate, e dalle partner femminili, che egli corteggia con languida audacia per poi disorientarle con la sua impudenza.\nSul palco e sullo schermo, il suo personaggio sbeffeggia sfrontatamente la professione medica, legale, militare, l'establishment cinematografico, l'alta societ\u00e0, praticamente tutti i bastioni del potere, mentre la sua maschera buffa (baffoni, figura smontabile e sigaro da masticare) e la sua capacit\u00e0 di improvvisare le battute dei dialoghi ricalcano i canoni della commedia dell'arte.\nInfluenza culturale.\nNel cinema e nel teatro.\nDal graffito comparso a Parigi, il gioco dei nomi che rievoca un altro Marx (Karl) \u00e8 diventato un clich\u00e9 surreale, spesso rievocato dagli anni settanta, quando la carica anarchica e antisistema della comicit\u00e0 dei fratelli Marx, e di Groucho in particolare, fu riscoperta dal pubblico in epoca di ribellioni e contestazioni.\nLa sua comicit\u00e0 surreale ed effervescente \u00e8 stata inoltre fonte d'ispirazione per numerosi comici di matrice ebraica, da Woody Allen a Mel Brooks, mentre la maschera comica da lui creata (occhiali dalla montatura tonda, sigaro, sopracciglia e baffoni dipinti) \u00e8 diventata un popolare stereotipo, ripreso in parecchie produzioni, vignette e caricature; citazione emblematica, ad esempio, \u00e8 la carota che Bugs Bunny ha costantemente tra i denti.\nAllen disse:\nMolti sono i suoi omaggi alla comicit\u00e0 marxiana: ad esempio nel film \"Prendi i soldi e scappa\" (1969), strutturato con la tecnica del falso documentario, i genitori del protagonista Virgil Starkwell, mentre rispondono alle domande di un cronista, indossano maschere con le fattezze di Groucho; in \"Manhattan\" (1979), Isaac Davis cita Groucho Marx tra le cose per cui vale la pena di vivere; in \"Hannah e le sue sorelle\" (1986), il nevrotico e depresso personaggio di Mickey Sachs capita in un cinema durante la proiezione de \"La guerra lampo dei fratelli Marx\" e - vedendo Groucho piroettare spensierato sullo schermo - trova le giuste motivazioni per continuare a vivere; infine, \"Tutti dicono I Love You\" (1996) \u00e8 ricco di citazioni dal cinema di Marx, dal titolo stesso (che riprende l'omonima canzone da \"I fratelli Marx al college\" del 1932) alla scena della festa in cui i partecipanti sono camuffati con il sigaro e i baffoni e cantano in francese \"Hooray for Captain Spaulding\" (da \"Animal Crackers\"). Un'altra citazione \u00e8 presente in \"Terror Train\" (1980), pellicola slasher canadese in cui il killer compie i suoi delitti indossando una maschera con le caricaturali fattezze di Groucho.\nDal 1986 l'attore teatrale statunitense Frank Ferrante si esib\u00ec come Groucho Marx sul palcoscenico, presentando periodicamente in tourn\u00e9e negli Stati Uniti e in Canada, sotto i diritti concessi dalla famiglia Marx, uno spettacolo intitolato \"An Evening with Groucho\", con il sostegno di interpreti secondari e del pianista Jim Furmston come accompagnatore musicale. Alla fine degli anni ottanta recit\u00f2 inoltre nello spettacolo off-Broadway \"Groucho: A Life in Revue\", scritto da Arthur Marx (in cui vestiva i panni del comico dai 15 agli 85 anni) e successivamente registrato per la PBS nel 2001. Nel 1982 Gabe Kaplan aveva comunque gi\u00e0 girato una versione della stessa opera, intitolata \"Groucho\".\nIn Italia, dal 1986 il personaggio di Groucho \u00e8 stato inserito da Tiziano Sclavi come fedele assistente di Dylan Dog, \"l'indagatore dell'incubo\" protagonista del fumetto di successo dell'editrice Bonelli. Tuttavia, nella versione cinematografica del fumetto, realizzata nel 2011 negli Stati Uniti, il personaggio non compare in quanto gli eredi di Groucho Marx non hanno concesso i diritti di utilizzo del suo nome e delle sue sembianze.\nL'anarchica e travolgente forza distruttiva della comicit\u00e0 marxiana ha influenzato generi come il teatro dell'assurdo di Eug\u00e8ne Ionesco, il quale dichiar\u00f2 pubblicamente di aver tratto ispirazione dai soverchiamenti dell'ordine e delle convenzioni che i Marx proposero nelle loro opere teatrali e cinematografiche.\nNella musica.\nIl gruppo statunitense di comici surreali The Firesign Theatre inser\u00ec nella copertina del loro secondo album \"How Can You Be in Two Places at Once When You're Not Anywhere at All?\" (1969) due fotografie di Groucho Marx e John Lennon incorniciate da finte lettere in cirillico che compongono la scritta \"\u0414LL \u041d\u0414\u0406L \u041c\u0414\u042f\u0416 L\u0404\u0418\u0418\u0424\u0418\".\nIl cantautore britannico Elton John incontr\u00f2 Groucho nei primi anni settanta, evento del quale \u00e8 testimone una foto che ritrae Marx puntare sia il dito indice che il pollice verso il cantante a mo' di revolver. Questi trov\u00f2 cos\u00ec divertente la sua reazione spontanea di alzare le mani e rispondere \u00abNon spararmi! Sono solo il pianista!\u00bb che la riutilizz\u00f2 come titolo del suo album del 1973. Nella cover \u00e8 inoltre visibile la locandina del film \"I cowboys del deserto\".\nIl complesso glam-rock inglese Queen intitol\u00f2 due suoi album in onore di Groucho: \"A Night at the Opera\" (1975) e \"A Day at the Races\" (1976), presi direttamente dai rispettivi lungometraggi dei fratelli Marx diretti da Sam Wood. Nel marzo 1977, Groucho invit\u00f2 i Queen a fargli visita nella sua casa di Los Angeles; in quell'occasione Freddie Mercury, Brian May, John Deacon e Roger Meddows-Taylor eseguirono a cappella la loro canzone \"'39\" (da \"A Night at the Opera\").\nDoppiatori italiani.\nLa comicit\u00e0 di Groucho Marx, basata sulla veloce parlantina e sul ricorso serrato ai giochi di parole e agli equivoci grammaticali, ha sempre presentato difficolt\u00e0 di traduzione al momento del doppiaggio."}
{"id": "297091", "revid": "712828", "url": "https://it.wikipedia.org/wiki?curid=297091", "title": "Rettilofono", "text": ""}
{"id": "297093", "revid": "30300", "url": "https://it.wikipedia.org/wiki?curid=297093", "title": "Mai dire Maik", "text": ""}
{"id": "297105", "revid": "119693820", "url": "https://it.wikipedia.org/wiki?curid=297105", "title": "Seekport", "text": "Seekport era il motore di ricerca di Seekport Internet Technologies Italy S.r.l., divisione italiana con sede a Milano dell'azienda tedesca Seekport Internet Technologies GmbH. Seekport Internet Technologies era nata dalla societ\u00e0 tra la Arexera Information Technologies, con sede nella cittadina di Martinsried, e la xperience-at-work, con sede ad Amburgo.\nLa tecnologia del motore di ricerca era stata sviluppata in Germania, dove Seekport esiste dal gennaio 2004. Oltre alla tecnologia di Seekport, la Seekport Internet Technologies ha sviluppato sistemi di ricerca degli archivi di alcuni dei maggiori quotidiani tedeschi, quali \"Die Welt\", lo \"Hamburger Abendblatt\", ed il \"Berliner Morgenpost\". Ad un anno dalla sua fondazione, avvenuta nel dicembre 2003, l'impresa gestiva il 4% delle ricerche avviate da utenti tedeschi.\nSeekport era il primo motore di ricerca paneuropeo, il cui obiettivo principale era rispondere al meglio alle esigenze di ricerca degli utenti Internet dei paesi europei in cui esso era presente: (Germania, Francia, Gran Bretagna, Italia e Spagna). Gradualmente, il motore doveva diventare disponibile anche in altre lingue europee. Seekport era in grado di effettuare ricerche anche per termini troncati.\nLa versione italiana dell'indice era apparsa sul web nel giugno 2005. Al febbraio 2008 Seekport Italia offriva servizi di ricerca di pagine web, di notizie, su blog e per risorse tematiche, oltre alle funzioni Trendseek e Liveseek. La funzione Trendseek elaborava un ranking delle notizie pi\u00f9 importante diffuse dai mass media durante gli ultimi tre giorni, ed un ranking degli argomenti pi\u00f9 rilevanti delle discussioni su blog. La funzione Liveseek consente di monitorare in tempo reale le ricerche effettuate da altri utenti.\nFallimento.\nIl 10 aprile 2008 la ditta ha dichiarato bancarotta e pochi mesi dopo and\u00f2 offline. Alcuni servizi furono ripresi dalla societ\u00e0 AllSearch GmbH, che pure fall\u00ec il 10 gennaio 2009. Nel 2014 la Sistrix GmbH ne acquist\u00f2 il dominio seekport.de con un set ridotto di funzionalit\u00e0. Il crawler di Seekport ignora le direttive presenti nel file robots.txt. di La Sistrix non fornisce ulteriori dettagli."}
{"id": "297107", "revid": "1522738", "url": "https://it.wikipedia.org/wiki?curid=297107", "title": "Takeshi's Castle", "text": " \u00e8 stato un programma televisivo giapponese. Ideato dal regista e attore Takeshi Kitano, \u00e8 stato prodotto e trasmesso dal 2 maggio 1986 al 14 aprile 1989.\nIl gioco.\nUn gruppo di 100 concorrenti, capitanati dal Generale Lee (interpretato da Hayato Tani), deve affrontare una serie di prove di resistenza. Coloro che riescono a superare tutte le prove andranno a sfidare il conte Takeshi (interpretato dallo stesso Kitano) e i suoi sgherri in una prova finale che consiste nell'assalto al suo castello. Per colui che conquista il castello di Takeshi \u00e8 previsto un premio di 1 milione di yen. Sono state pochissime le squadre di superstiti che sono riuscite ad espugnare il castello di Takeshi.\nPersonaggi.\nOltre a Takeshi, ai concorrenti ed al generale Lee vi sono diversi altri personaggi che appaiono nello show mascherati ad esempio da demoni, lottatori e gangster con lo scopo di spaventare ed ostacolare i concorrenti.\nCattivi.\nI cattivi sono composti da Takeshi ed i suoi sgherri. Tra gli sgherri sono in abbondanza le \"Guardie Smeraldo\", definizione comune per i membri del , formato dagli sgherri che indossano un vestito color verde smeraldo (talvolta bianco).\nBuoni.\nI buoni sono i componenti della squadra del Generale Tani, che vuole assediare il castello del conte Takeshi.\n\"Takeshi's Castle\" nel mondo.\n\"Takeshi's Castle\" \u00e8 stato esportato e commentato in vari paesi del mondo, tra cui anche in Italia, dove \"Takeshi's Castle\" \u00e8 stato trasmesso per la prima volta all'inizio degli anni novanta grazie alla Gialappa's Band, che, nel suo \"Mai dire Banzai\" ne commentava gli episodi, inframezzandoli con estratti di un altro programma giapponese, \"The Gaman\" di Fuji TV. Successivamente il programma \u00e8 stato commentato da diversi altri personaggi televisivi, sulla base dell'edizione ridotta britannica, su vari canali.\nRifacimenti del programma.\nIl successo riscosso dal programma ha fatto in modo che diversi stati producessero dei rifacimenti di \"Takeshi's Castle\".\nMusiche.\nIn \"Takeshi's Castle\" vengono utilizzate una grande variet\u00e0 di brani, che spesso sono presi anche da film, programmi televisivi, serie televisive, videogiochi ed anime. Tutte queste canzoni si possono sentire come sottofondo durante le sfide."}
{"id": "297108", "revid": "110879242", "url": "https://it.wikipedia.org/wiki?curid=297108", "title": "Joseph Wright of Derby", "text": "Biografia.\nFiglio di un avvocato di Derby, egli nacque nel 1734. Si form\u00f2 a Londra, presso Thomas Hudson, tornato nella sua citt\u00e0 natale inizi\u00f2 l'attivit\u00e0 di ritrattista, lavorando in massima parte per i circoli scientifici dell'epoca, eseguendo i ritratti del ceramista Joseph Priestley, di Darwin e dei membri della Lunar Society, che documentano l'entusiasmo per il progresso scientifico del pittore.\nIn questi primi anni l'artista approfondisce lo studio della luce, nel 1766 col \"Filosofo tiene una lezione sul planetario in cui la lampada viene messa al posto del sole\", (Derby Museum and Art Gallery), l'artista pone al centro della composizione l'esperimento scientifico e la luce, che si riflette sui volti assorti degli spettatori, ma avvolgendo il resto della composizione nella penombra.\nDel 1768 \u00e8 l'\"Esperienza della pompa pneumatica\", (Londra, Tate Gallery; altra versione nella collezione Charles Rogers-Coltman). Nello studio con \"Tre persone osservano il gladiatore a lume di candela\", esposto nel 1765 alla Society of Artists, riprende il tema seicentesco del quadro a lume di candela.\nSuccessivamente la sua produzione si indirizzer\u00e0 verso soggetti industriali. Del 1773 \u00e8 \"La fucina vista da fuori\", San Pietroburgo, Ermitage, ambientata in notturno entro un edificio pericolante, ha il centro occupato dalla luce che proviene dalla fornace, che si staglia sugi uomini, sempre con questo schema iconografico costruir\u00e0 tutte le sue vedute industriali, come la \"Veduta di Cromford presso Matlock, con il cotonificio di Arkwright\", del 1793 circa, ora in collezione privata, dove pone, sempre in un notturno, al centro il cotonificio con i finestroni illuminati, pi\u00f9 tardi John Byng, I conte di Strafford scrisse: \"in una notte scura [...] appaiono splendidamente belli\".\nJoseph Wright fu il primo pittore professionista che espresse direttamente lo spirito della rivoluzione industriale. I suoi ritratti mescolano l'ambiente di Wedgwood, Darwin e la Lunardi Society con quello dei primi re del cotone, Arkwright, Strutt e Compton. Ma Wright non era solo il pittore dei fisici e degli industriali, era egli stesso un fisico , preoccupato dal problema della luce ,che era il tema del suo incessante sperimentare. Wright studi\u00f2 lo splendore del fosforo in un laboratorio di chimica, l'incandescenza del vetro fuso o del ferro nelle buie officine e riusc\u00ec a riportare simili effetti su tela sposando l'effetto chiaroscurale di Caravaggio e dei suoi seguaci contaminandolo con il naturalismo romantico della pi\u00f9 tarda scuola del paesaggio inglese.\nLa sua posizione isolata fra gli artisti britannici \u00e8 indicativa di come la sua originalit\u00e0 nell'affrontare i problemi legati alla rappresentazione della luce nascesse in gran parte dal suo temperamento scientifico e dall'influenza di quell'ambiente.\nLa maniera di trattare la luce di Wright, e, in uno o due casi, i suoi temi, erano stati anticipati da George de La Tour della Lorena.Sicuramente Wright non ne conosceva n\u00e9 i dipinti n\u00e9 il nome. I dipinti di La Tour sono freddi, austeri e privi di particolari, ma possiedono un penetrante realismo che li situa fuori del loro tempo. \nNel valutare l'opera di Wright dobbiamo tener conto di due altri elementi: la tradizione della illustrazione tecnica che si svilupp\u00f2 indipendentemente nel secolo XVI con l'invenzione della stampa, la rinascita della cultura e l'evoluzione dell'industria. L'atteggiamento di Joseph Wright nei riguardi dell'industria pu\u00f2 venir messo in relazione con le illustrazioni unite a trattati scientifici e tecnici, come quello di Vitruvio. L'arte del disegno scientifico, il cui pi\u00f9 importante esempio sono i disegni di Leonardo da Vinci si diffuse rapidamente.\nWright si ispir\u00f2 osservando i disegni di Magli meccanici rappresentati ne \" l'enciclopedia di Diderot\", pubblicata nel 1713-65 e ne \" la Description Des Arts et Metiers\" pubblicata in ventisette volumi tra il 1761-82 dalla Academie Royale Des Sciences."}
{"id": "297110", "revid": "1924342", "url": "https://it.wikipedia.org/wiki?curid=297110", "title": "The Chemical Brothers", "text": "The Chemical Brothers \u00e8 un duo britannico di musica elettronica, composto da \nSono riconosciuti, assieme ai Prodigy, a Fatboy Slim e ai Crystal Method, fra i maggiori esponenti del cosiddetto big beat, stile musicale che incrocia influenze techno, trip-hop e rock facendo un largo uso di breakbeat e sonorit\u00e0 psichedeliche.\nSono inoltre divenuti famosi per i loro live-set di alta qualit\u00e0.\nStoria.\nPrima dei Chemical Brothers.\nEd Simons \u00e8 nato a Londra nel 1970.\nIn giovent\u00f9 le sue due principali passioni furono la musica e gli aeroplani.\nIn seguito Simons svilupp\u00f2 una predilezione per il groove e l'hip hop, frequentando, all'et\u00e0 di 14 anni, un club chiamato \"The Mudd Club\", e una volta terminati gli studi, i suoi riferimenti musicali furono i New Order e gli Smiths.\nTom Rowlands, compagno di studi di Simons, \u00e8 nato a Kingston upon Thames nel 1971.\nSuccessivamente la sua famiglia si trasfer\u00ec a Henley.\nDa ragazzino Rowlands fu quasi ossessionato dalla cultura scozzese, in particolare dalle cornamuse; pi\u00f9 tardi si interess\u00f2 anche ad altri generi fra cui la colonna sonora di \"Oh What a Lovely War\", lo stile musicale 2 tone ska e la produzione elettronica di Heaven 17, Kraftwerk, New Order e Cabaret Voltaire.\nNella sua tarda giovinezza apprezz\u00f2 anche i Jesus and Mary chain.\nCominci\u00f2 quindi a collezionare dischi hip hop, di artisti come Eric B e Schoolly D, ma fu anche un estimatore di My Bloody Valentine.\nSuccessivamente anche Rowlands si rec\u00f2 all'Universit\u00e0 di Manchester per continuare gli studi, attirato dalla vivace scena musicale, nota come \"Madchester\", creatasi nella citt\u00e0 in quegli anni.\nRowlands, prima di incontrare Simons, fece parte di un gruppo chiamato \"Ariel\". \nIl loro primo singolo fu \"Sea of Beats\"; la maggior parte dei loro pezzi fu pubblicata come singoli da 12 pollici, tra questi si ricordano \n\"Mustn't grumble\" e \"Rollercoaster\".\nLa loro etichetta discografica, deConstruction, spinse per introdurre nella formazione degli Ariel una cantante, e dopo alcuni pezzi poco incisivi come \"Let it slide\" (in seguito etichettato da Rowlands in maniera molto negativa), la band si sciolse.\nUno dei loro ultimi lavori fu \"T Baby\", in seguito remixata dal duo.\nI primi lavori.\nRowlands e Simons si conobbero all'Universit\u00e0 di Manchester. I due membri cominciarono a lavorare come DJ in un club chiamato \"Naked Under Leather\" (posto nel retro di un pub) nel 1992.\nIl duo proponeva musica techno, house e hip hop.\nRowlands e Simons decisero di chiamarsi \"The Dust Brothers\", in relazione ai gi\u00e0 noti Dust Brothers, famosi per aver collaborato con i Beastie Boys. In seguito, per\u00f2, nel 1995, furono costretti a cambiare nome in \"Chemical Brothers\" a causa della loro crescente fama e delle minacce di azioni legali dai reali Dust Brothers.\nDopo qualche tempo, non trovando pi\u00f9 pezzi hip hop strumentali da utilizzare nei loro DJ set, decisero di creane di propri.\nUsando un impianto stereo Hitachi, un computer, un campionatore e una tastiera, registrarono \"Song to the Siren\" che conteneva dei campioni da pezzi dei Meat Beat Manifesto.\n\"Song To The Siren\" fu distribuita dalla loro propria etichetta discografica battezzata \"Diamond Records\" (dal soprannome di Ed).\nNell'ottobre 1992, stamparono una edizione white label da 500 copie e le portarono in vari negozi di musica dance di Londra, ottenendo un riscontro negativo.\nSpedirono anche una copia ad un DJ londinese, Andrew Weatherall, che ne fece un tassello fondamentale per i suoi dj set e firmarono un contratto con l'etichetta discografica Junior Boy's Own, che distribu\u00ec \"Song to the Siren\" nel maggio del 1993, e contemporaneamente i due cominciarono a lavorare ai loro primi remix.\nIl primo di essi fu \"Packet of Peace\" per il gruppo Lionrock, a ruota trattarono pezzi dei Leftfield, Republica e Sandals.\nNel tardo 1993, i \"Dust Brothers\" completarono la realizzazione dell'EP \"14th Century Sky\", pubblicato nel gennaio 1994.\nIn esso era contenuta la storica \"Chemical Beats\", che stabil\u00ec il genere del duo come musica big beat, genere pi\u00f9 tardi abbracciato anche da Fatboy Slim e molti altri.\nL'EP contiene anche \"One Too Many Mornings\" che mostr\u00f2 per la prima volta il lato meno intenso, pi\u00f9 vicino al chill out, dei\nDust Brothers.\nSia \"One Too Many Mornings\" che \"Chemical Beats\" appariranno in seguito nel loro album di debutto, anticipato per\u00f2 da un altro EP, pubblicato nel tardo 1994, intitolato \"My Mercury Mouth\".\n\"Chemical Beats\" fece anche parte della colonna sonora della prima edizione di \"Wipeout\", un noto videogioco per la console PlayStation, nel 1995.\nNell'ottobre 1994, i \"Dust Brothers\" divennero DJ resident nell'Heavenly Sunday Social Club di Londra, allora frequentato anche da Noel Gallagher, Paul Weller, James Dean Bradfield e Tim Burgess.\nI \"Dust Brothers\" ottennero diverse richieste per remixare pezzi di varie formazioni tra cui Manic Street Preachers e Charlatans.\nDue di questi remix, \"Jailbird\" dei Primal Scream e \"Voodoo People\" dei Prodigy, ottennero passaggi televisivi nel programma \"The Party Zone\" su MTV Europe nel 1995.\nDa \"Dust\" a \"Chemical\".\nNel marzo 1995, i Dust Brothers iniziarono il loro primo tour internazionale toccando gli Stati Uniti, dove suonarono con Orbital e Underworld, e l'Europa partecipando al alcuni festival.\nIn questo periodo i Dust Brothers, gli originali, minacciarono di intraprendere un'azione legale per l'uso del loro nome; Rowlands e Simons dovettero scegliere un nuovo nome in tutta fretta.\nDecisero quindi di chiamarsi \"The Chemical Brothers\" riprendendo il nome del loro maggior successo, \"Chemical Beats\".\nNel giugno 1995, pubblicarono il loro quarto singolo, il primo come \"The Chemical Brothers\", \"Leave Home\". Fu pubblicato dalla Junior Boy's Own, e fu il preludio all'uscita dell'album di debutto, oltre ad essere il primo singolo della band ad entrare nelle classifiche inglesi, arrivando fino alla posizione numero 17.\n\"Exit Planet Dust\".\nNel luglio 1995, i Chemical Brothers pubblicarono l'album di debutto, \"Exit Planet Dust\" (il titolo si riferisce al loro recente cambio di nome) sotto etichetta Freestyle Dust/Junior Boy's Own.\nEntr\u00f2 nelle classifiche inglesi alla nona posizione e si avvalse della collaborazione di Beth Orton per la parte vocale della canzone \"Alive Alone\" e raggiunse il traguardo di un milione di copie vendute nel mondo.\nPoco dopo l'uscita dell'album i Chemical Brothers firmarono un contratto con la Virgin Records.\nPer il loro singolo successivo, \"Life Is Sweet\", nel settembre 1995, collaborarono con un Tim Burgees per la canzone.\nIl singolo fu scelto come \"singolo del mese\" di ottobre per la testata \"Select Magazine\".\nNell'agosto 1995, i Chemical Brothers parteciparono come DJ per il concerto degli Oasis a Sheffield.\nIn questo periodo gli Stone Roses chiesero ai Chemical Brothers di remixare \"Begging You\", tratta dal loro album \"Second Coming\". Dopo aver iniziato il lavoro su un remix che ritenevano avesse del potenziale, gli Stone Roses cambiarono idea ed il progetto fu cancellato.\nNell'ottobre 1995 il duo ritorn\u00f2 all'Heavenly Sunday Social per una seconda e ultima serie di date come DJ. In seguito diventarono resident DJ all'Heavenly Social nella serata di sabato. In novembre, i Chemical Brothers si esibirono al teatro Astoria in Londra. A quel tempo usavano un mix di \"Chemical Beats\" e \"Tomorrow Never Knows\" dei Beatles come encore.\nAppena prima del Natale 1995, suonarono nel loro pi\u00f9 grande concerto, con i Prodigy, alla Brixton Academy.\nNel gennaio 2006, \"Exit Planet Dust\" fu certificato disco d'oro. Contemporaneamente pubblicarono anche l'EP \"Loops Of Fury\", la cui distribuzione fu limitata a 20.000 copie, ed entr\u00f2 nella classifica inglese alla tredicesima posizione; il singolo conteneva anche un remix di \"Chemical Beats\" di Dave Clarke e due tracce inedite: \"Get Up On Like This\" e \"(The Best Part Of) Breaking Up\".\nNel febbraio 1996, la rivista Select pubblic\u00f2 una lista dei 100 migliori album degli anni novanta, nella quale \"Exit Planet Dust\" si classific\u00f2 al 39\u00ba posto. Nell'agosto, i Chemical Brothers suonarono come gruppo di supporto per gli Oasis a Knebworth, per un pubblico di circa 125.000 persone.\n\"Setting Sun\".\nDurante il festival di Glastonbury 1995, Rowlands e Simons ebbero un'altra conversazione con Noel Gallagher.\nGallagher dimostr\u00f2 di aver apprezzato \"Exit Planet Dust\" e chiese di poter cantare in una loro canzone in futuro.\nBench\u00e9 tale prospettiva sembrasse piuttosto remota, a causa dei pressanti impegni discografici degli Oasis, in procinto di pubblicare \"(What's the Story) Morning Glory?\", il duo lavor\u00f2 su un pezzo ritenuto adatto ad avere una parte vocale.\nSpedirono quindi una cassetta a Gallagher con una bozza della canzone: la mattina dopo furono richiamati con la disponibilit\u00e0 immediata per registrare il pezzo. La canzone divenne \"Setting Sun\" e venne pubblicata nell'ottobre 1996.\nEntr\u00f2 in cima alla classifica inglese, e fu il loro primo singolo a raggiungere la prima posizione. \"Setting Sun\" fu accompagnata da una versione strumentale pi\u00f9 lunga e da un pezzo inedito dal titolo \"Buzz Tracks\".\nPoco tempo dopo alcuni rappresentanti legali dei Beatles scrissero al duo sostenendo un loro utilizzo di alcuni sample da \"Tomorrow Never Knows\", tale accusa fu in seguito smentita da un musicologo assunto da Virgin.\nNel marzo 1997, usc\u00ec una seconda traccia tratta dal loro album di imminente uscita; \"Block Rockin' Beats\" debutt\u00f2 in vetta alla classifica utilizzando un sample vocale da \"Schoolly D\". \"NME\" lo nomin\u00f2 singolo della settimana e successivamente fu insignito di un Grammy Award come miglior rock strumentale.\nNel mercato statunitense la band ottenne risultati promettenti, \"Setting Sun\" arriv\u00f2 alla posizione 80 della Billboard Top 100, con circa 80.000 copie vendute, un ottimo risultato per una band elettronica europea. Le vendite di \"Exit Planet Dust\" erano arrivate intorno alle 150.000 copie.\nNell'ottobre 1995 il duo ritorn\u00f2 all'Heavenly Sunday Social per una seconda e finale apparizione agli appuntamenti dei DJ. Essi poi diventarono resident DJ all'Heavenly Social tutti i sabati a Turnmills. In novembre, i Chemical Brothers suonarono all'Astoria Theatre a Londra. A quei tempi i Chems erano soliti usare una fusione tra i \"Chemical Beats\" e la canzone dei Beatles \"Tomorrow Never Knows\" come loro bis.\n\"Dig Your Own Hole\".\nIl 7 aprile 1997 vide la luce il secondo album del gruppo, intitolato \"Dig Your Own Hole\" e registrato nello studio di registrazione personale del gruppo, nel sud di Londra. Il titolo \u00e8 tratto dai graffiti presenti sui muri adiacenti. L'estate di quell'anno vide il gruppo occupato in una tourn\u00e9e negli Stati Uniti. In quello stesso periodo si riappacificarono con i Dust Brothers e chiesero loro di eseguire un remix del brano \"Elektrobank\", uno dei singoli tratti da questo secondo disco.\nNel dicembre del 2007 fu pubblicato un EP intitolato come l'ultimo brano dell'album, \"The Private Psychedelic Reel\", contenente anche una versione live di \"Setting Sun\". Nello stesso mese, dopo quattro date tutto-esaurito negli Stati Uniti, tengono un concerto anch'esso tutto-esaurito alla Brixton Academy di Londra.\nAltri remix.\nNel 1998 lavorarono prevalentemente nell'esecuzione di remix, come quello di \"I Think I'm In Love\" degli Spiritualized, di \"Delta Sun Bottleneck Stomp\" dei Mercury Rev. Nel settembre 1998 fu pubblicata una raccolta contenente loro pezzi, remix cos\u00ec come canzoni che hanno influenzato il genere del gruppo. Nel maggio del 1999 si esibirono in tre date a Manchester, Sheffield e Brighton, e pubblicarono contemporaneamente un nuovo singolo, \"Hey Boy, Hey Girl\", influenzato principalmente dalla musica house piuttosto che dall'hip hop, che riscuote un gran successo raggiungendo la terza posizione della classifica dei singoli britannica.\n\"Surrender\".\n\"Hey Boy, Hey Girl\" anticipa la pubblicazione del terzo album del gruppo, \"Surrender\", nei negozi dal giugno 1999, che conteneva collaborazioni, per le parti vocali, di Noel Gallagher, Jonathan Donahue dei Mercury Rev e di Hope Sandoval dei Mazzy Star. Cos\u00ec come preannunciato dal primo singolo estratto \"Hey Boy, Hey Girl\", l'album risulta orientato maggiormente verso la musica house rispetto al classico hip hop, e contiene canzoni diventate poi delle vere hit in Gran Bretagna, come \"Out of Control\" che includeva la partecipazione di Bernard Sumner dei New Order supportato da Bobby Gillespie dei Primal Scream, o \"Let Forever Be\", il cui video diretto da Michel Gondry fu oggetto di molte attenzioni. L'album ha raggiunto la prima posizione della classifica britannica e tra i singoli spicca \"\", pubblicato come EP e contenente la title track pi\u00f9 due remix, l'Electronic Battle Weapon 4 intitolato \"Freak of the Week\" e la traccia \"Enjoyed\", un remix di \"Out of Control\" eseguito dagli stessi Chemical Brothers. Una copia di questo album \u00e8 stata inserita nella capsula del tempo \"Blue Peter\".\n\"Come with Us\".\nNel dicembre del 2000 fu diffuso il nuovo singolo del gruppo, \"It Began in Afrika\". Questo precedette, insieme al singolo \"Star Guitar\", la pubblicazione del quarto album, \"Come with Us\", pubblicato nel gennaio del 2002 e a cui partecip\u00f2 Richard Ashcroft dei The Verve e Beth Orton. Il disco ebbe meno successo dei precedenti, ma non manc\u00f2 di raggiungere la prima posizione della classifica degli album britannica, vendendo 100.000 copie nella prima settimana. Durante la primavera del 2002 fu pubblicata come singolo la title track dell'album, remixata da Fatboy Slim, insieme, come doppia a-side, a \"The Test\", mentre durante l'estate parteciparono a numerosi festival per promuovere l'album.\nAlcune canzoni di questo disco sono state utilizzate in qualit\u00e0 di sottofondi per videogiochi.\nDieci anni di Chemical Brothers.\nA cavallo tra il 2002 e il 2003 tornarono in sala d'incisione per lavorare alla nuova traccia, \"The Golden Path\", insieme a Wayne Coyne dei The Flaming Lips, che verr\u00e0 poi pubblicata come singolo nel settembre 2003 come supporto alla prima raccolta del gruppo, \"Singles 93-03\", pubblicata contemporaneamente. Quest'album, che celebra i primi 10 anni di attivit\u00e0 del duo, conteneva i principali singoli insieme a \"The Golden Path\" e un secondo inedito, \"Get Yourself High\". Fu pubblicata anche una versione in DVD della raccolta. \nTra il 2003 e il 2004 i Chemical Brothers continuano a lavorare per remix, tra cui quello per \"Slow\" di Kylie Minogue, mentre esattamente un anno dopo la pubblicazione della loro raccolta, nel settembre 2004, pubblicano la Electronic Battle Weapon 7, contenente \"Acid Children\".\n\"Push the Button\".\nIl 2004 \u00e8 l'anno dell'incisione del loro quinto album di inediti, \"Push the Button\", che vedr\u00e0 la luce nei primi mesi del 2005 e prevede collaborazioni, tra gli altri, di Tim Burgees, Kele Okereke e Anwar Superstar. Da quest'album \u00e8 estratto il singolo \"Galvanize\" di grande successo, registrato con Q-Tip, che vince anche un Grammy Award come miglior brano dance. Altri singoli estratti da quest'album sono stati \"Believe\" e \"The Boxer\", mentre alcuni brani come \"The Big Jump\" sono apparsi come colonne sonore di videogiochi.\n\"We Are the Night\".\nDopo la pubblicazione delle Electronic Battle Weapon numero 7, 8 e 9, i Chemical Brothers tornano in sala d'incisione per il loro sesto album di inediti. Intitolato \"We Are the Night\", l'album raccoglie pareri discordanti poich\u00e9 fortemente ispirato alla musica elettronica degli anni ottanta, raggiungendo per\u00f2 la consueta prima posizione nella classifica degli album britannica. Dall'album, che contiene collaborazioni di artisti come FatLip, Klaxons, Ali Love, Willy Mason e Midlake, vengono estratti due singoli: \"Do It Again\" e \"The Salmon Dance\", quest'ultimo dai marcati accenti hip hop.\n\"Brotherhood\".\nI Chemical Brothers, nel giugno del 2008, hanno comunicato l'imminente uscita della loro seconda raccolta intitolata \"Brotherhood\", che sar\u00e0 divisa in due dischi: del primo faranno parte 14 singoli, mentre nel secondo saranno inclusi tutti i brani delle Electronic Battle Weapon. Il singolo di lancio, che sar\u00e0 anche la Electronic Battle Weapon 10, sara \"Midnight Madness\".\n\"Further\", \"Hanna\" e \"Don't Think\".\nNel 2010 viene pubblicato \"Further\" a distanza di tre anni dall'ultimo album \"We Are The Night\". Il nuovo disco, tuttavia, ottenne meno successo dei precedenti; i singoli estratti furono \"Swoon\", \"Another World\" e \"Horse Power\". Nel 2011 \u00e8 stata pubblicata la colonna sonora \"Hanna\", dell'omonimo film. Del 2012 \u00e8 invece il disco live \"Don't Think\".\n\"Born in the Echoes\".\nDopo diversi anni di assenza, il gruppo \u00e8 tornato nelle radio nel 2015 con \"Go\", brano musicale che ha anticipato l'uscita del disco \"Born in the Echoes\" e che ha ottenuto un buon riscontro commerciale e radiofonico.\n\"No Geography\".\nIl 10 gennaio 2018, i Chemical Brothers hanno confermato la produzione del loro nono album, \"No Geography,\" su Instagram e altri social. Il disco venne preceduto dal singolo \"Free Yourself\", uscito il 28 settembre 2018.\nIl 7 marzo 2019 la Formula 1 annunci\u00f2 una collaborazione con il duo, pubblicata il giorno successivo come canzone e singolo intitolata \"We've Got To Try\"."}
{"id": "297113", "revid": "1709158", "url": "https://it.wikipedia.org/wiki?curid=297113", "title": "Cedar Point", "text": "Cedar Point \u00e8 un enorme e famoso parco divertimenti statunitense situato a Sandusky nella contea di Erie dell'Ohio, di propriet\u00e0 della Cedar Fair Entertainment Company.\nDi tipologia essenzialmente meccanica \u00e8 famoso, insieme con il suo grande rivale Six Flags Magic Mountain, per essere uno dei due parchi divertimenti pi\u00f9 adrenalinici al mondo, con il quale condivide il record di parco con la pi\u00f9 alta concentrazione di montagne russe al mondo (19 in tutto). Detiene comunque il record di unico parco con 4 roller coaster di altezza superiore ai 200 piedi (61 metri) e fino al 2009, \u00e8 stato il parco con la pi\u00f9 alta concentrazione di attrazioni al mondo (75).Occupa completamente una penisola del lago Erie (1,5\u00a0km\u00b2) sul quale si affaccia e si presenta praticamente privo di tematizzazioni.\nStoria.\nCome struttura concepita per lo svago sorge addirittura nel 1870 (un'area picnic) e pertanto \u00e8 uno dei due parchi divertimento pi\u00f9 antichi del Nord America. Tuttavia, sar\u00e0 solamente negli anni sessanta che sorgeranno le prime montagne russe. Di fatto \u00e8 una delle prime strutture che risponde in maniera significativa all'enorme successo ottenuto da Disneyland.\u00c8 un parco che si \u00e8 distinto e continua a distinguersi per la continua ricerca della giostra e montagna russa pi\u00f9 innovativa, nonch\u00e9 dei relativi record.Le sue attrazioni sono state sempre adrenaliniche e provocatorie, come se fossero in cerca del limite accettabile in relazione al periodo storico in cui vengono presentate. Nel 1976 \u00e8 il primo parco divertimenti al mondo a presentare una montagna russa con 2 avvitamenti consecutivi: \"Corkscrew\" (letteralmente \"cavatappi\") nome che, per estensione, \u00e8 stato poi adottato dalle aziende costruttrici stesse per identificare in genere montagne russe con loop consecutivi e avvitamenti laterali. A volte ha installato dei modelli unici che potrebbero considerarsi prototipi.\nNel 2000, con \"Millennium\" \"Force\", ha vantato il record di parco divertimenti con la montagna russa pi\u00f9 alta del mondo (94 metri). Tale record \u00e8 stato poi auto-superato nel 2003 costruendo un'altra montagna russa, \"Top\" \"Thrill Dragster\", fino al 2005 la montagna russa pi\u00f9 alta (128 metri) e veloce al mondo.\nPer nove anni consecutivi \u00e8 stato considerato da varie riviste del settore il miglior parco divertimenti del mondo.\nNell'anno 2007 il Cedar Point inaugur\u00f2 la diciassettesima montagna russa, \"Maverick\", caratterizzata essenzialmente da due acceleratori di velocit\u00e0 situati su due tratti in salita del percorso.\nNell'anno 2013 viene aperta una nuova montagna russa, dal nome di \"Gatekeeper\", un wing coaster della Bolliger &amp; Mabillard caratterizzato da treni con sedili posti ai lati delle rotaie (simile, ma pi\u00f9 intenso, a \"Raptor\" di Gardaland).\nNell'anno 2016 viene inaugurato \"Valravn\": un Dive Coaster alto pi\u00f9 di 60 metri, prodotto dall'azienda Bolliger &amp; Mabillard. Simile a \"\" di Gardaland ma di dimensioni molto maggiori e pi\u00f9 veloce, \u00e8 attualmente il secondo Dive Coaster pi\u00f9 lungo, alto e veloce al mondo dopo \"Yukon Striker\" al parco Canada's Wonderland, sempre posseduto da Cedar Fair.\nL'ultima montagna russa inaugurata del parco, nell'anno 2018, \u00e8 stata \"Steel\" \"Vengeance\", un ottovolante ibrido della ditta Rocky Mountain Construction."}
{"id": "297119", "revid": "1782831", "url": "https://it.wikipedia.org/wiki?curid=297119", "title": "Maria Carolina d'Asburgo-Lorena", "text": "Era la tredicesima dei figli dell'imperatrice Maria Teresa d'Austria e dell'imperatore Francesco I. Per suggellare un'alleanza con i Borbone di Spagna, nel 1768 venne data in sposa al re Ferdinando IV di Napoli, figlio di Carlo III di Spagna. Dall'unione nacquero diciotto figli e, dopo la nascita del primo erede maschio nel 1775, in base ai termini del contratto nuziale, Maria Carolina ebbe accesso al consiglio privato della corona.\nIntelligente e volitiva, riusc\u00ec a imporsi come figura di comando e \"de facto\" govern\u00f2 il Regno di Napoli. Maria Carolina promosse Napoli come centro culturale, patrocinando artisti, tra cui i pittori Jakob Philipp Hackert e Angelika Kauffmann, e accademici come Gaetano Filangieri, Domenico Cirillo e Giuseppe Maria Galanti, non restando indifferente al vivace dibattito illuminista.\nLa regina promosse numerose riforme, tra cui la revoca del divieto di associazione massonica (Maria Carolina fece parte di una loggia massonica di sole donne.) e l'ampliamento della marina militare, affidata al suo favorito John Acton, e riusc\u00ec a sganciare Napoli dall'influenza del regno spagnolo.\nTuttavia, durante la rivoluzione francese, Maria Carolina abbandon\u00f2 per sempre la sua posizione di sostenitrice del dispotismo illuminato e si schier\u00f2 invece tra i pi\u00f9 strenui conservatori dopo l'esecuzione della regina di Francia Maria Antonietta, la prediletta tra le sue sorelle. Scandalizzata dal trattamento riservatole, la regina di Napoli svilupp\u00f2 un forte sentimento antifrancese e si alle\u00f2 con la Gran Bretagna e l'Austria contro la Francia durante le guerre rivoluzionarie francesi e napoleoniche.\nFugg\u00ec in Sicilia insieme al marito dopo l'invasione francese della parte continentale del regno, dove fu proclamata la Repubblica Napoletana nel gennaio del 1799. Sei mesi dopo, tornata sul trono, Maria Carolina fu tra i principali sostenitori delle sentenze di morte emesse contro i rivoluzionari, tra cui un gran numero di quegli intellettuali un tempo da lei sostenuti. Fu deposta nuovamente dalle forze napoleoniche nel 1806 e trascorse i suoi ultimi anni in esilio a Vienna, dove mor\u00ec nel 1814, poco prima di poter assistere alla restaurazione dei Borbone sul trono delle Due Sicilie.\nBiografia.\nGiovinezza.\nInfanzia.\nNata il 13 agosto 1752 al castello di Sch\u00f6nbrunn, a Vienna, Maria Carolina era la tredicesima e decima femmina dei figli sopravvissuti di Francesco I, Imperatore del Sacro Romano Impero, e Maria Teresa d'Austria, sovrana dei domini asburgici.\nFu battezzata con i nomi \"Maria Karolina Luise Josepha Johanna Antonia\". I suoi padrini furono il re di Francia Luigi XV e sua moglie Maria Leszczy\u0144ska. In famiglia, tuttavia, fu sempre chiamata con una variante francese del suo nome, \"Charlotte\".\nCrescendo l'arciduchessa svilupp\u00f2 un carattere impulsivo, volitivo e dominante, che si incastrava perfettamente con la perseveranza e la capacit\u00e0 di applicazione che dimostrava nelle proprie azioni. L'imperatrice si ritrov\u00f2 pi\u00f9 volte a riprenderla per la caparbiet\u00e0 e l'alterigia che dimostrava, anche se ammise che era la figlia che pi\u00f9 le somigliava.\nInizialmente allevata al margine della corte assieme ai fratelli pi\u00f9 giovani, Carlotta instaur\u00f2 un legame simbiotico con la sorella pi\u00f9 giovane, Antonia, che era dipendente dal suo affetto. Nell'agosto 1767, Maria Teresa separ\u00f2 le due adolescenti, finora allevate insieme quasi come gemelle, a causa del loro comportamento eccessivamente goliardico nei confronti della loro insegnante: \u00abTi tratter\u00f2 come una persona grande\u00bb afferm\u00f2 l'imperatrice a Carlotta. La contessa Brandis, educatrice delle arciduchesse, venne sostituita dalla contessa Lerchenfeld.\nDurante la giovinezza, Carlotta studi\u00f2 il latino, le scienze, le lingue (anche se trov\u00f2 sempre difficolt\u00e0 nello scrivere correttamente in italiano), risultando gradevole anche nella danza, nella musica e nell'equitazione.\nMatrimonio.\nNell'ottobre 1767, la sorella maggiore di Maria Carolina, Maria Giuseppina, destinata a sposare Ferdinando IV di Napoli come parte di un'alleanza con la Spagna, mor\u00ec durante un'epidemia di vaiolo. Ansioso di salvare l'alleanza austro-spagnola, Carlo III di Spagna, padre di Ferdinando IV, chiese che Maria Giuseppina fosse rimpiazzata con una delle sue sorelle. L'imperatrice propose Maria Amalia o Maria Carolina e la corte di Madrid, che trattava per conto di quella di Napoli, opt\u00f2 per quest'ultima.\nMaria Carolina reag\u00ec male al suo fidanzamento, piangendo, pregando e dicendo che i matrimoni napoletani erano sfortunati. Le sue obiezioni, tuttavia, non tardarono la sua preparazione per il suo nuovo ruolo di regina di Napoli dalla sua governante, la contessa Lerchenfeld. La stessa imperatrice dette alla figlia istruzioni sui doveri domestici e politici: \u00abNon fare paragoni tra le nostre abitudini e le loro [...] Sii una tedesca nel tuo cuore, e nella rettitudine della mente; in tutto ci\u00f2 che non ha importanza, invece, ma non in quel che \u00e8 male, devi sembrare napoletana\u00bb, l'avrebbe ammonita in seguito per lettera.\nIl 7 aprile 1768, Maria Carolina spos\u00f2 Ferdinando IV di Napoli per procura, con il proprio fratello Ferdinando a rappresentanza dello sposo: la cerimonia avvenne nella chiesa degli Agostiniani lussuosamente addobbata. Part\u00ec verso Napoli nel pomeriggio dello stesso giorno.\nIl viaggio verso Napoli della regina sedicenne fu ricco di feste e banchetti, durante i quali ricevette il consenso generale. A Mantova fu accolta dal duca di Parma, mentre a Bologna trov\u00f2 ad accoglierla suo fratello maggiore Leopoldo, granduca di Toscana, e sua moglie Maria Luisa di Spagna, che la accompagnarono a Firenze e poi a Roma. Nell'Urbe ricevette i complimenti da parte di Papa Clemente XIII e gli omaggi dei napoletani residenti a Roma.\nEntr\u00f2 nel Regno di Napoli il 12 maggio 1768, dove a Terracina prese congedo dai suoi nativi attendenti. Il seguito restante, compresi i granduchi di Toscana, si recarono a Portella, dove ella incontr\u00f2 suo marito in un padiglione eretto per l'occasione. Il marito la scort\u00f2 in una vettura da viaggio fino a Caserta dove gli sposi celebrarono le nozze in chiesa e passarono la notte. A chi gli chiese un commento sulla giovane moglie, Ferdinando rispose dopo la loro prima notte insieme: \u00abDorme come un'ammazzata e suda come un porco\u00bb.\nAnche Maria Carolina si trov\u00f2 estremamente a disagio con il marito: \u00abConfesso apertamente che preferirei morire piuttosto che rivivere un'altra volta tutto ci\u00f2 che mi \u00e8 capitato\u00bb scrisse alla madre. In una lettera alla governante defin\u00ec Ferdinando \u00abmolto brutto\u00bb, precisando che tuttavia si sarebbe abituata, trovando irritante il fatto che si credesse pi\u00f9 bello e intelligente di quanto non fosse. La nostalgia di casa la attanagliava, ma riusc\u00ec in poco tempo a guadagnarsi l'affetto del marito, convincendolo che fosse innamorata di lui.\nSovrana di Napoli.\nAscesa al trono.\nA Maria Carolina non piaceva suo marito, ma ci\u00f2 non fu di ostacolo alla nascita di numerosi figli, poich\u00e9 il suo dovere pi\u00f9 importante, come moglie, era quello di perpetuare la dinastia. In totale, Maria Carolina partor\u00ec a Ferdinando diciotto figli, di cui sette sopravvissero all'et\u00e0 adulta, compreso il suo successore Francesco I, l'ultima Imperatrice del Sacro Romano Impero, una Granduchessa di Toscana, l'ultima Regina dei Francesi e una Principessa delle Asturie.\nFerdinando, dopo aver ricevuto una formazione poco brillante dal principe di San Nicandro, mancava della capacit\u00e0 di governare, affidandosi completamente al consiglio di reggenza voluto da suo padre Carlo III di Spagna, trasmesso da Bernardo Tanucci, fino alla maggiore et\u00e0 nel gennaio 1767.\nConformemente alle istruzioni dell'Imperatrice Maria Teresa, la regina Maria Carolina si guadagn\u00f2 la fiducia di Ferdinando fingendo di avere interesse per la sua attivit\u00e0 preferita, la caccia. Anche la nascita dei primi due figli maschi, nel 1775 e nel 1777, favor\u00ec l'intesa, e port\u00f2 la regina a far parte dal 1775 del Consiglio di stato, esautorando presto il Tanucci (licenziato nel 1777), nel consigliare il re. L'ingresso della regina nel consiglio determin\u00f2 un progressivo cambiamento della politica borbonica, la quale divenne progressivamente filoaustriaca.\nNei primi anni di regno si mostr\u00f2 favorevole alle idee illuministiche, come sua madre e i suoi fratelli Giuseppe e Leopoldo, guadagnandosi la stima di letterati e progressisti, che speravano in una politica di rinnovamento. I suoi primi vent'anni di regno furono incentrati sul rinnovamento dell'apparato politico-economico. Al suo dispotismo illuminato si deve la nascita dello Statuto di San Leucio, la prima raccolta di leggi pensata da una donna nell'interesse delle donne, voluto per normare la vita nella Real Colonia di San Leucio, nel Regno di Napoli. Qui, dal 1789 al 1799, donne e uomini vissero da uguali, ebbero pari compensi, stesse prerogative, la possibilit\u00e0 di studiare; alle donne erano riconosciuti gli stessi diritti degli uomini, tra cui quello alla eredit\u00e0, alla propriet\u00e0, all'educazione dei figli e alla scelta del compagno. Sostenitrice per decenni della massoneria pi\u00f9 progressista e illuminata, alla quale ader\u00ec, si circond\u00f2 di donne e uomini che avevano idee di cambiamento.\nFrequentavano la corte anche uomini di cultura e di scienza, come il naturalista forlivese Cesare Majoli, che proprio a Napoli pubblic\u00f2 nel 1783 le \"Praelectiones Phisico-Mathematicae de Luce\".\nDivenne intima amica di Emma Hamilton, moglie dell'ambasciatore inglese, per ottenere l'appoggio dell'Inghilterra.\nQuando scoppi\u00f2 la Rivoluzione francese, racconta Benedetto Croce, ella disse: \u00abCredo che abbiano ragione\u00bb. Ma se fino ad allora si era parlato di monarchia illuminata, la rivoluzione cambi\u00f2 i programmi e si chiese e si rivendic\u00f2 la Repubblica. Quando arriv\u00f2 la notizia che Luigi XVI era stato giustiziato, Maria Carolina si disper\u00f2, ma fu la morte della sorella, il 16 ottobre 1793, a sconvolgerla in modo definitivo e irreparabile, convertendola in una furia reazionaria.\nControrivoluzione.\nLe idee illuministe della regina crollarono definitivamente con la decapitazione di sua sorella minore, la regina Maria Antonietta, che per contro era sempre stata una convinta e implacabile avversaria della causa rivoluzionaria. Sentendosi tradita da quelli che erano stati i suoi pi\u00f9 cari amici, diede inizio ad una caccia ai giacobini insieme a John Acton, attuando con mano ferma una controrivoluzione.\nFu in risposta al trattamento di Maria Antonietta da parte della rivoluzione francese che la regina di Napoli si alle\u00f2 con la Gran Bretagna durante le guerre rivoluzionarie francesi. Maria Carolina fu cos\u00ec inorridita da quell'evento che si rifiut\u00f2 di continuare a parlare francese e viet\u00f2 la diffusione delle opere filosofiche di Galanti e Filangeri, che fino ad allora avevano goduto del patrocinio della regina. Nel 1794, dopo la scoperta di un complotto giacobino per rovesciare il governo, Maria Carolina ordin\u00f2 la soppressione della massoneria, di cui era una volta aderente, credendo che i suoi adepti avessero partecipato al complotto assieme ai francesi. L'esercito fu mantenuto perennemente mobilitato in caso di attacco improvviso, causando un enorme aumento della tassazione. In un clima di terrore generale che serpeggiava per Napoli e temendo per la sicurezza della sua famiglia, Maria Carolina inizi\u00f2 a far assaggiare il cibo e a cambiare quotidianamente gli appartamenti della famiglia reale.\nLa cessazione delle ostilit\u00e0 franco-spagnole nell'estate del 1795 dette la possibilit\u00e0 all'esercito francese, guidato dal generale Napoleone Bonaparte, di concentrarsi sulla campagna italiana. I rapidi successi di Bonaparte nel Nord Italia costrinsero Maria Carolina a iniziare dei trattati di pace, secondo i quali Napoli avrebbe dovuto pagare alla Francia un'indennit\u00e0 di guerra di 8 milioni di franchi: ma nessun paese aveva intenzione di rispettare a lungo questa pace. \nIl matrimonio del figlio maggiore Francesco, duca di Calabria, con l'arciduchessa Maria Clementina d'Austria nel 1797, offr\u00ec a Maria Carolina una breve tregua dalla guerra, che aveva influito molto sulla sua salute. Il 20 maggio 1798, Maria Carolina entr\u00f2 in un'alleanza segreta difensiva con l'impero austriaco, in risposta all'occupazione francese degli Stati pontifici, che condividevano il confine con il regno di Napoli. A seguito della vittoria britannica nella battaglia del Nilo, la sovrana decise di aderire alla Seconda Coalizione contro la Francia. Nella reggia di Caserta si tennero riunioni del consiglio di guerra, che comprendono la regina, il re, il generale Mack (comandante dell'esercito, nominato dagli austriaci), l'ambasciatore inglese Sir William Hamilton e l'ammiraglio Nelson, vincitore del Nilo. Il consiglio prese la decisione di promuovere un intervento militare contro la Repubblica Romana, uno stato fantoccio francese.\nRepubblica Napoletana.\nQuando il regno di Napoli e la Sicilia si unirono alla Seconda Coalizione, Napoleone trov\u00f2 la ragione per colpire duramente: nel gennaio del 1799 il generale francese Jean \u00c9tienne Championnet riusc\u00ec rapidamente ad occupare Napoli, costringendo la famiglia reale a fuggire in Sicilia. Durante l'esilio siciliano, Maria Carolina continu\u00f2 la sua politica controrivoluzionaria.\nIl 24 gennaio 1799, le truppe francesi proclamarono a Napoli la Repubblica Napoletana, per ingraziarsi la popolazione. Durante il periodo repubblicano, il governo proclam\u00f2 la libert\u00e0 di stampa e furono preparate varie riforme. Tutto ci\u00f2 dur\u00f2 poco: dopo soli sei mesi, la giovane repubblica cess\u00f2 di esistere quando il Sanfedisti, l'esercito guidato dal cardinale Fabrizio Ruffo, attacc\u00f2 ed invase Napoli (21 giugno 1799). \nIl crollo della repubblica avvenne in gran parte grazie alla flotta inglese, che aveva fornito armi all'esercito reale. Quando torn\u00f2 a Napoli, dopo la riconquista da parte del cardinale Ruffo, la Monarchia attu\u00f2 una dura punizione, facendo giustiziare molti sostenitori della Repubblica, tra i quali Mario Pagano, Francesco Caracciolo e Eleonora Pimentel Fonseca, alla quale, separatasi dal marito, Maria Carolina aveva concesso un vitalizio e affidato la sua biblioteca, tra i beni a lei pi\u00f9 cari.\nNel giugno 1800, Maria Carolina viaggi\u00f2 con le sue tre figlie nubili e il figlio pi\u00f9 giovane Leopoldo, accompagnata da William, Emma Hamilton e Nelson verso Vienna, passando da Livorno, Firenze, Trieste, Lubiana; giunse a destinazione due mesi dopo. Maria Carolina rimase due anni nella sua patria, dove organizz\u00f2 matrimoni vantaggiosi per i figli. Nel circolo familiare, trascorse la maggior parte del tempo con la sua nipotina preferita, l'arciduchessa Maria Luisa, che pi\u00f9 tardi diventer\u00e0 la seconda moglie del suo nemico Napoleone.\nUltimi anni e morte.\nDopo il suo soggiorno a Vienna, Maria Carolina torn\u00f2 a Napoli il 17 agosto 1802. Si dice che Napoleone abbia affermato che la regina era \u00abl'unico uomo del Regno di Napoli\u00bb. Gli stati europei si preoccupavano del crescente potere di Napoleone, il quale raggiunse l'apice del potere con l'incoronazione imperiale, avvenuta il 18 maggio 1804. Nel 1805 l'Italia fu nuovamente al centro dell'interesse del nuovo imperatore, la cui corona recava l'iscrizione \"Rex totius Italiae\". Da quel momento gli eventi si susseguirono rapidamente, e Maria Carolina fu sorpresa dalla notizia della sconfitta dell'Austria nella battaglia di Austerlitz (2 dicembre 1805).\nNapoleone non esit\u00f2 a conquistare Napoli dove install\u00f2 inizialmente come sovrano suo fratello Giuseppe Bonaparte e quattro anni pi\u00f9 tardi il cognato Gioacchino Murat. La famiglia reale fu costretta a fuggire in Sicilia nel febbraio 1806. Durante il loro esilio, i rifugiati si basarono sull'aiuto della Gran Bretagna, ma dopo la morte dell'ammiraglio Nelson nella battaglia di Trafalgar (21 ottobre 1805), gli inglesi guadagnarono pi\u00f9 potere nei confronti della Corona borbonica, scontrandosi con Maria Carolina. Nel 1813, re Ferdinando abdic\u00f2 (seppur non ufficialmente), nominando il figlio Francesco reggente del regno. Questo priv\u00f2 la sovrana di qualsiasi influenza politica sulle sorti del regno, costringendola a lasciare la Sicilia per tornare a Vienna.\nDurante il viaggio, ricevette la notizia della sconfitta di Napoleone nella battaglia di Lipsia il 19 ottobre 1813. Dopo un lungo itinerario attraverso Costantinopoli, Odessa, Leopoli e Budapest, Maria Carolina giunse finalmente a Vienna nel gennaio 1814, dove avvi\u00f2 i negoziati per ripristinare il marito sul trono napoletano, innervosendo il principe Metternich e l'imperatore Francesco I, suo genero e nipote.\nMaria Carolina mor\u00ec senza vedere la sconfitta definitiva di Napoleone e la restaurazione del marito grazie al Congresso di Vienna: l'8 settembre 1814 fu trovata dalla sua cameriera riversa al suolo nella sua stanza nel castello di Hetzendorf, colpita mortalmente da un ictus. Venne sepolta nella cripta dei Cappuccini, accanto ai resti della sua famiglia asburgica."}
{"id": "297120", "revid": "125463987", "url": "https://it.wikipedia.org/wiki?curid=297120", "title": "Telemedicina", "text": "La telemedicina \u00e8 l'insieme di tecniche mediche ed informatiche che permettono la cura di un paziente a distanza o pi\u00f9 in generale di fornire servizi sanitari a distanza. In sostanza, la telemedicina \u00e8 analoga alle relazioni virtuali, ma permette di facilitare anche in luoghi remoti le cure e le relazioni con le dovute cautele. Inoltre, la telemedicina \u00e8 molto utile nelle \"seconde opinioni\", nelle quali il medico consultato pu\u00f2 osare senza timore di essere denunciato.\nDefinizioni.\nLa telemedicina \u00e8 una importante opportunit\u00e0 attraverso la quale tra paziente e medico anche a distanza. Sono molti gli esempi possibili\u02d0 dalla verifica dell'aderenza ad una terapia, alla diagnosi a distanza, resa sempre pi\u00f9 precisa grazie anche all'utilizzo di dispositivi e IOT che permettono una misurazione precisa delle caratteristiche anamnesiche del paziente.\nLa classificazione pi\u00f9 comune della telemedicina \u00e8 effettuata a partire dal settore medico al quale viene applicata:\nSperimentazioni.\nI primi esperimenti di telemedicina sono stati condotti per permettere un'adeguata assistenza nelle aree geografiche pi\u00f9 remote o in situazioni disagiate (perforazioni petrolifere su piattaforma \"off-shore\", spedizioni artiche o spaziali, aree interne e quindi meno raggiunte dai servizi essenziali). In seguito, con la diffusione di tecniche di compressione dati pi\u00f9 efficaci e di reti sempre pi\u00f9 veloci, si \u00e8 arrivati ad inviare via rete fissa anche dati voluminosi, come ad esempio le immagini di una tomografia computerizzata (TC).\nIn Italia, una delle prime applicazioni di telemedicina \u00e8 consistita nella trasmissione sperimentale di elettrocardiogrammi a distanza, iniziata nel 1976, utilizzando le normali linee telefoniche.\nIn seguito, negli anni ottanta, l'allora SIP lanci\u00f2 un vero e proprio \"cardiotelefono\". Da allora, gli enti di ricerca, le universit\u00e0, le societ\u00e0 scientifiche, il Consiglio Nazionale delle Ricerche (CNR) ed il Ministero della Sanit\u00e0, lavorando a diversi progetti (Programma Nazionale di Ricerca e Formazione in Telemedicina del MURST, tre Progetti strategici/speciali del CNR: \"Sistemi Esperti in Medicina\", \"Sistemi Informatici in Biomedicina\", \"Robotica in chirurgia\", ecc.), hanno portato all'attivazione di un master in telemedicina in alcune universit\u00e0 (per esempio, a Pisa), all'organizzazione di importanti convegni sul tema ed alla crescita esponenziale dei servizi disponibili, con 12.000 pazienti teleassistiti all'anno e 50 aziende operanti in questo settore (dati del 2002).\nTelemedicina per il paziente.\nFanno parte della telemedicina anche tutte quelle soluzioni per smartphone, ovvero applicazioni di tipo clinico-medico, che permettono all'utilizzatore di gestire la propria salute attraverso il proprio cellulare educandolo soprattutto alla prevenzione delle malattie. Va rilevato che controllare la propria salute con il telefonino non sembrerebbe essere consigliabile per pazienti con malattie reali. Tuttavia esistono anche degli applicativi che consentono la sorveglianza delle malattie e offrono supporto per gestirne il trattamento, questo avviene soprattutto per la gestione delle malattie croniche, Abbott ha ad es. da poco commercializzato un sensore per la registrazione della glicemia in diabetici che viene gestito da un app sul cellulare. Queste soluzioni sono ancora molto poco diffuse, ma molte presentano certificazione CE medicale, e sono per tanto affidabili e sicure. Questa branca della telemedicina prende il nome di m-health (mobile health). \u00c8 bene inoltre ricordare che nessuna app sostituir\u00e0 mai un colloquio franco e sincero col proprio curante.\nAttualmente lo sviluppo di applicazioni mediche si \u00e8 concentrato principalmente su:\nAltre applicazioni sono rivolte soprattutto allo stile di vita senza focalizzarsi su una patologia precisa. La maggior parte di queste applicazioni sono rivolte al conteggio delle calorie assunte durante la giornata nei pazienti o funzionano da contapassi e da personal trainer per l'esecuzione di esercizio fisico obesi o con diabete, monitorano il numero di evacuazioni nei pazienti con malattie infiammatorie croniche intestinali. Molte di queste applicazioni hanno la funzione di coaching, ovvero dei messaggi che spronano gli utenti a compilare le parti personalizzate che rappresentano i \u2018compiti\u2019 quotidiani. Negli Stati Uniti vi sono delle applicazioni rivolte agli utilizzatori di sostanze stupefacenti che decidono di disintossicarsi, hanno la funzione di \"coaching\" e promemoria di visite di controllo. Altre sono rivolte alle donne incinte per il monitoraggio della gravidanza e come reminder degli appuntamenti previsti, altre ancora sono reminder per l'assunzione della terapia medica.\nLa salute mobile sta diventando una scelta popolare nelle zone scarsamente servite in cui vi \u00e8 una vasta popolazione e un diffuso utilizzo del telefono cellulare (per esempio in Asia). Le organizzazioni senza scopo di lucro come \"m-Health Alliance\" stanno sostenendo lo sviluppo di tecnologie mobile per un maggiore ricorso alla salute mobile.\nSvantaggi.\nProprio al fine di ridurre al minimo i rischi di un errato uso della telemedicina da parte del personale sanitario, alcune societ\u00e0 scientifiche mediche hanno recentemente redatto delle linee guida per il corretto utilizzo della telemedicina."}
{"id": "297121", "revid": "838137", "url": "https://it.wikipedia.org/wiki?curid=297121", "title": "Stack overflow", "text": "In informatica, uno stack overflow avviene quando \u00e8 richiesto l'uso di una quantit\u00e0 troppo elevata di memoria nello stack. \nIn molti linguaggi di programmazione, lo stack delle chiamate contiene una quantit\u00e0 limitata di memoria, fissata di solito all'avvio del programma. La dimensione dello stack dipende da molteplici fattori, inclusi il linguaggio di programmazione, l'architettura della macchina, l'uso del multithreading e la disponibilit\u00e0 di memoria nel sistema. Quando \u00e8 usata troppa memoria nello stack si dice che avviene un overflow, e si verifica un crash del programma. Questa classe di bug solitamente \u00e8 causata da uno dei due tipi di errori di programmazione: la ricorsione infinita e l'uso di variabili di stack molto grandi.\nRicorsione infinita.\nLa causa pi\u00f9 comune di uno stack overflow \u00e8 una ricorsione con profondit\u00e0 eccessiva o infinita. \nI linguaggi che implementano la tecnica tail recursion, come ad esempio il linguaggio Scheme, permettono una particolare ricorsione infinita che pu\u00f2 essere eseguita senza stack overflow. Questo avviene poich\u00e9 le chiamate che fanno uso di tail-recursion non richiedono uno spazio aggiuntivo nello stack\nVariabili di stack molto grandi.\nL'altra causa principale dello \"stack overflow\" \u00e8 il tentativo di allocare pi\u00f9 memoria di quella disponibile nello stack. Questo avviene quando si crea un array di variabili locali molto grande. Per questo motivo gli array pi\u00f9 grandi di qualche kilobyte dovrebbero essere allocati dinamicamente anzich\u00e9 allocarli come variabili locali.\nCause che possono ridurre la dimensione dello stack disponibile e quindi rendere pi\u00f9 probabile uno \"stack overflow\".\nGli \"stack overflow\" sono aggravati da qualsiasi cosa riduca la dimensione effettiva dello \"stack\" di un programma. \nAd esempio un programma eseguito come \"thread\" singolo potrebbe funzionare correttamente, ma se lo stesso programma \u00e8 eseguito con thread multipli si verifica un \"crash\" del programma, perch\u00e9 molti programmi che usano i thread hanno a disposizione uno stack pi\u00f9 piccolo per ogni singolo thread rispetto ad un programma che non usi i thread. \nAllo stesso modo, chi studia lo sviluppo di un kernel \u00e8 invitato a non usare algoritmi ricorsivi e buffer molto grandi nello stack.\nEsempi nel linguaggio C/C++.\nRicorsione infinita con una funzione.\n void f() {\n f();\n int main(void) {\n f();\n return 0;\n \nQuesto frammento di codice invoca la funzione codice_1, e la funzione codice_1 a sua volta richiama se stessa, generando in tal modo una ricorsione infinita.\nRicorsione infinita con due funzioni.\n void f(void); \n void g(void);\n int main(void) {\n f();\n return 0;\n \n void f(void) {\n g();\n \n void g(void) {\n f(); \n \nLa funzione codice_1 e la funzione codice_4 si richiamano continuamente a vicenda, finch\u00e9 non si verifica lo stack overflow.\nVariabile nello stack eccessivamente grande.\n int main(void) {\n double n[10000000]; \n return 0;\n \nL'array dichiarato in questo frammento di codice richiede pi\u00f9 memoria di quella disponibile nello stack, causando cos\u00ec uno stack overflow."}
{"id": "297124", "revid": "125672347", "url": "https://it.wikipedia.org/wiki?curid=297124", "title": "Six Flags Magic Mountain", "text": "Six Flags Magic Mountain \u00e8 un grandissimo parco divertimenti statunitense, nonch\u00e9 uno dei pi\u00f9 famosi. \u00c8 situato a Valencia, periferia nord di Los Angeles.\nStoria.\nInaugurato dalla Newhall Land and Farming Company il 29 maggio del 1971 con il nome di Magic Mountain (\"Montagna magica\"), perch\u00e9 il parco si sviluppa lungo le pendici di una collina. Fu acquistato nel 1979 dalla compagnia Six Flags, che lo ribattezz\u00f2 col nome attuale aggiungendo il nome dell'azienda a quello precedente.\nCaratteristiche.\nIl parco \u00e8 molto noto tra gli appassionati per essere, insieme a Cedar Point, uno dei parchi divertimento pi\u00f9 adrenalinici al mondo. Parco divertimenti esclusivamente meccanico, pu\u00f2 essere considerato il parco-celebrazione della montagna russa e probabilmente \u00e8 il parco pi\u00f9 famoso della catena Six Flags. Dal 1\u00ba luglio Six Flags Magic Mountain si \u00e8 aggiudicato la corona di parco divertimenti con il numero maggiore di montagne russe, 18, battendo il record di Cedar Point.\nAttrazioni.\nTra le attrazioni pi\u00f9 impressionanti che vanta, va senz'altro menzionata \"Superman the Escape\", un'ascesa verticale velocissima con conseguente discesa altrettanto veloce, ed \"X2\", il primo \"4D coaster\" del mondo, dove i passeggeri ospiti del trenino sono liberi di ruotare avanti o indietro attorno ad un perno che scorre perpendicolarmente al percorso della montagna russa. Nel 2011 il parco ha aperto ben 3 nuove montagne russe di cui una \u00e8 \"Superman The Escape\" completamente rinnovata e ribattezzata in \"Superman Escape From Krypton\", mentre delle altre due una \u00e8 \"Green Lantern\" il primo ZacSpin coaster negli Stati Uniti e \"Road Runner Express\" una nuova montagna russa per bambini. Nel 2015 l'ottovolante Colossus viene trasformato in Twisted Colossus, caratterizzato da due rotaie che interagiscono tra di loro. Nel 2016, Revolution viene ribattezzata \"The new revolution\". Questa Montagna russa ha una novit\u00e0 per gli Stati Uniti: l'aggiunta dei Samsung Galaxy Gear VR durante la corsa, che consentono una visione virtuale della giostra.\nCuriosit\u00e0.\nMolte volte, il parco \u00e8 stato scelto come set di film la cui sceneggiatura prevedeva scene ambientate in parchi divertimento:"}
{"id": "297126", "revid": "22356", "url": "https://it.wikipedia.org/wiki?curid=297126", "title": "Hadrosaurus", "text": ""}
{"id": "297127", "revid": "22356", "url": "https://it.wikipedia.org/wiki?curid=297127", "title": "Adrosauro", "text": ""}
{"id": "297128", "revid": "2163589", "url": "https://it.wikipedia.org/wiki?curid=297128", "title": "Monopoly", "text": "Il Monopoly \u00e8 un classico gioco da tavolo creato da Elizabeth Magie all'inizio del XX secolo. Una versione modificata da Charles Darrow fu pubblicata dalla Parker Brothers nel 1935.\nIn Italia fu pubblicato, a partire dal 1936, col nome \u201cMonopoli\u201d dalla Editrice Giochi. Nell'estate del 2009, la distribuzione italiana divenne di propriet\u00e0 della Hasbro, che introdusse il nome originale.\nIl gioco prende il suo nome dal concetto economico di monopolio, ovvero il dominio del mercato da parte di un singolo venditore. Concesso in licenza in pi\u00f9 di centotr\u00e9 Paesi e tradotto in oltre trentasette lingue, secondo un report della Hasbro il Monopoly, dalla sua prima edizione, \u00e8 stato giocato da circa 750 milioni di persone. Il \"Guinness dei primati\" ha ripreso nel 1999 la precedente statistica della Hasbro, per cui sarebbe stato giocato da 500 milioni di persone. Bench\u00e9 non sia esplicitamente dichiarato, \u00e8 da considerare che le cifre si riferiscano al primato per il pi\u00f9 grande numero di persone che giochino ad un gioco da tavolo protetto da \"copyright,\" escludendo quindi giochi tradizionali come scacchi, go, i mancala ed altri.\nDinamica di gioco.\nI giocatori spostano a turno sul tabellone di gioco la propria pedina secondo il risultato del tiro di due dadi, acquistando propriet\u00e0 terriere, sviluppandole mediante la costruzione, a pagamento, di case ed alberghi, ed incassando le rendite dai giocatori la cui pedina si ferma su una propria casella. \nLo scopo \u00e8 restare l'ultimo giocatore in gioco, mandando in fallimento tutti gli altri.\nOrigini.\nLe origini del \"Monopoly\" sono molto controverse. La versione diffusa per molti anni afferma che sia stato inventato da Charles B. Darrow, un ingegnere disoccupato, che nel 1934 propose alla casa editrice Parker Brothers un gioco di sua invenzione, basato sulla compravendita di terreni e di immobili. La societ\u00e0 tuttavia rifiut\u00f2 la proposta, cos\u00ec Darrow produsse il gioco da solo, mettendolo in vendita in un grande magazzino di Filadelfia: le prime 5000 copie furono vendute molto rapidamente e l'anno successivo la Parker Brothers decise di acquistarlo.\nIn realt\u00e0, il gioco che Charles Darrow propose alla Parker non era una sua invenzione ma si trattava della rielaborazione di altri giochi apparsi sul mercato con vari nomi. Il meccanismo di base del gioco era stato ideato nel 1903 da Elizabeth Magie, la quale aveva creato un gioco da tavolo intitolato \"The Landlord's Game\". Magie era una seguace dell'economista Henry George e il gioco era stato concepito come uno strumento didattico per insegnare la sua teoria dell'imposta unica.\nIl gioco si svolgeva su una plancia composta da 40 caselle disposte a formare un quadrato di dieci caselle per lato. Le quattro caselle d'angolo identificavano il punto di partenza, (che la Magie chiam\u00f2 \"Mother Earth\") al passaggio del quale si otteneva del denaro, la prigione (\"Jail\"), il Parco Pubblico, e la casella \"Vai in Prigione\". Al centro di ogni lato era presente una casella che indica una ferrovia. Le restanti caselle rappresentavano propriet\u00e0 da acquistare o tasse/multe da pagare. Si trattava in pratica della stessa struttura del gioco di Darrow.\nIl gioco di Magie era coperto da un brevetto statunitense del 1904 ed \u00e8 stato prodotto per la prima volta nel 1906. Dall'immagine relativa alla plancia sottoposta a brevetto, sembrano mancare riferimenti ai cartoncini \"Chance\" e \"Community Chest\" (\"\"Imprevisti\" e \"Probabilit\u00e0\"\"). Una casella \"Chance\" appare tuttavia sin dalla prima edizione pubblicata del gioco.\nLe vendite non furono molto elevate, ma il gioco divenne abbastanza popolare soprattutto nel nord-est degli Stati Uniti, subendo una leggera evoluzione.\nAgli inizi del XX secolo, i giochi in scatola non rappresentavano ancora un prodotto di largo consumo, cos\u00ec il gioco della Magie venne spesso \"copiato\" manualmente, dando vita a numerose varianti casalinghe. Poco alla volta, i giocatori iniziarono a personalizzare le propriet\u00e0, attribuendovi nomi di vie delle loro citt\u00e0 e l'intero meccanismo divenne un vero e proprio \"folk game\", come viene definito nel linguaggio statunitense.\nScaduto il brevetto del 1904, nel 1921 la stessa Magie introdusse alcune modifiche, probabilmente ispirate proprio alle regole \"casalinghe\" pi\u00f9 popolari, ottenendo cos\u00ec un secondo brevetto nel 1924. Il nuovo gioco proponeva due diversi regolamenti, uno pi\u00f9 simile all'originale, l'altro influenzato dalle modifiche \"popolari\", queste ultime molto vicine al concetto dell'attuale \"Monopoly\", ed anche struttura della plancia di gioco era notevolmente modificata, essendo state spostate le stazioni nelle caselle d'angolo.\nIl gioco crebbe in popolarit\u00e0 e cominci\u00f2 a essere chiamato \"Auction Monopoly\" (per la particolarit\u00e0 di indire aste fra i giocatori) o pi\u00f9 semplicemente \"Monopoly\".\nAltri soggetti brevettarono i propri set di regole: fra questi, Dan Layman, che nel 1932 vendette la propria edizione di \"Auction Monopoly\" alla societ\u00e0 Electronic Laboratories di Indianapolis con il titolo di \"Finance\". La \"Electronic Laboratories\" cedette la licenza del gioco alla \"Knapp Electric\", che mise il gioco in commercio.\nRuth Hoskins, dopo aver appreso il gioco direttamente da Dan Layman, lo port\u00f2 con s\u00e9 quando si trasfer\u00ec ad Atlantic City ed insieme ai suoi amici, introdusse i nomi della sua nuova citt\u00e0.\nA seguito di distribuzioni via conoscenti, il gioco giunse fino a Charles Todd, il quale a sua volta conosceva personalmente la fidanzata di Charles Darrow; egli invit\u00f2 la coppia a giocare e introdusse Darrow alle regole di quello che, popolarmente, continuava ad essere chiamato \"Monopoly\".\nCharles Darrow introdusse a sua volta alcune piccole modifiche, elabor\u00f2 una sua versione della plancia di gioco, come altri in passato ottenne un brevetto per la propria versione ma diversamente dagli altri decise di chiamare il gioco \"Monopoly\".\nDarrow inizi\u00f2 una produzione artigianale del gioco, che poi sarebbe stato acquisito dalla Parker e immesso sul mercato in una versione del tutto simile a quella attualmente disponibile.\nQuando la Parker Bros. acquis\u00ec i diritti per la pubblicazione di \"Monopoly\", tuttavia, essendo a conoscenza dell'esistenza degli altri giochi, allo scopo di proteggere i propri copyright, ottenne i diritti sia di \"The Landlord's Game\" sia di \"Finance\" (in questo secondo caso acquisendo l'intera casa editrice). Al fine di evitare possibili somiglianze, i due titoli furono per\u00f2 immessi sul mercato con notevoli modifiche sia grafiche che strutturali.\nTutta la vicenda rest\u00f2 ignota per decenni, fino a che Ralph Anspach realizz\u00f2 e commercializz\u00f2 il gioco Anti-Monopoly, venendo accusato dalla Parker di violazione dei suoi diritti sul gioco \"Monopoly\". La causa si trascin\u00f2 per anni, con numerose sentenze contrarie a Ralph Anspach, fino a che, quasi per caso, l'autore di \"Anti-Monopoly\" non scopr\u00ec la \"vera\" storia e giunse ad ottenere una sentenza favorevole da parte della Corte suprema degli Stati Uniti, che stabil\u00ec, una volta per tutte, che il gioco \"Monopoly\" non poteva essere considerato un'invenzione originale di Charles Darrow.\nIn effetti, nel corso del dibattimento, molte persone testimoniarono di aver giocato un gioco da tutti chiamato \"Monopoly\" ben prima dell'uscita del gioco di Charles Darrow.\nL'edizione italiana.\nIl gioco venne licenziato per l'Italia - a partire dal 1936 - dalla Societ\u00e0 Anonima Helicon, con sede in via dei Cappuccini 2 a Milano, stampato dalla Societ\u00e0 Anonima Arti Grafiche Bertarelli, e commercializzato da una nuova casa editrice: Editrice Giochi, . Con la liquidazione della Helicon, nel 1939, il nome di questa scomparve e l'intera scatola riport\u00f2 solo il nome della societ\u00e0 fondata da Emilio Ceretti, Paolo Palestrino e Walter Toscanini (figlio del maestro Toscanini) proprio allo scopo di diffondere il gioco nella sua veste originale, dopo la rinuncia della Mondadori. Considerando che, nel regime fascista, le leggi proibivano l'utilizzo di nomi inglesi, si decise di italianizzare il marchio, mantenendo al contempo la pronuncia all'inglese. Il gioco divenne quindi \"Mon\u00f2poli\" e non \"Monop\u00f2li\", come sarebbe stato pi\u00f9 corretto da un punto di vista linguistico dato che \"monopoly\" \u00e8 traducibile letteralmente con \"monopolio\", e per moltissimi anni venne commercializzato con l'accento sulla seconda \"o\", proprio per evitare errori di pronuncia.\nI nomi delle vie erano quelli della Milano dell'epoca, con l'eccezione di \"Vicolo Corto\" e \"Vicolo Stretto\", ma dopo la caduta di Mussolini alcuni nomi, come \"Via del Fascio\", vennero sostituiti con altri pi\u00f9 \"neutrali\".\nDa allora il gioco \u00e8 rimasto praticamente inalterato nella sua struttura di base, tranne che per la modifica di alcune regole.\nIl nome dei toponimi (vie, larghi, piazze, giardini e parchi) rientra nelle personalizzazioni nazionali del gioco e si riferisce, nell'edizione originale americana, a toponimi presenti ad Atlantic City (New Jersey) e dintorni, e nelle edizioni europee a toponimi presenti nelle citt\u00e0 capitali (Londra, Parigi, Berlino, Copenaghen), talvolta adattati. In altri casi (Austria, Belgio) vengono assunti i principali nomi di via delle maggiori citt\u00e0 dei rispettivi Paesi.\nL'edizione italiana riporta invece toponimi ideati da Emilio Ceretti, che prese liberamente spunto dalla toponomastica di Milano (dove viveva e sede della casa produttrice del gioco). Esistono infatti ancor oggi a Milano: viale Gran Sasso (nel gioco \u00e8 chiamata \"bastioni\"), viale Monte Rosa, piazza Vesuvio, via o piazza Accademia, via Verdi, via Raffaello Sanzio, via Dante, corso Vittorio Emanuele (nell'edizione del periodo fascista via Vittorio Emanuele era al posto di via Marco Polo), via Marco Polo, via Magellano, corso Cristoforo Colombo, Stazione Ferrovie Nord, piazza Costantino, viale Traiano, piazzale Giulio Cesare, corso Littorio (ora corso Matteotti, nell'edizione del periodo fascista largo Littorio era al posto di largo Augusto), largo Augusto e via dei Giardini.\n\"Parco della Vittoria\", uno dei \"terreni\" presenti nel gioco, \u00e8 una traduzione adattata dal nome inglese \"Boardwalk\", che si riferisce al lungomare della citt\u00e0 di Atlantic City. Il nome italiano \u00e8 un toponimo comune, ma nella sua traduzione italiana non si riferisce ad alcun luogo reale. Insieme a \"Viale dei Giardini\" (\"Park Place\"), costituisce il lotto di maggior valore del gioco, identificato dal colore viola nell'edizione italiana: Parco della Vittoria costava nell'edizione originale 40.000 lire, aggiornato oggi a 400 euro. Dato che spesso, specie nelle fasi avanzate del gioco, il pedaggio necessario per sostare sulla casella attrezzata con hotel \u00e8 elevatissimo, .\nAltro aspetto interessante \u00e8 la tematizzazione dei toponimi: vie inventate da Emilio Ceretti (marrone), montagne (azzurro), istruzione superiore (fucsia), artisti (arancione), navigatori (rosso), impero di Roma I (giallo), impero di Roma II (verde), aree verdi (viola). Nella prima versione pubblicata nel 1936, nei contratti rossi vi erano toponimi con riferimento a casa Savoia, nei verdi con riferimento al fascismo.\nAllorquando Ceretti, Toscanini e Palestrino procedettero alla traduzione del gioco per la preparazione della prima edizione da lanciare sul mercato, erano soliti ritrovarsi in una stanza (ove era installata all'uopo una sola macchina da scrivere) messa loro a disposizione dal poeta Delio Tessa in via Rugabella a Milano, proprio nel 1936. Allo stesso tempo furono organizzati numerosi incontri per spiegare, a titolo gratuito, il meccanismo di gioco e le sue regole ai numerosi che accorrevano \"per il gioco arrivato dall'America\": tra questi, anche il maestro Toscanini, padre di Walter, anch'egli attirato, pi\u00f9 che dal gioco in s\u00e9, dalla possibilit\u00e0 di udire i versi del poeta Tessa.\nLa via Rugabella a Milano, via storica che sar\u00e0 poi gravemente danneggiata da un bombardamento nel 1943, rappresenter\u00e0 la prima sede storica della Editrice Giochi.\nEdizioni speciali.\nNel corso degli anni sono state prodotte diverse edizioni in occasione dei decennali di anniversario del primo \"Monopoli\" e svariate edizioni speciali:\nPer quasi tutte le edizioni speciali esistono svariate edizioni (Monopoly Junior Frozen; Monopoly Electronic Banking con maggiori carte di credito; diverse edizioni del Monopoli classico ma rinnovate).\nNell'estate 2009 il gioco \u00e8 commercializzato dalla Hasbro, che allinea la produzione italiana a quella europea. Per la prima volta dopo pi\u00f9 di 70 anni, anche in Italia il Monopoli viene chiamato \"Monopoly\".\nTra le edizioni non in vendita in Italia:\nIl 9 settembre 2009 \u00e8 avvenuto il lancio di \"Monopoly City Streets\", gioco su internet che sostituisce la classica plancia con le mappe di Google Maps.\nCronologia edizioni.\nDove non indicato, la confezione \u00e8 rettangolare.\nEdizioni Editrice Giochi.\nAnni novanta.\nNell'ottobre 1991 Hasbro acquista Tonka Corporation e con essa i diritti mondiali di Monopoli.\nAnni duemila.\nComincia la produzione delle edizioni in euro.\nMascotte.\nLa mascotte del gioco \u00e8 Rich Uncle Pennybags, un omino grassoccio e baffuto che indossa un abito elegante da giorno, e un cilindro. Il personaggio fu disegnato dall'artista Dan Fox e apparve per la prima volta nell'edizione statunitense del gioco del 1936.\nControversie.\nIn URSS il \"Monopoly\" era vietato per via del suo carattere capitalistico. Solo dopo la dissoluzione dell'Unione Sovietica fu creata una versione del gioco in cirillico. A Cuba, invece, ancora oggi il \"Monopoly\" \u00e8 considerato dalle autorit\u00e0 eccessivamente vicino alle idee del capitalismo ed \u00e8 sottoposto a bando sin dagli inizi del governo di Fidel Castro sull'isola.\nRegole sulla casa.\nUna regola controversa del Monopoly \u00e8 quella relativa al numero di case e alberghi presenti nel gioco. La versione ufficiale \u00e8 la seguente: se un giocatore compra tutte le case disponibili nel gioco non \u00e8 possibile costruirne altre finch\u00e9 quel giocatore non le avr\u00e0 vendute o convertite in alberghi; quindi, in alternativa, \u00e8 vietato utilizzare case surrogate come bucce di mandarino o frutta secca.\nMonopoly rimane un gioco molto criticato, soprattutto dopo l'uscita di giochi da tavolo definiti pi\u00f9 moderni. In Monopoly tra le altre cose viene criticata l'eccessiva aleatoriet\u00e0 e la lunghezza di una singola partita. In realt\u00e0 parte di ci\u00f2 \u00e8 dovuto all'applicazione di \"house rules\" che snaturano il gioco, come ad esempio relegare la costruzione di case ed alberghi solo al proprio turno.\nGiochi simili.\nEditrice Giochi, avendo perso i diritti di pubblicazione di \"Monopoli\" nel 2009, ha pubblicato in risposta a tale cessazione \"Metropoli\", gioco da tavolo ispirato fortemente a \"Monopoli\".\nVideogiochi.\nDagli anni ottanta sono stati molteplici gli adattamenti videoludici di \"Monopoly\", sia con licenza ufficiale, sia sotto forma di imitazioni non autorizzate dalla Hasbro (tra questi, il caso pi\u00f9 famoso fu \"Automonopoli\"). Il primo adattamento ufficiale venne pubblicato dalla Leisure Genius nel 1985 per Amstrad CPC, ZX Spectrum e Tatung Einstein, e successivamente convertito anche per molti altri home computer.\n\"Monopoly\" nel corso degli anni \u00e8 stato realizzato da produttori diversi per molti sistemi operativi e piattaforme qui di seguito elencate (non in ordine cronologico): PC, Macintosh, NES, SNES, Game Boy, Game Boy Advance, Nintendo 64, Nintendo GameCube, PlayStation, PlayStation 2, PlayStation 3, Sega Master System, Sega Genesis, Sega Game Gear, Xbox, Xbox 360, Wii e per smartphone.\nNelle trasposizioni il gameplay \u00e8 rimasto invariato nei concetti di base e nelle regole dal gioco da tavolo e ha compreso le possibilit\u00e0 di solo single player (nelle prime versioni) e multiplayer."}
{"id": "297130", "revid": "77232459", "url": "https://it.wikipedia.org/wiki?curid=297130", "title": "Stack pointer", "text": "Lo stack pointer (ESP) \u00e8, nelle architetture x86, un registro dedicato alla CPU che contiene l'indirizzo della locazione di memoria occupata dal top dello stack per permetterne le operazioni di push, che lo incrementer\u00e0, e di pop, che far\u00e0 l'inverso, per permettere le operazioni che implicano l'uso dello stack che seguono la logica LIFO ovvero che l'ultimo elemento entrante sar\u00e0 il primo ad uscire (Last In First Out). La memoria stack funziona come una pila di piatti: i piatti vengono aggiunti all'inizio della pila che \u00e8 lo stack pointer. Invece, quando devono essere ripresi, vengono presi quei \"piatti\" che sono all'inizio della pila.\nLo stack viene allocato e deallocato continuamente quindi pu\u00f2 esser facile perder traccia della sua \"testa\".\nPer ovviare a questo inconveniente esiste il registro dedicato EBP chiamato anche frame pointer o base pointer che punta, per tutta la durata della procedura, alla prima locazione di memoria del record di attivazione in modo che si possa far riferimento al top dello stack in maniera relativa ad essa."}
{"id": "297132", "revid": "599013", "url": "https://it.wikipedia.org/wiki?curid=297132", "title": "Rilke (disambigua)", "text": ""}
{"id": "297134", "revid": "125248923", "url": "https://it.wikipedia.org/wiki?curid=297134", "title": "Stroma (botanica)", "text": "Lo stroma \u00e8 il fluido che si trova nella parte interna di un cloroplasto.\nIl cloroplasto \u00e8 la sede della fotosintesi clorofilliana di un vegetale e si trova nelle cellule fogliari; lo stroma, essendo un fluido, \u00e8 racchiuso all'interno della doppia membrana del cloroplasto.\nImmersi nello stroma si trovano inoltre i ribosomi del cloroplasto (ricordiamo che la sua sintesi proteica \u00e8 indipendente dalla cellula) e il DNA, che a causa dell'origine batterica del cloroplasto, \u00e8 circolare. Immerse nello stroma si trovano inoltre le membrane tilacoidali, cio\u00e8 i tilacoidi contenenti clorofilla, e le vescicole d'amido.\nFunzione dello stroma.\nSuccessivamente alla fase luminosa della fotosintesi, che avviene nei tilacoidi, entro lo stroma avvengono le reazioni della fase oscura (Ciclo di Calvin e fissazione del carbonio). Contiene diversi enzimi idrosolubili, il pi\u00f9 abbondante dei quali \u00e8 la ribulosio difosfato carbossilasi (RuBisCO), che serve a fissare l'anidride carbonica. Il pH all'interno dello stroma \u00e8 leggermente basico."}
{"id": "297136", "revid": "1632387", "url": "https://it.wikipedia.org/wiki?curid=297136", "title": "Big Mac", "text": "Il Big Mac \u00e8 il panino pi\u00f9 famoso e uno dei pi\u00f9 venduti nella catena di fast food McDonald's.\nNacque nel 1967 ad Uniontown, in Pennsylvania, su iniziativa di Jim Delligatti, studente dell'universit\u00e0 del Michigan e titolare in franchising di un ristorante McDonald's, morto nel 2016 a 98 anni, che era solito mangiarne almeno uno a settimana. Inizialmente vari\u00f2 spesso nome (venne chiamato \"Aristocrat\" e \"Blue Ribbon Burger\"): a \"battezzarlo\" definitivamente come Big Mac ci pens\u00f2 la ventunenne Esther Glickstein Rose, che lavorava per la McDonald's a Chicago.\nIl \"Big Mac\" \u00e8 globalmente considerato un simbolo del capitalismo americano. \"The Economist\" lo ha utilizzato per confrontare su scala globale il costo della vita (indice Big Mac). Con la decisione n. 14 788 C dell'11 gennaio 2019 dell'Euipo, il marchio \u00abBig Mac\u00bb non \u00e8 pi\u00f9 un\u2019esclusiva di McDonald's in Europa .\nStoria.\nIl Big Mac fu ideato da Jim Delligatti nel 1965 nella cucina del suo ristorante McDonald in franchise, situato nella periferia della cittadina di Ross Township, in Pennsylvania. \nIl prodotto ebbe due denominazioni precedenti prima di adottare il nome Big Mac, entrambe fallimentari dal punto di vista del marketing: \"Aristocrat\", nome che i clienti avevano difficolt\u00e0 a pronunciare e ricordare, e \"Blue Ribbon Burger\", ritenuto troppo lungo. Il nome definitivo, Big Mac, fu un'idea di Esther Glickstein Rose, una segretaria ventunenne che lavorava nell'amministrazione McDonald's a Oak Brook, Illinois.\nIl Big Mac debutt\u00f2 nel locale di Delligatti nel 1967, venduto al prezzo di 45 centesimi. Inizialmente il prodotto era stato pensato come la risposta al sandwich \"Big Boy\" dell'omonima catena di ristoranti fast-food della zona. Il Big Mac si rivel\u00f2 un successo, e venne quindi inserito nel men\u00f9 standard di tutti i McDonald's statunitensi a partire dal 1968.\nValori nutrizionali.\nNegli Stati Uniti, il Big Mac ha 540 calorie (), 45 grammi di carboidrati e 27 grammi di proteine. In Australia, tuttavia, il panino \u00e8 pi\u00f9 piccolo con 480 calorie () e 36,2 grammi di carboidrati ma simili quantitativi di proteine con 25,3 grammi.\nCaratteristica comune in tutte le nazioni \u00e8 l'elevata frazione di acidi grassi saturi sul totale dei lipidi, nella versione italiana \u00e8 di circa il 40% sui grassi totali.\nIn India, dove la mucca \u00e8 un animale sacro, il Big Mac \u00e8 rimpiazzato dal \"Maharaja Mac\", che ha carne di pollo al posto di quella di vitello.\nBig Mac Museum.\nIl 22 agosto 2007, McDonald's ha inaugurato il Big Mac Museum a North Huntingdon, Pennsylvania, per celebrare il quarantesimo anniversario del Big Mac. Il museo comprende la pi\u00f9 grande riproduzione di un Big Mac (alto pi\u00f9 di quattro metri di altezza) e centinaia di reperti storici inerenti il celebre panino."}
{"id": "297141", "revid": "941725", "url": "https://it.wikipedia.org/wiki?curid=297141", "title": "Ammutinamento del Bounty", "text": "L'ammutinamento del Bounty, avvenuto nel 1789, \u00e8 il pi\u00f9 famoso atto di sedizione nella storia della marina del Regno Unito.\nDa esso sono state tratte diverse trasposizioni cinematografiche e un racconto di Jules Verne, \"I ribelli del Bounty\".\nIl \"Bounty\" e la sua missione.\nIl \"Bounty,\" un vascello mercantile armato con quattro cannoni, salp\u00f2 da Spithead il 23 dicembre 1787, con l'intenzione di raggiungere Tahiti doppiando Capo Horn. L'ordine di partire, arrivato in ritardo rispetto alle speranze del comandante William Bligh, rese di fatto impossibile seguire tale rotta a causa del maltempo. Cos\u00ec, dopo aver tentato per trentun giorni di doppiare il capo, Bligh dovette invertire la rotta e dirigersi verso Tahiti navigando verso est.\nDurante il viaggio furono avvistate le isole Bounty, al largo della Nuova Zelanda, che Bligh cos\u00ec chiam\u00f2 in onore della propria nave. Durante la traversata mor\u00ec un solo membro dell'equipaggio, James Valentine, a causa delle inadeguate cure del medico di bordo, l'alcolizzato dottor Huggan. Dopo un lungo e difficile viaggio, Tahiti venne raggiunta e grazie agli ottimi rapporti di Bligh con il re e la regina di Otaheite la nave fu riempita di centinaia di piante e, inoltre, i contatti dei marinai e alcuni ufficiali con la popolazione si fecero sempre pi\u00f9 stretti, con la libert\u00e0 sessuale delle donne di Tahiti che sconvolse i membri dell'equipaggio.\nL'ammutinamento.\nDurante il viaggio di ritorno, parte dell'equipaggio con alcuni ufficiali, tra cui spiccano il secondo ufficiale Fletcher Christian e il guardiamarina Peter Heywood, stanchi della vita di bordo e col pensiero ancora alle fanciulle polinesiane, si ammutinarono alle angherie del comandante il 28 aprile 1789. Bligh fu condotto sul ponte ancora in camicia da notte sotto la minaccia di una baionetta puntatagli contro dall'ufficiale Christian. Sul ruolo avuto da ciascuno degli altri quarantadue uomini dell'equipaggio vi sono testimonianze contrastanti: diciassette si ammutinarono, due non si schierarono e ventitr\u00e9 restarono fedeli al comandante. All'ultimo tentativo di Bligh di far cambiare idea al suo sequestratore, pare che Christian abbia risposto: \u00abSono all'Inferno, all'Inferno!\u00bb (\"I'm in hell, in hell!\"), mentre stando alla lettera scritta da Bligh alla moglie da Timor (che costituisce il primo resoconto dell'ammutinamento), Christian si sarebbe limitato a un prosaico: \"Not a word, Sir, or you're dead\" (\u00ab\"non una parola, Signore, o siete morto\u00bb\").\nChristian e i suoi uomini, una volta preso il comando della nave, abbandonarono il capitano Bligh in una lancia (un'imbarcazione non pontata, lunga sette metri e larga due) assieme a diciotto membri dell'equipaggio rimastigli fedeli e fecero vela per Tahiti al grido, come dichiar\u00f2 Bligh, di \"Huzzah for Otaheite\" (\u00abUrr\u00e0 per Tahiti\u00bb).\nAlcuni membri dell'equipaggio che non vollero ammutinarsi furono trattenuti a forza, alcuni per le loro competenze specializzate indispensabili al governo della nave, altri perch\u00e9 la lancia era piena e non poteva imbarcare pi\u00f9 uomini. Questi si affrettarono a gridare al comandante la loro innocenza, al che Bligh, che agli occhi di tutti andava incontro a sicura morte, li rassicur\u00f2 che non li avrebbe dimenticati.\nIl \"Bounty\" non si diresse subito a Tahiti, ma cerc\u00f2 un'isola su cui fondare una colonia e la individu\u00f2 in Tubuai, si diressero quindi a Tahiti, dove imbarcarono donne e uomini indigeni per aiutarli nell'impresa di costruire un fortino, cui diedero, in onore al re del Regno Unito, il nome di Fort George.\nDopo circa due mesi, a fortino quasi ultimato, a causa di contrasti con la popolazione locale di Tubuai, decisero dopo votazione di tornare a Tahiti. Dei venticinque inglesi, sedici (tra i quali i membri dell'equipaggio che non avevano potuto imbarcarsi con Bligh) optarono per restare a Tahiti, otto di seguire Christian, che avrebbe chiesto, secondo la versione di John Adams, di essere lasciato solo alla deriva col Bounty alla ricerca di un altro luogo dove rifugiarsi.\nL'incredibile impresa di Bligh.\nWilliam Bligh e i suoi diciotto uomini potevano contare su pochi giorni di razioni, quattro sciabole da arrembaggio, una bussola e un orologio da tasca, un quadrante e un sestante rotto e inaffidabile; non disponeva di carte nautiche, ma di tavole di navigazione, indispensabili per stabilire la posizione. Con queste ridottissime risorse Bligh riusc\u00ec incredibilmente a raggiungere la colonia olandese di Timor, coprendo cio\u00e8 3.618 miglia nautiche (6.700\u00a0km) in imbarcazione aperta in quarantasette giorni, un record ancora imbattuto. Durante il tragitto, solo il nostromo della nave William Cole mor\u00ec, ucciso da indigeni dell'isola di Tofua durante uno sbarco per procurarsi del cibo, evento dopo il quale Bligh decise di non approdare pi\u00f9 se non in un porto civilizzato. Tuttavia, molti uomini morirono una volta sbarcati a causa del dengue o nel viaggio di ritorno verso il Regno Unito. Bligh, animato da volont\u00e0 di rivalsa, fu il primo a tornare in Europa con la notizia dell'ammutinamento, lasciando al pilota Fryer il compito di organizzare le cure e il ritorno degli altri, a dispetto delle regole. Soltanto del nuovo medico di bordo, Ledward, nominato dopo la morte di Huggan avvenuta a Tahiti, non si conosce la sorte; fu imbarcato per tornare nel Regno Unito su una nave olandese andata dispersa.\nBligh raggiunse il Regno Unito, dove venne aperta un'inchiesta sull'accaduto; assolto dalla corte marziale, continu\u00f2 la sua fortunata carriera navale (tra l'altro, comander\u00e0 una nave di linea alla battaglia di Copenaghen e alla battaglia di Camperdown), carriera ostacolata solo dal suo temperamento poco tollerante. Fu in seguito nominato governatore del Nuovo Galles del Sud, dove dovette subire una nuova ribellione, la cosiddetta \"Rum Rebellion\". Nonostante ci\u00f2, prima di ritirarsi, raggiunse il grado di viceammiraglio.\nLa spedizione di Edwards.\nL'HMS \"Pandora\", sotto il comando del capitano Edward Edwards, salp\u00f2 il 7 novembre 1790 per recuperare il \"Bounty\" e arrestare gli ammutinati. Giunse a Tahiti il 23 marzo 1791, dove nel frattempo due degli ammutinati erano gi\u00e0 morti in una disputa. Uno di questi, Churchill, divenuto molto amico di un capo di un'isola vicina, alla morte di questo fu eletto capo a sua volta. Il suo amico Thompson durante una lite lo uccise e fu poi vittima della vendetta dei neo-sudditi di Churchill.\nI quattro uomini che si erano dichiarati leali a Bligh, ma che erano stati costretti a restare sul Bounty, si consegnarono spontaneamente, mentre altri dieci furono catturati. Tutti, senza distinzioni, vennero rinchiusi in una piccola gabbia approntata al momento sul ponte della nave, alla quale i prigionieri affibbiarono il nomignolo di \"vaso di Pandora\" (\"Pandora's box\"). Durante il viaggio di ritorno la nave si incagli\u00f2 sulla Grande barriera corallina mentre tentava di attraversare lo Stretto di Torres e affond\u00f2 il 29 agosto 1791; quattro prigionieri morirono insieme a trentun uomini della ciurma del Pandora.\nTramite lettera al processo contro gli ammutinati, Bligh identific\u00f2 i marinai superstiti costretti a restare sul Bounty come innocenti e non dimostr\u00f2 alcuna disponibilit\u00e0 ad atti di clemenza verso gli altri imputati, nonostante le ovvie pressioni affinch\u00e9 almeno il guardiamarina Heywood sfuggisse all'impiccagione. Peter Heywood e gli altri furono condannati date le prove schiaccianti a loro carico, ma Heywood e Morrison furono successivamente graziati e reintegrati nella Royal Navy. Un terzo, Muspratt, scamp\u00f2 all'esecuzione grazie a un cavillo legale. I restanti tre marinai, John Millward, Thomas Burkett e Thomas Ellison, furono impiccati ai pennoni della HMS \"Brunswick\" a Spithead il 29 ottobre 1792.\nSorte degli ammutinati.\nDopo il tentativo di stabilirsi a Tubuai, gli ammutinati ritornarono a Tahiti, dove imbarcarono viveri, sei uomini (due da Tubuai), dodici donne e una bambina, partendo poi alla ricerca di un nuovo rifugio, giungendo infine all'isola di Pitcairn, un'isola scoperta da pochissimo le cui coordinate risultavano errate sulle carte di navigazione. Dopo aver dato alle fiamme il \"Bounty\" per impedire che potesse essere avvistato dalla marina del Regno Unito, gli ammutinati cercarono di fondare una nuova comunit\u00e0.\nCon il passare degli anni, per\u00f2, sembra che i rapporti tra gli ammutinati e i polinesiani, trattati come schiavi, cominciassero a logorarsi. Nell'autunno 1791 alcuni tahitiani si ribellarono e la pace fu ristabilita solo con l'uccisione di due di loro da parte di altri tahitiani. Nel settembre 1793 vi fu una nuova ribellione dei polinesiani, probabilmente fomentata dall'ex guardiamarina Edward Young. Durante la rivolta trov\u00f2 la morte la maggior parte dell'equipaggio tra i quali (pare) lo stesso Fletcher Christian, insieme a John Williams, John Mills, Isaac Martin e William Brown. Tra i pochi individui del Regno Unito rimasti in vita, John Adams, che a quel tempo usava ancora il falso nome di Alexander Smith, con cui si era imbarcato sul Bounty, con lungimiranza riusc\u00ec a rappacificare le due fazioni, compito semplificato dal fatto che tutti i polinesiani maschi erano stati uccisi.\nSeguirono alcuni anni pacifici, che terminarono quando McCoy scopr\u00ec come produrre un micidiale liquore dalle radici della locale pianta del Ti (\"Cordyline terminalis\"). Nel 1796, sotto l'influsso della sua invenzione, si gett\u00f2 in mare con una pietra al collo. Qualche anno dopo la moglie di Quintal precipit\u00f2 nel vuoto, mentre cercava uova d'uccello, e in breve tempo gli influssi della bevanda resero Quintal talmente farneticante che Adams e Young dovettero difendersi dai suoi attacchi con un'ascia. Young mor\u00ec di asma nel 1800, lasciando John Adams come unico maschio adulto sopravvissuto. Ispirato dalla religione, Adams prese le dieci donne e i ventitr\u00e9 bambini sotto la propria ala protettrice e cominci\u00f2 a educarli con i libri trovati sul Bounty.\nNel 1808, la nave statunitense Topaz del capitano Folger riusc\u00ec a scoprire l'isola scovando i rifugiati. La marina del Regno Unito ignor\u00f2 la notizia e nel 1814 due sue navi, la \"Briton\" e la \"Tagus\", riscoprirono Pitcairn e la sua colonia. Il successo di Adams nell'instillare un profondo senso religioso nella comunit\u00e0 durante gli anni da patriarca indiscusso gli valse l'approvazione della puritana societ\u00e0 del Regno Unito. La colonia di Pitcairn fu portata ad esempio di come tramite soltanto una Bibbia e un libro di preghiere, anche un fuorilegge potesse convertirsi e costruire una comunit\u00e0 pacifica, serena e invidiabile. Grazie a questo, gli isolani di Pitcairn furono \"adottati\" dalla marina del Regno Unito e, anche grazie all'aiuto offerto ad alcune navi naufragate nelle vicinanze, l'importanza di avere una colonia in mezzo al Pacifico fu riconosciuta e tutelata. Intanto alcuni marinai di passaggio decisero di fermarsi sull'isola, portando nuovo sangue e nuovi cognomi, fra questi anche alcuni avventurieri che turbarono non poco l'armonia dell'isola dopo la morte di Adams, avvenuta il 5 marzo 1829."}
{"id": "297142", "revid": "466539", "url": "https://it.wikipedia.org/wiki?curid=297142", "title": "Lidar", "text": "LIDAR (acronimo dall'inglese \"Light Detection and Ranging\" o \"Laser Imaging Detection and Ranging\") \u00e8 una tecnica di telerilevamento che permette di determinare la distanza di un oggetto o di una superficie utilizzando un impulso laser, ma \u00e8 anche in grado di determinare la concentrazione di specie chimiche nell'atmosfera e nelle distese d'acqua.\nCome per il radar, che al posto della luce utilizza onde radio, la distanza dell'oggetto \u00e8 determinata misurando il tempo trascorso fra l'emissione dell'impulso e la ricezione del segnale retrodiffuso. La sorgente di un sistema LIDAR \u00e8 un laser, ovvero un fascio coerente di luce a una precisa lunghezza d'onda, inviato verso il sistema da osservare. La tecnologia Lidar ha applicazioni in geologia, sismologia, archeologia, telerilevamento e fisica dell'atmosfera.\nAltri termini per questa tecnica sono ALSM (\"Airborne Laser Swath Mapping\") e altimetria laser. L'acronimo LADAR (\"Laser Detection and Ranging\") si usa spesso in ambito militare. Anche il termine radar laser \u00e8 a volte usato, ma \u00e8 fuorviante perch\u00e9 la sorgente usata \u00e8 ottica e non radio, con propriet\u00e0 e comportamenti differenti.\nDescrizione.\nLa principale differenza fra lidar e radar \u00e8 che il lidar usa lunghezze d'onda ultraviolette, nel visibile o nel vicino infrarosso; questo rende possibile localizzare e ricavare immagini e informazioni su oggetti molto piccoli, di dimensioni pari alla lunghezza d'onda usata. Perci\u00f2 il lidar \u00e8 molto sensibile agli aerosol e al particolato in sospensione nelle nuvole ed \u00e8 molto usato in meteorologia e in fisica dell'atmosfera.\nAffinch\u00e9 un oggetto rifletta un'onda elettromagnetica, deve produrre una discontinuit\u00e0 dielettrica; alle frequenze del radar (radio o microonde) un oggetto metallico produce una buona eco, ma gli oggetti non-metallici come pioggia e rocce producono riflessioni molto pi\u00f9 deboli, e alcuni materiali non ne producono affatto, risultando invisibili ai radar. Questo vale soprattutto per oggetti molto piccoli come polveri, molecole e aerosol.\nI laser forniscono la soluzione: la coerenza e densit\u00e0 del fascio laser \u00e8 ottima, la lunghezza d'onda \u00e8 molto pi\u00f9 breve dei sistemi radio, e va dai 10 micron a circa 250 nm. Onde di questa lunghezza d'onda sono riflesse bene dai piccoli oggetti, con un comportamento detto retrodiffusione; il tipo esatto di retrodiffusione sfruttato pu\u00f2 variare: in genere si sfruttano la diffusione Rayleigh, la diffusione Mie e la diffusione Raman, oltre che la fluorescenza. Le lunghezza d'onda dei laser sono ideali per misurare fumi e particelle in sospensione aerea (aerosol), nuvole e molecole nell'atmosfera.\nUn laser ha in genere un fascio molto stretto, che permette la mappatura di caratteristiche fisiche con risoluzione molto alta, paragonata a quella del radar. Inoltre molti composti chimici interagiscono pi\u00f9 attivamente con le lunghezze d'onda del visibile che non con le microonde, permettendo una definizione anche migliore: con adatte combinazioni di laser permettono la mappatura remota della composizione dell'atmosfera rilevando le variazioni dell'intensit\u00e0 del segnale di ritorno in funzione della lunghezza d'onda.\nLo sviluppo del GPS negli anni ottanta ha reso possibile e pratico lo sviluppo di apparecchiature lidar aviotrasportate o su satelliti artificiali, a scopo di mappatura e rilevamento. Sono stati sviluppati molti strumenti del genere: un esempio \u00e8 il Lidar sperimentale per ricerca avanzata della NASA.\nProgetto.\nIn genere ci sono due tipi di sistemi lidar: lidar a microimpulsi e lidar ad alta energia. I sistemi a microimpulsi sono stati sviluppati recentemente, come risultato della sempre crescente potenza di calcolo disponibile e dei progressi nella tecnologia dei laser. Questi nuovi sistemi usano potenze molto basse, dell'ordine di un watt, e sono spesso completamente sicuri (non richiedono cio\u00e8 particolari precauzioni per il loro impiego). I lidar ad alta energia invece sono comuni nello studio dell'atmosfera, dove sono impiegati per il rilevamento di parametri atmosferici come altezza, stratificazione e densit\u00e0 delle nubi e propriet\u00e0 del particolato che contengono (coefficiente di estinzione, di retrodiffusione, depolarizzazione), temperatura, pressione, umidit\u00e0, venti, concentrazioni di gas traccia (ozono, metano, ossido di diazoto, ecc.).\nUn lidar \u00e8 composto dai seguenti sistemi:\nApplicazioni.\nIn geologia e sismologia la combinazione di GPS e lidar aerotrasportati \u00e8 diventata uno degli strumenti principali per il rilevamento di faglie, subsidenza e altri movimenti geologici: la combinazione di queste due tecnologie pu\u00f2 fornire mappe altimetriche del terreno estremamente accurate, che possono rivelare l'elevazione del suolo anche attraverso la copertura degli alberi. Questa tecnica fu resa famosa in America durante la mappature della faglia di Seattle nello stato di Washington.\nI sistemi lidar aerei sono usati per monitorare i ghiacciai e hanno la capacit\u00e0 di rivelare la minima crescita o diminuzione. Il satellite ICESat della NASA monta un LIDAR a questo scopo e l'Airborne Topographic Mapper, sempre della NASA, \u00e8 usato intensamente per la sorveglianza glaciologica e della morfologia costiera.\nIl LIDAR aereo ha trovato ulteriore uso nella silvicoltura: con tali strumenti si possono studiare le coperture arboree delle foreste, misurare la biomassa presente e studiare la zona del fogliame. Allo stesso modo, il LIDAR \u00e8 usato da molte industrie - ferrovie, settori energia e trasporti - come sistema veloce di sorveglianza. Sta inoltre diventando uno strumento sempre pi\u00f9 comune nella ricerca archeologica.\nIl lidar pu\u00f2 anche misurare la velocit\u00e0 dei venti atmosferici: alcuni sistemi lidar doppler sviluppati dalla NASA sono in grado di misurare la velocit\u00e0 del vento lungo una linea. Un lidar a scansione come l'HARLIEsempre della NASA, \u00e8 stato usato per misurare la velocit\u00e0 del vento in un ampio cono tridimensionale; le applicazioni si estendono alla sorveglianza degli uragani. La missione ADM-Aeolus dell'ESA sar\u00e0 equipaggiata con un sistema lidar doppler per mappare globalmente la velocit\u00e0 verticale dei venti.\nI lidar doppler cominciano ad essere usati con successo nel campo delle energie rinnovabili per acquisire informazioni sulla velocit\u00e0 e direzione del vento, sulla turbolenza e per prevedere le raffiche improvvise. Per queste applicazioni si usano sia laser continui che ad impulsi: per ottenere la risoluzione verticale, gli apparati continui si basano sulla messa a fuoco dei rivelatori, mentre quelli ad impulsi sfruttano la temporizzazione precisa del segnale emesso.\nUna rete mondiale di osservatori usa i lidar per misurare la distanza dei riflettori collocati sulla luna, misurando cos\u00ec la distanza terra-luna con precisione millimetrica e rendendo possibile un test sulla teoria della relativit\u00e0 generale.\nMOLA, il Mars Orbiting Laser Altimeter, ha usato uno strumento LIDAR in un satellite in orbita intorno a Marte (il Mars Global Surveyor) per ricavare una mappa topografica straordinariamente accurata dell'intera superficie del pianeta rosso.\nIn fisica dell'atmosfera il lidar si usa per misurare a distanza la densit\u00e0 di certi costituenti della media e alta atmosfera come il potassio, il sodio, l'azoto e ossigeno molecolari; queste misure permettono poi di calcolare le temperature degli strati interessati. Il lidar pu\u00f2 anche fornire informazioni sulla distribuzione verticale delle particelle di aerosol eventualmente presenti.\nIn oceanografia i lidar forniscono una stima della fluorescenza del fitoplancton e in generale delle biomasse negli strati superficiali dell'oceano. Un altro uso \u00e8 la batimetria, con apparati aerei, di secche e zone di mare non abbastanza profonde per le navi oceanografiche.\nDal lato consumer, grazie all'integrazione del sensore LiDAR negli ultimi dispositivi Apple, si possono fare scansioni 3d molto accurate degli interni e degli esterni di un'abitazione con una resa finale davvero realistica. Per quanto riguarda il campo dell'accessibilit\u00e0, \u00e8 stata concepita un'applicazione nativa Apple per aiutare le persone non vedenti. La compagnia di Cupertino ha creato un sistema che rileva la presenza e la distanza rispetto alla fotocamera dell'iPhone. La funzionalit\u00e0 \u00e8 integrata nell'app Lente d'Ingrandimento e funziona sfruttando in contemporanea ARKit e lo scanner LiDAR, essa andr\u00e0 a rilevare la distanza delle persone davanti alla fotocamera il tutto coadiuvato con un suono (o con la voce di Siri, l'assistente vocale) e con un feedback tattile che avviser\u00e0 prontamente l'utente se ci sono persone vicine a lui in base alla distanza preimpostata.\nUn'importante applicazione non-scientifica del Lidar \u00e8 nel controllo della velocit\u00e0 dei singoli veicoli, come alternativa pratica alle pistole radar manuali. Un lidar costruito per questo scopo pu\u00f2 essere abbastanza piccolo e leggero da venire impugnato con una sola mano senza difficolt\u00e0: la superiore risoluzione del lidar permette di controllare la velocit\u00e0 di un singolo veicolo anche in un flusso di traffico denso, dove invece i normali radar dopplers sono confusi dal numero di eco contemporanee.\nLe applicazioni militari di lidar sul campo sono ancora segrete, ma \u00e8 in corso un intenso lavoro di ricerca e sviluppo sul problema della generazioni di immagini dai dati lidar; la loro maggiore risoluzione li rende particolarmente adatti a ricavare immagini tanto dettagliate da permettere di riconoscere il tipo esatto di bersaglio. Questo tipo di applicazioni vengono chiamate LADAR.\nEsistono vari modi di ricavare una immagine da un sistema laser: la distinzione principale \u00e8 fra sistemi a scansione e sistemi a sorgente fissa. I sistemi a scansione si possono ulteriormente dividere in due sottogruppi a seconda del modo in cui il fascio laser viene fatto passare sull'area di scansione: con la scansione lineare (LLS, o Laser Line Scanner) il laser \u00e8 mantenuto in un raggio sottile che \"legge\" l'area di scansione riga per riga, con una scansione di tipo televisivo. Con la scansione a ventaglio invece il fascio laser s'allarga a formare un ventaglio piatto che passa su tutta l'area da coprire in una sola volta.\nSi possono ottenere immagini 3D sia con sistemi fissi che con quelli a scansione. Il cosiddetto \"3-D gated viewing laser radar\" \u00e8 una tecnologia senza scansione che impiega un laser a impulsi e una videocamera ad otturatore ultrarapido. Esistono programmi di ricerca militare su questo tipo di lidar almeno in Svezia, Danimarca, Stati Uniti e Inghilterra: attualmente sono noti risultati di immagini 3D di bersagli ottenute a parecchi chilometri di distanza con una risoluzione di meno di 10 centimetri.\nAi laboratori JET sulla fusione nucleare in Inghilterra ad Abingdon, Oxfordshire, si usa un LIDAR a diffusione Thomson per determinare i profili di densit\u00e0 e temperatura degli elettroni del plasma."}
{"id": "297146", "revid": "119824225", "url": "https://it.wikipedia.org/wiki?curid=297146", "title": "Fiabilandia", "text": "Fiabilandia \u00e8 un parco divertimenti italiano, situato a Rivazzurra (frazione di Rimini), a poca distanza dalla strada statale Adriatica tra Rimini e Riccione.\nLa superficie del parco \u00e8 di circa 150.000 m\u00b2.\nIl parco apre la settimana prima di Pasqua e chiude il primo giorno di novembre.\nIl territorio del parco \u00e8 attraversato da una strada statale, la cui costruzione ha portato al rischio di chiusura a causa delle tensioni tra il comune di Rimini e la propriet\u00e0 del parco. Nonostante fosse stata annunciata, alla fine del settembre 2006, la sua chiusura, il parco ha completato la stagione e ha normalmente riaperto nel 2007. .\nIl parcheggio \u00e8 riparato da pensiline in acciaio, le quali fungono da sostegni per un grosso impianto fotovoltaico.\nCaratteristiche.\nFiabilandia \u00e8 uno dei parchi a tema pi\u00f9 antichi d'Italia (assieme a \"Citt\u00e0 della Domenica\" a Perugia e \"Edenlandia a Napoli\"). Il primato spetta al parco di Perugia, aperto nel 1963, mentre \"Edenlandia\" e \"Fiabilandia\" aprirono nel 1965.\nL'attuale direzione di \"Fiabilandia\" ha scelto di considerare il 1966 quale anno di inaugurazione ufficiale, poich\u00e9 nel 1965 la struttura era aperta solo in forma sperimentale e provvisoria: solo in seguito furono operati dei lavori per creare un vero e proprio parco tematico.\nDi forma grossomodo circolare, il parco si sviluppa intorno a un lago, il lago Bernardo, una ex cava di ghiaia riempitasi per le numerose falde. Il lago ospita molte specie di uccelli migratori.\n\"Fiabilandia\" si sviluppa in tre aree tematiche principali, i quali temi sono quello medioevale, quello orientale e quello western, ma l'unica area sviluppata completamente \u00e8 quella western.\nStoria.\nNascita.\nLa struttura, inaugurata nel 1965, era inizialmente concentrata nella zona che attualmente \u00e8 la zona western. Non era un parco ben definito, ma presentava numerose forme di intrattenimento, soprattutto per i pi\u00f9 piccoli (barchette, pista per go-kart, ecc.)\nGli anni del \"boom\".\nIl parco \u00e8 cresciuto e ha raggiunto il suo apice negli anni ottanta. La direzione all'epoca era di Oriano Bizzocchi (direttore del parco dal 1974 al 1983), il quale, unitamente all'amministratore Bruno Ravaioli, prese spunto dalle attrazioni dei parchi Disney americani per adattare il parco riminese a essi; l'esempio pi\u00f9 evidente \u00e8 il \"roller coaster\" nella miniera d'oro, che pare una versione rimpicciolita del Big Thunder Mountain disneyano.\nNel 1975 viene pubblicato su etichetta Cetra il 45 giri \"Sono Puck Lo Scoiattolo Verde\" cantato da Franco Latini e il Piccolo Coro del Maffei di Torino, con la presenza di due brani scritti da Romano Bertola intitolati \"Caro Puck\" e \"Dove Sei Stato Puck?\".\nL'attrazione pi\u00f9 celebre era il \"King Kong\" di Carlo Rambaldi utilizzato nel celebre film. Sotto una tensostruttura,venne collocato sdraiato,in tutta la sua imponente grandezza. L'ingombro di King Kong era di circa 40 metri per 20. Questa attrazione fu smantellata nei primi anni novanta. \nNel periodo Bizzocchi/Ravaioli furono installate o sostituite molte attrazioni: \nVengono, negli anni, installate:\nAll'interno del parco furono inseriti vari spettacoli di foggia circense.\nDopo l'apice nel 1987 (circa 500.000 presenze) e l'abbandono della direzione da parte di Bizzocchi, il parco inizi\u00f2 un lento declino, che prosegu\u00ec per buona parte degli anni novanta.\nGli anni novanta: il declino.\nA causa di scelte organizzative tra cui l'abolizione della mascotte del parco (\"Puck\", un simpatico animale verde vestito elegante con un cilindro), il mancato inserimento di nuove attrazioni e la scarsissima comunicazione pubblicitaria, il parco subisce una forte inflessione. Nel frattempo i parchi concorrenti, con i quali \"Fiabilandia\" era alla pari negli anni ottanta, l'avevano inesorabilmente superata. Strutture degne di nota costruite in questi anni sono la piscina per bambini \"Mar dei Ranocchi\" e la \"Cacca disco\" (all'epoca una discoteca per bambini).\nNel 1998 cambia la direzione del parco e viene introdotto \"Roller boom\", uno \"spinning coaster\" fabbricato dall'impresa francese \"Reverchon\".\n1999: nuova gestione.\nIl parco, nel 1999, cambia propriet\u00e0 passando alla societ\u00e0 che controlla anche lo Zoo Safari Fasanolandia. Questa svolta porta il reinserimento degli spettacoli circensi e non, tra i quali \"La fiaba di Aladino\", \"Pinocchio on ice\", \"La Bella e la Bestia on ice\" e \"Biancaneve e i sette nani\". Sono installate anche alcune attrazioni per innalzare il target (un \"ranger\", una zattera e un nuovo \"Power sourge\" della ditta \"Zamperla\", ma le novit\u00e0 durano poche stagioni, in quanto non gradite dal pubblico).\nUna grande novit\u00e0 in termini d'immagine fu la creazione di una nuova mascotte: il Babau, mostriciattolo peloso blu a macchie gialle amico dei bambini, sbucato fuori per magia dal pentolone di mago Merlino.\nLa nuova gestione, possedendo uno zoosafari, decide di adibire una zona del parco inutilizzata a \"Zoo\", visitabile con un trenino; anche questa iniziativa ha per\u00f2 vita breve. Nonostante il comune e l'ASL avessero rilasciato i necessari permessi, il parco fu oggetto di proteste da parte di numerose associazioni animaliste.\nDurante la nuova gestione tutte le attrazioni del parco hanno subito rimodernamenti:\nAree tematiche.\nIl parco \u00e8 diviso principalmente in 4 aree tematiche pi\u00f9 alcune zone \"miste\".\nAttrazioni.\nIl Parco, essendo pensato principalmente per un pubblico di bambini, presenta un gran numero di attrazioni tematizzate con temi di fiabe; le principali sono:\nLe altre attrazioni sono:\nAttrazioni chiuse negli ultimi anni:"}
{"id": "297147", "revid": "767487", "url": "https://it.wikipedia.org/wiki?curid=297147", "title": "Roma (Lesotho)", "text": "Roma \u00e8 tra le principali citt\u00e0 del Lesotho.\nGeografia fisica.\nSituata nel distretto di Maseru a 35\u00a0km dalla capitale Maseru.\nStoria.\nFu fondata da missionari cattolici nel 1860 in un'area abitata dai boscimani. \u00c8 stata la prima missione cattolica in Lesotho.\nInfrastrutture e trasporti.\nLa citt\u00e0 \u00e8 sede dell'Universit\u00e0 Nazionale del Lesotho e dell'Ospedale Sant Joseph."}
{"id": "297150", "revid": "729019", "url": "https://it.wikipedia.org/wiki?curid=297150", "title": "Sistema piramidale", "text": "Il sistema piramidale (o via piramidale) \u00e8 un sistema di vie nervose discendenti somatomotorie che originano dalla corteccia cerebrale e raggiungono i muscoli scheletrici attraverso i nervi spinali e i nervi cranici. \u00c8 deputato alla realizzazione dei movimenti volontari.\nConsiste fondamentalmente di due vie principali: la via cortico-spinale, che raggiunge i muscoli del tronco e degli arti attraverso i nervi spinali, e la via cortico-nucleare, che attraverso i nervi cranici innerva i muscoli della testa.\nVia cortico-spinale.\n\u00c8 costituita da fibre motorie che originano dalla corteccia motoria, situata nel giro precentrale del lobo frontale, e terminano nelle corna anteriori del midollo spinale; tali fibre formano in particolare il tratto cortico-spinale anteriore (\"fascio piramidale diretto\") e il tratto cortico-spinale laterale (\"fascio piramidale crociato\")\nL'area del cervello deputata al movimento volontario \u00e8 la circonvoluzione precentrale (\"Area 4 di Brodmann)\" ed \u00e8 organizzata somatotopicamente (ovvero partendo dall'apice della circonvoluzione e procedendo verso il basso troviamo i neuroni deputati al movimento dei muscoli del piede, arto inferiore, tronco, arto superiore, mano, collo e testa). Tale distribuzione spaziale permette di rappresentare le varie parti del corpo umano associate alle rispettive aree corticali (\"homunculus motorio).\" Le fibre nervose, ovvero gli assoni delle cellule piramidali della corteccia si portano nel centro semiovale, in cui convergono e discendono attraverso la capsula interna (di cui occupano la parte anteriore del braccio posteriore). Raggiungono poi il bulbo, a livello del quale si posizionano anteriormente per formare le \"piramidi bulbari\". Nella parte inferiore del bulbo la maggior parte delle fibre piramidali si incrocia sulla linea mediana con quelle controlaterali, formando la decussazione delle piramidi, per raggiungere il cordone laterale opposto del midollo spinale (\"fascio piramidale crociato\"). Un piccolo contingente di fibre non decussa e si porta nel cordone anteriore del proprio lato (\"fascio piramidale diretto\").\nLe fibre dei tratti cortico-spinali entrano finalmente in sinapsi con i motoneuroni delle corna anteriori del midollo spinale. Le fibre del fascio diretto raggiungono il corno del lato opposto passando attraverso la commessura bianca anteriore, mentre quelle del fascio crociato raggiungono il corno omolaterale.\nI motoneuroni sono il secondo neurone della via, i loro assoni lasciano il midollo spinale attraverso le radici anteriori dei nervi spinali e decorrono lungo i rispettivi nervi fino alle fibre muscolari da innervare, dove si ramificano e ogni ramificazione forma delle connessioni neuro-muscolari chiamate placche motrici.\nVia cortico-nucleare.\nA differenza dei fasci cortico-spinali, le fibre somatomotrici contenute nella maggior parte dei nervi cranici non presentano i propri motoneuroni nel midollo spinale ma nel tronco encefalico, nei nuclei motori dei rispettivi nervi. Per questo motivo tale via prende il nome di \"cortico-nucleare.\"\nGli unici nervi cranici privi di una componente motoria somatica sono i nervi olfattivo (I), ottico (II) e vestibolocolceare (VIII). \nLa maggior parte degli altri presentano nuclei motori che ricevono fibre cortico-nucleari da entrambi gli emisferi: tale doppia innervazione fa s\u00ec che in questi nuclei motori le lesioni piramidali unilaterali non diano praticamente sintomi. L\u2019eccezione a questa regola riguarda i nervi facciale (VII), ipoglosso (XII) e accessorio (XI):"}
{"id": "297155", "revid": "75538670", "url": "https://it.wikipedia.org/wiki?curid=297155", "title": "E-business", "text": "Il termine inglese e-business (contrazione di \"electronic business\", in italiano imprenditoria elettronica) si riferisce genericamente a tutte le attivit\u00e0 di interesse economico che possono svolgersi attraverso Internet e altre reti telematiche. Il processo di sviluppo della presenza online di un'impresa \u00e8 detto Web strategy.\nAlcuni settori specifici sono:"}
{"id": "297159", "revid": "32924", "url": "https://it.wikipedia.org/wiki?curid=297159", "title": "Caverna D'ni (Myst)", "text": ""}
{"id": "297161", "revid": "32924", "url": "https://it.wikipedia.org/wiki?curid=297161", "title": "Citt\u00e0 di D'ni (Myst)", "text": ""}
{"id": "297162", "revid": "907211", "url": "https://it.wikipedia.org/wiki?curid=297162", "title": "Emilio", "text": "Origine e diffusione.\n\u00c8 basato sul \"cognomen\" romano \"Aemilius\", tipico della \"gens Aemilia\"; \u00e8 basato sul termine latino \"aemulus\" (\"rivale\", \"competitore\", e anche \"imitatore\"), anche se non \u00e8 escluso che possa avere invece origini etrusche. \nIl nome Emiliano \u00e8 un derivato di Emilio.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "297171", "revid": "118031", "url": "https://it.wikipedia.org/wiki?curid=297171", "title": "Bernardo Soares", "text": ""}
{"id": "297172", "revid": "712828", "url": "https://it.wikipedia.org/wiki?curid=297172", "title": "Universit\u00e0 degli Studi di Palermo", "text": " \nL'Universit\u00e0 degli Studi di Palermo \u00e8 un'universit\u00e0 statale italiana fondata nel 1806. Nacque per volont\u00e0 del re di Sicilia Ferdinando III di Borbone, il quale ne riconobbe il titolo di universit\u00e0 nel 1805.\nStoria.\nLe origini.\nLa citt\u00e0 di Palermo rimase a lungo priva di un'universit\u00e0, infatti, sebbene nel Trecento l'amministrazione di Palermo avesse richiesto al sovrano Federico III d'Aragona il permesso di creare un'universit\u00e0 finalizzata allo studio di diritto e medicina, il re rifiut\u00f2. Nel corso del Quattrocento sorsero lo \"Studio francescano\" e lo \"Studio generale\", i quali permettevano di conseguire la laurea soltanto in altre universit\u00e0.\nNel 1550, i due Studi furono sopraffatti dalla nascita del \"collegio massimo dei Gesuiti\", che rilasci\u00f2 lauree in filosofia e teologia e conquist\u00f2 in breve tempo un ruolo egemone nell'istruzione cittadina. Il collegio gesuitico cess\u00f2 la propria attivit\u00e0 nel novembre 1767, con l'espulsione dei gesuiti dai Regni di Napoli e di Sicilia.\nIl 5 novembre 1779 sorse a Palermo, negli stessi locali del precedente collegio massimo dei Gesuiti, la \"Regia accademia degli studi san Ferdinando\"&lt;ref name=\"DiPasquale2001/50\"&gt;.&lt;/ref&gt;, la quale rilasciava lauree unicamente in filosofia e teologia, pur essendo dotata di quattro facolt\u00e0 (giurisprudenza, teologia, filosofia e medicina) e venti cattedre. Nel 1804, con il ritorno in Sicilia dei gesuiti, l'accademia dovette spostarsi presso l'ex \"convento dei Teatini\" in via Maqueda. \nNell'agosto del 1805 Ferdinando III di Borbone decise di riconoscere all\"'Accademia panormita degli studi\" il titolo di universit\u00e0, e i corsi cominciarono il 12 gennaio 1806. Il governo borbonico cerc\u00f2 di ampliare l'ateneo istituendo nuove cattedre, ma la scarsit\u00e0 di risorse inizialmente non permise l'impiego di docenti forestieri.\nStudente e figlio illustre di questa facolt\u00e0 fu il palermitano e Beato Giacomo Cusmano, che nel 1851 si iscriveva alla facolt\u00e0 di medicina nella Regia Universit\u00e0 degli Studi di Palermo. L'11 Giugno del 1855 a ventun'anni, con il massimo dei voti conseguiva la laurea in medicina e chirurgia.\nDivenuto medico il Beato Giacomo fu tutto dedito alla cura dei poveri e degli emarginati, dando vita ad una Congregazione Religiosa \"Missionariorum Servorum Pauperum\", pi\u00f9 comunemente denominata \"l'opera del boccone del Povero\".\nPrimi decenni.\n. Giurisprudenza divenne facolt\u00e0 autonoma nel 1841. Nel 1848 l'universit\u00e0 fu temporaneamente chiusa a causa della rivoluzione siciliana, mentre con l'arrivo di Garibaldi, nel 1860, fu soppressa la facolt\u00e0 di teologia e contemporaneamente venne istituita la scuola per ingegneri ed architetti.\nFine Ottocento.\n. Di rilievo nazionale a cavallo dei due secoli fu la scuola romanistica.\nPeriodo fascista.\n. , mentre nel 1935 venne istituita la laurea di architettura come affiliazione di ingegneria. , nel 1941 venne istituita la facolt\u00e0 di agraria.\nNel 1936, Emilio Segr\u00e8 fond\u00f2 e diresse il laboratorio di fisica sperimentale, cercando di trasformarlo in un moderno centro di ricerca. Un anno dopo, lo stesso Emilio Segr\u00e8 assieme a Carlo Perrier scoprirono in questo laboratorio il tecnezio, individuandolo in un campione di molibdeno inviato loro da Ernest Lawrence.\nIl dopoguerra.\nDagli anni cinquanta l'aumento degli iscritti divenne costante, diverse facolt\u00e0 traslocarono dalla sede centrale e il rettorato fu trasferito a palazzo Steri. Il boom di iscrizioni avvenne dopo il 1963. Il numero di iscritti pass\u00f2 infatti da unit\u00e0 nel 1965 fino a superare la quota di iscritti nel 1969. In questo periodo le nuove facolt\u00e0 cominciarono ad avere molti iscritti e le facolt\u00e0 di giurisprudenza e medicina persero il loro ruolo predominante. Per far fronte a questa crescita, l'universit\u00e0 ampli\u00f2 le proprie strutture acquistando quaranta ettari della tenuta del parco d'Orl\u00e9ans per costruirvi il nuovo campus universitario. I lavori di costruzione del nuovo campus ebbero inizio negli anni sessanta ed in esso si concentrarono la maggior parte delle facolt\u00e0 dell'ateneo.\nEt\u00e0 contemporanea.\nNel 1989 iniziarono all'interno del campus i lavori di costruzione di un complesso poli-didattico da affiancare agli edifici gi\u00e0 presenti e da destinare alle facolt\u00e0. I lavori furono sospesi nel 1994 e ripresero nel 2003. L'edificio fu inaugurato nel 2005 con una capienza di quattromila persone.\nNel 1992 vennero istituite le sedi distaccate dell'universit\u00e0 a Caltanissetta, Cefal\u00f9, Enna, Marsala, e il polo didattico di Trapani, nato nel 1974 come consorzio universitario, con sede nel comune di Erice, nel 2007 divenuto polo territoriale universitario della provincia di Trapani, con sette corsi di laurea. Nel 1994 si aggiunse il polo di Agrigento, con le facolt\u00e0 di giurisprudenza, lettere e architettura.\nOggi l'universit\u00e0 di Palermo rappresenta uno degli atenei di riferimento per gli studenti residenti nella provincia di Palermo e nella Sicilia occidentale, nonch\u00e9 tra i pi\u00f9 grandi a livello nazionale.\nStruttura e sedi.\nDipartimenti e scuole.\nI corsi di studio dell'universit\u00e0 di Palermo sono organizzati dai seguenti dipartimenti:\nDal 31 dicembre 2019 l'unica scuola presente \u00e8 quella di medicina e chirurgia. Altre scuole, come la Politecnica sono state sciolte in favore dei dipartimenti.\nParco d'Orl\u00e9ans.\nLa cittadella universitaria, il cui perimetro si estende lungo via Ernesto Basile, alla periferia sud della citt\u00e0, all'interno del parco d'Orleans, \u00e8 attraversata per tutta la sua lunghezza da viale delle Scienze. Al suo interno hanno sede le facolt\u00e0 di Agraria, architettura, economia, ingegneria, lettere e filosofia e scienze dell'educazione e della formazione. All'interno del campus \u00e8 presente uno dei dormitori, una mensa, una banca e punti ristoro e di servizi. Sono inoltre presenti due aree verdi, nelle vicinanze del parco.\nVia Archirafi.\nPresso il polo di via Archirafi ha sede la Scuola di scienze di base e applicate e i dipartimenti dell'area fisica, geologica, chimica, biologica, matematica-informatica, farmaceutica e naturalistica, nonch\u00e9 le strutture didattiche attivate dai relativi dipartimenti. Lungo la trasversale via Lincoln si accede all'orto botanico. L'intera struttura \u00e8 composta da un susseguirsi di corpi bassi, uno per ogni dipartimento, dotati di piccole biblioteche ed aule lettura e in una delle traverse della via principale, si trova un laboratorio di informatica.\nVia Maqueda.\nLe facolt\u00e0 di giurisprudenza e scienze politiche si trovano nella centrale via Maqueda presso due palazzi storici. In particolare la facolt\u00e0 di giurisprudenza dispone dell'edificio \"casa dei Teatini\", prima sede dell'universit\u00e0 di Palermo.\nCollegio san Rocco.\nIl collegio san Rocco \u00e8 la sede della facolt\u00e0 di scienze politiche, situato all'interno di uno storico collegio cittadino a poca distanza dalla facolt\u00e0 di giurisprudenza.\nPoliclinico universitario.\nIl policlinico universitario \"Paolo Giaccone\" si trova nelle vicinanze del campus, l'area \u00e8 adiacente all'ospedale Civico. Vi ha sede la facolt\u00e0 di medicina e chirurgia, con aule sparse per i dipartimenti e i reparti ospedalieri e un edificio dedicato all'attivit\u00e0 didattica denominato \"aule nuove\".\nRettorato.\nIl rettorato ha sede presso palazzo Chiaramonte-Steri in piazza Marina. Si tratta di un palazzo del XIII secolo restaurato, all'interno dell'edificio \u00e8 presente un'area congressi. Il rettorato comprende anche alcuni edifici adiacenti quali palazzo Abatellis e le carceri dei Penitenziati (ex carceri dell'Inquisizione).\nAlloggi.\nSono presenti in citt\u00e0 i seguenti alloggi, affittati agli studenti:\nBiblioteche.\nIl sistema bibliotecario dell'ateneo \u00e8 articolato in cinque poli bibliotecari: medicina, scienze di base e applicate, scienze umane, giuridico economico e sociale e politecnico, oltre ai poli delle sedi di Agrigento e Trapani.\nMusei.\nIl sistema museale dell'Universit\u00e0 di Palermo \u00e8 composto dai seguenti musei:\nSport.\nIn un'area adiacente al campus sono presenti le seguenti infrastrutture sportive del CUS Palermo: un palazzetto dello sport coperto, uno stadio d'atletica con pista da 400 metri, una piscina olimpionica semicoperta, campi da tennis, campi da calcio a 5 e una palestra.\nPubblicazioni.\nL'ateneo pubblica la rivista \"Mediterranea \u2013 ricerche storiche\".\nCasa editrice.\nA maggio 2017, \u00e8 stata fondata la casa editrice Palermo University Press.\nRettori.\nDal momento della sua fondazione, avvenuta nel 1806, numerosi rettori si sono succeduti alla guida dell'ateneo. Il primo, quando ancora l'Universit\u00e0 non era stata riconosciuta e si chiamava \"Regia accademia degli studi san Ferdinando\", fu Gabriele Castelli. Col periodo del Regno delle Due Sicilie fu Raimondo Palermo il primo docente con incarichi di direzione dell'istituto, poi furono Filippo Casoria e Salvatore Cacopardo a reggere l'Universit\u00e0 col nuovo governo del Regno d'Italia. Con Giovanni Baviera si registr\u00f2 il passaggio alla Repubblica Italiana.\nRettore in carica dal 2021 \u00e8 Massimo Midiri."}
{"id": "297173", "revid": "21880", "url": "https://it.wikipedia.org/wiki?curid=297173", "title": "Universit\u00e0 di Palermo", "text": ""}
{"id": "297174", "revid": "160832", "url": "https://it.wikipedia.org/wiki?curid=297174", "title": "Bormida (fiume)", "text": "La Bormida AFI: ; (\"Bormia\" AFI: in ligure e in piemontese, \"Burnia\" in dialetto valbormidese) \u00e8 un fiume del Piemonte e della Liguria lungo complessivamente circa 180\u00a0km, sub-affluente del Po e principale affluente del fiume Tanaro. Ha un bacino molto esteso (2\u00a0663\u00a0km\u00b2), distribuito in parte sulle Alpi liguri (porzione dell'alto corso delle \"Bormide\") e in parte sull'Appennino Ligure (porzione degli affluenti Erro e Orba).\nIdronimo.\nLa \"Bormida\" \u00e8 cos\u00ec chiamata dalla proto-forma ligure pre-romana \"*bormo\" ('acqua calda o che gorgoglia'), legata anche ai nomi degli dei delle sorgenti \"Borm\u014d\" e \"Borm\u0101nus\". La radice \"*borm-\" in s\u00e9 stessa potrebbe avere radici pre-indoeuropee ed essere, cos\u00ec, connessa con il linguaggio (o i linguaggi) perduti di abitatori preistorici dell'Europa che occuparono il Nord Italia prima del possibile arrivo degli Indo-Europei. \nL'asta sorgentizia della Bormida comprende quattro cosiddette \"Bormide\" minori (da sud verso nord):\nIl tratto alto: la Bormida di Millesimo.\nIl primo tratto della Bormida, noto come Bormida di Millesimo, nasce in Liguria a circa 800\u00a0m di altitudine dalla Rocca Barbena (Alpi Liguri). Scorre inizialmente in una valle molto suggestiva bagnando i centri di Bardineto e Calizzano (SV), arricchendosi del contributo di innumerevoli rii e corsi d'acqua (da sinistra il \"Rio Nero\", il \"Rio di Valle\" e il \"Rio di Vetria\"; da destra il torrente \"Frassino\", il \"Rio delle Giaire\", il \"Rio di Parasacco\", il \"Rio di S. Giovanni\" e il \"Rio Secco\") sino a giungere nei pressi di Murialdo (SV), dove entra nel parco della \"Valle dei Tre Re\" scorrendo incassata tra suggestive pareti rocciose. \nUna volta giunto presso Acquafredda, frazione di Millesimo (SV), il fiume riceve poi il primo affluente notevole: il torrente Osiglietta, proveniente dal Monte Settepani (1 386\u00a0m) e che, sbarrato da un'imponente diga, forma il pittoresco lago di Osiglia. \nDa qui il fiume, con portata quasi raddoppiata, prosegue scorrendo sotto i cavalcavia dell'Autostrada Torino-Savona, e sbarrato da una piccola diga bagna il comune di Millesimo, attraversando anche i resti di un antico ponte medievale. Da questo punto, dopo aver ricevuto da sinistra l'affluenza del torrente Zemola, la Bormida di Millesimo termina il corso montano aprendosi la strada incassata ai piedi degli aspri rilievi delle Langhe. Subito attraversa il comune di Cengio dove viene sbarrato da una piccola diga, dopo di che entra in Piemonte percorrendo con corso assai tortuoso una suggestiva valle boschiva. Qui bagna un gran numero di centri tutti situati in provincia di Cuneo tra i quali Saliceto, Camerana, Monesiglio, Gorzegno, Torre Bormida e Cortemilia. \nPresso quest'ultimo centro riceve da destra il torrente Uzzone (17,8\u00a0km e 1,7\u00a0m\u00b3/s), un corso d'acqua importante per il suo processo auto-depurativo data l'ottima qualit\u00e0 delle sue acque (anche se scarse), e famoso anche per le sue piene irruenti. Da qui entra per un breve tratto in provincia di Asti scorrendo nelle zone dell'alto Monferrato bagnando i comuni di Vesime, Cessole, Loazzolo e Bubbio. Presso Monastero Bormida il fiume viene scavalcato da un antico ponte romanico in parte seriamente lesionato durante un'eccezionale piena avvenuta nel novembre 1994. In questo tratto ha una portata media annua di circa 9,2\u00a0m\u00b3/s e riceve da destra il contributo di alcuni piccoli corsi d'acqua tra i quali i due torrenti di nome \"Tatorba\", il Tatorba d'Olmo e quello di Monastero. Continuando la sua corsa bagna Sessame per entrare poi in provincia di Alessandria giungendo alla porte di Bistagno, dove riceve da destra la Bormida di Spigno (7,6\u00a0m\u00b3/s, da molti considerato il ramo sorgentizio orientale del fiume Bormida).\nIl tratto medio-basso: la Bormida.\nDopo questa confluenza, che avviene a circa 90\u00a0km dalle sorgenti di Rocca Barbena, il fiume cambia nome diventando semplicemente Bormida. La portata idrica raddoppia attestandosi ora sui 17\u00a0m\u00b3/s annui mentre la valle si allarga diventando pi\u00f9 dolce e regolare. \nDopo aver bagnato Terzo e aver ricevuto da sinistra il torrente Bogliona e da destra le acque del torrente Erro (42\u00a0km e 4,6\u00a0m\u00b3/s), il fiume bagna la citt\u00e0 di Acqui Terme, lambendo i resti di un antico acquedotto romano e ricevendo da sinistra il rio Medrio proveniente dalle colline intorno al comune di Alice Bel Colle. Presso il comune di Visone riceve poi da destra gli scarsi apporti dei torrenti Visone (0,8\u00a0m\u00b3/s) e Caramagna (0,6\u00a0m\u00b3/s). Prosegue poi bagnando Strevi, Rivalta Bormida e Cassine (dove uno sbarramento sottrae perennemente al fiume 4 m\u00b3/s per alimentare il Canale Carlo Alberto che va poi a sfociare nel Tanaro presso Villa del Foro), apprestandosi poi a lasciare i rilievi del Monferrato per entrare in pianura pesantemente arginato e con andamento ad anse.\nA Sezzadio, il fiume riceve da destra il piccolo torrente \"Stanavazzo\" dopo di che attraversa il comune di Castellazzo Bormida dove si unisce presso il \"Ponte della Maranzana\" con l'Orba (73\u00a0km e c. 15,2\u00a0m\u00b3/s), il suo principale affluente di destra, delimitando il confine tra i comuni di Castellazzo Bormida, Alessandria e Frugarolo.\nDa qui in poi, con una portata media nuovamente quasi raddoppiata, il fiume lambisce la periferia sud di Alessandria imponentemente arginato dalla tangenziale di Alessandria, sino a giungere nei pressi di Pavone dove sfocia da destra nel fiume Tanaro.\nRegime idrologico.\nLa portata media annua della Bormida si attesta (dopo la confluenza con l'Orba) sui 33\u00a0m\u00b3/s, un valore abbastanza importante.\nIn realt\u00e0 l'andamento delle portate del fiume risente pesantemente dell'andamento delle precipitazioni tanto da essere classificato come un corso d'acqua a regime pluviale. \nLo stesso infatti si caratterizza per il suo carattere estremamente capriccioso (nel basso corso e in particolare a valle della confluenza con l'Orba, straripa con frequenza praticamente annuale), fatto di piene tumultuose (talvolta catastrofiche), che si verificano principalmente nella stagione autunnale o tardo primaverile, durante le quali il fiume pu\u00f2 raggiungere in brevissimo tempo valori di portata anche prossimi ai 3 000\u00a0m\u00b3/s. Per contro in estate subisce magre assai accentuate a causa delle scarse precipitazioni e dei massicci prelievi idrici effettuati sull'affluente Orba.\nIn data 15 novembre 2014 a seguito di piogge violentissime sul tutto il bacino, in particolare nella porzione dell'affluente Orba, che hanno causato svariati eventi alluvionali in Liguria e Piemonte, il fiume ha raggiunto ad Alessandria un livello di piena record mai toccato prima pari a 9,20 metri, facendo seriamente temere il verificarsi di un'alluvione in citt\u00e0; record per\u00f2 poi battuto in data 24 novembre 2019 con 9,39 metri a seguito di un'ondate eccezionale di maltempo e soprattutto il 4 ottobre 2021 dove ha toccato i 9,41 metri (con una picco di portata di 3.000 mc/sec) a seguito di un'eccezionale precipitazione che ha interessato l'alta porzione di bacino sul ramo di Spigno e gli effluenti Erro e Orba.\nStoria.\nPer gestire le acque del fiume, congiuntamente a quelle del torrente Uzzone, venne costituito il \"Consorzio idraulico di terza categoria del fiume Bormida e del torrente Uzzone\", con sede a Cortemilia; l'ente fu in seguito sciolto e liquidato ai sensi di un decreto del ministero del Tesoro che data 16 dicembre 1994.\nInquinamento e problemi ambientali.\nIn passato la valle di questo fiume fin\u00ec al centro delle cronache italiane per i seri problemi ambientali causati dallo stabilimento chimico ACNA di Cengio, che per pi\u00f9 di un secolo ne ha inquinato il tratto alto (il ramo di Millesimo) scaricando direttamente nelle sue acque sostanze chimiche assai tossiche (benzene, fenolo e molti altri derivati di lavorazione del petrolio e dei coloranti), tanto da renderlo biologicamente morto per pi\u00f9 di una ventina di chilometri a valle. \nNel 1994, dopo decenni di lotte da parte degli abitanti della valle, l'industria venne fatta chiudere dalle regioni Liguria e Piemonte tanto che da allora le condizioni generali delle acque del fiume sono migliorate notevolmente. Restano per\u00f2 a tutt'oggi pesanti problemi ancora da risolvere in merito alla bonifica del sito dove sorge la ex-fabbrica. \nL'intera area infatti \u00e8 una vera e propria \u201cbomba ecologica\u201d a cielo aperto: nei suoi cortili sono stoccate tonnellate di scarti di lavorazione in cosiddetti \u201clagoons\u201d (pozzi a cielo aperto), costituiti principalmente da fanghi di lavorazione essiccati estremamente tossici per la salute. Una bomba che si trova proprio a ridosso dell'alveo della Bormida, quindi palesemente a rischio alluvione in caso di piene eccezionali (vedi novembre 1994) e che, considerato proprio il carattere irrequieto dello stesso fiume non si possono escludere.\nOltre a ci\u00f2, i terreni sui quali poggia l'intero ex-stabilimento sono totalmente impregnati di sostanze altamente tossiche per svariati metri di profondit\u00e0 tanto da non escludere (nonostante siano state costruite grosse barriere in cemento sulle sponde del fiume) possibili fenomeni di inquinamento del fiume da \u201cpercolazione\u201d.\nE ancora, nonostante il miglioramento di qualit\u00e0 delle acque superficiali, gli acquiferi profondi della Bormida a partire da Cengio e sino e oltre Acqui Terme (ben 80\u00a0km a valle della fabbrica), parrebbero impregnati da quantitativi sconosciuti di inquinanti e metalli pesanti non facilmente rilevabili e classificabili a tal punto da rendere ancora oggi le acque del fiume non utilizzabili, n\u00e9 per usi agricoli n\u00e9 tanto meno per usi potabili, nonostante siano ormai trascorsi quasi vent'anni dalla chiusura dell'industria in questione (Ord. 5/89 Provincia di Alessandria). Attualmente \u00e8 in atto un'imponente opera di bonifica dell'area inquinata di Cengio che sembrerebbe essere ormai vicina alla conclusione. In ogni caso nessuno si \u00e8 ancora pronunciato sul possibile riutilizzo a fini potabili delle acque della Bormida, considerata anche la presenza di altre importanti fonti di inquinamento che tuttora minacciano il ramo di Spigno (3M di Ferrania, Italiana Coke di Cairo Montenotte, zona industriale di San Giuseppe di Cairo)."}
{"id": "297175", "revid": "115039957", "url": "https://it.wikipedia.org/wiki?curid=297175", "title": "Initrd", "text": "In informatica initrd (\"initial ramdisk\"), \u00e8 un piccolo file system temporaneo che funge da file system root montato in memoria da Linux e da altri sistemi operativi Unix-like nella fase iniziale della loro procedura di avvio (boot). L'initrd \u00e8 reso accessibile al kernel da un bootloader. \u00c8 stato introdotto in Linux a partire dalla versione 2.6 del kernel.\nFunzionamento.\nDato che in un sistema Linux, per poter eseguire il boot, il kernel deve montare il file system root, se si usa un initrd, il kernel carica prima un file initrd e lo monta nella RAM come RAM disk, poi lo utilizza come parte del processo di avvio. Infine all'avvio della macchina proceder\u00e0 al montaggio del file system root.\nInfatti la funzione di initrd \u00e8 quella di fornire al kernel i moduli che potrebbero non essere presenti nel kernel stesso, impedendo a quest'ultimo di riconoscere, e quindi di far funzionare, una determinata periferica. Successivamente il kernel provveder\u00e0 a montare il filesystem root e a eseguire il programma init, che completer\u00e0 l'avvio del sistema operativo.\nContenuto.\nI moduli che devono essere caricati con initrd sono tipicamente:\nFormato.\nIl file initrd pu\u00f2 essere l'immagine di un file system, possibilmente compressa con gzip, oppure un file di archivio (tipicamente in formato cpio) che viene espanso dal kernel in un filesystem in ram TMPFS. Quest'ultima soluzione \u00e8 pi\u00f9 flessibile, perch\u00e9 permette di aggiungere file durante la vita del filesystem, ad esempio scaricando dalla rete i componenti necessari di un sistema di installazione.\nMotivazione.\n\u00c8 possibile far partire un sistema Linux senza usare un initrd, ma questo normalmente richiede la compilazione di un kernel specifico per l'installazione.\nInfatti, se non si usa un initrd non si possono caricare moduli del kernel prima di aver montato la partizione radice, e quindi la partizione radice deve poter essere montata utilizzando solo moduli che sono compilati nel kernel. Quindi un kernel generico dovrebbe contenere il supporto necessario a montare qualsiasi tipo di partizione radice, e finirebbe cos\u00ec per contenere moltissimi moduli non necessari.\nL'utilizzo di un initrd permette invece alle distribuzioni Linux di fornire un kernel precompilato con tutte le funzionalit\u00e0 realizzate come moduli, e di costruire per ciascuna installazione un initrd contenente i moduli necessari per montare il filesystem radice su quella particolare installazione.\nCreazione.\nIl programma di solito utilizzato per creare il file initrd \u00e8 mkinitrd. Tuttavia, esistono alcune alternative come Yaird o mkinitfs. Il processo di installazione di una distribuzione normalmente produce automaticamente un initrd adatto alla specifica installazione.\nAltri utilizzi.\nUn initrd di dimensioni adeguate pu\u00f2 essere usato anche per svolgere alcune funzioni autonomamente, come:"}
{"id": "297176", "revid": "599013", "url": "https://it.wikipedia.org/wiki?curid=297176", "title": "Silybum marianum", "text": "Il cardo mariano (Silybum marianum \u00e8 una pianta erbacea biennale della famiglia Asteracee, presente in tutto il bacino del Mediterraneo.\nDescrizione.\n\u00c8 una pianta con portamento vigoroso, che nel primo anno forma una rosetta basale di foglie e nel secondo anno lo scapo fiorale alto fino ad oltre 150 cm. La forma biologica \u00e8 emicriptofita bienne (\"H bienn\"). L'intera pianta \u00e8 glabra e spinosa. Lo scapo \u00e8 robusto, striato e ramificato, con rami eretti; in alto pu\u00f2 essere nudo o ragnateloso. La radice \u00e8 robusta e fittonante, capace di dissodare naturalmente i terreni compatti.\nLe foglie sono pennatifide, con margine ondulato e lanceolato-lobato; i lobi sono triangolari terminanti con robuste spine. La lamina \u00e8 verde-lucido glauchescente, glabra, fittamente macchiata di bianco. Le foglie basali, grandi, sono picciolate e possono raggiungere i 20 \u2013 40\u00a0cm di lunghezza. Quelle dello scapo sono sessili e amplessicauli, pi\u00f9 piccole e meno divise, espanse alla base in due orecchiette (non sono decorrenti).\nLe infiorescenze sono composte da grandi capoliniglobosi, terminali, isolati su lunghi peduncoli rivestiti da robuste brattee embricate formanti un involucro ovato. Queste hanno una base slargata (lanceolata) che si prolunga in un lembo patente (o appendice allargata anche questa), rigido, stretto e acuminato, provvisto di una serie di spine sui margini e terminante con una robusta spina apicale. Le brattee tendono a curvarsi verso il basso durante la fruttificazione. Diametro del capolino: 4 \u2013 7\u00a0cm.\nI fiori in genere sono tubulosi (del tipo actinomorfi), e sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori sono inoltre ermafroditi e fertili. Molto raramente sono presenti dei fiori periferici radiati e sterili.\nI frutti sono degli acheni oblunghi, pi\u00f9 stretti alla base e compressi lateralmente, provvisti di un pappo uniseriato e setoloso all'apice. Maturano in piena estate e in seguito all'apertura dei capolini vengono disseminati dal vento. Lunghezza degli acheni: 6 \u2013 7\u00a0mm. Lunghezza del pappo: 15 \u2013 22\u00a0mm.\nDistribuzione e habitat.\nFitosociologia.\nPer l'areale italiano la specie di questa voce appartiene alla seguente comunit\u00e0 vegetale:\nDescrizione. L'alleanza \"Chenopodion muralis\" \u00e8 relativa alle comunit\u00e0 nitrofile in ambienti urbani e rurali a ciclo estivo-autunnale. Lo sviluppo di questa cenosi avviene ai bordi delle strade, alla base dei muri e sui depositi di macerie, nei territori a bioclima mediterraneo. Distribuzione: questa alleanza, data la facile dispersione e germinazione delle sue specie, \u00e8 presente in molte aree, anche lontane dalla regione mediterranea. Quindi si \u00e8 diffusa in tutti i paesi del Mediterraneo, della Gran Bretagna, Paesi Bassi e Germania settentrionale.\nSpecie presenti nell'associazione: \"Xanthium spinosum\", \"Atriplex tatarica\", \"Atriplex prostrata (sub Atriplex hastata)\", \"Ecballium elaterium\", \"Urtica urens\", \"Erigeron bonariensis (sub Erigeron crispus)\", \"Bromus sterilis\", \"Urtica pilulifera\", \"Urtica urens\", \"Ballota nigra subsp. foetida\", \"Hyoscyamus niger\", \"Solanum lycopersicum\", \"Solanum nigrum\", \"Galium aparine\", \"Arctium minus\", \"Silybum marianum\", \"Sisymbrium irio\", \"Erodium chium\", \"Hyoscyamus albus\", \"Chenopodium multifidum\", \"Chenopodium ambrosioides\", \"Amaranthus deflexus\", \"Onopordum tauricum\", \"Onopordum acanthium\", \"Datura stramonium\", \"Carduus tenuiflorus\" e \"Scolymus hispanicus\".\nAltre alleanze per questa specie sono:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nIl genere \"Silybum\" elenca 2 specie con una distribuzione mediterranea e asiatica occidentale, una delle quali \u00e8 presente spontaneamente sul territorio italiano.\nFilogenesi.\nIl genere di questa voce \u00e8 inserito nel gruppo tassonomico della sottotrib\u00f9 Carduinae. In precedenza provvisoriamente era inserito nel gruppo tassonomico informale \"Carduus-Cirsium Group\". La posizione filogenetica di questo genere nell'ambito della sottotrib\u00f9, \u00e8 abbastanza centrale vicina al genere \"Carduus\".\nIl numero cromosomico della specie di questa voce \u00e8: 2n = 34.\nColtivazione.\nI semi vengono raccolti per scuotimento dei capolini (imitando l'azione del vento) e vengono posti direttamente nel terreno. La pianta ha anche una facile diffusione spontanea.\nGrande fascino nel giardinaggio esercitano il fusto eretto e vigoroso, e le foglie dal disegno marmorizzato. Tutta la superficie della foglia \u00e8 lucida, con grandi venature bianche che spiccano sul verde chiaro; \u00e8 di consistenza coriacea, flessibile e difficile a rompersi. Il rivestimento ceroso agevola il deflusso dell'acqua per mezzo di grosse gocce.\nNel primo anno di vita, il cardo sviluppa la rosetta basale, con foglie laterali grandi e lobate, mentre le foglie che si sviluppano sul fusto sono pi\u00f9 piccole e meno incise. Le spine sono difficili da maneggiare e richiedono l'uso di guanti di protezione.\nNel secondo anno le piante, dal mese di maggio, sviluppano un fusto alto 1-2 metri, con al vertice dei fiori a capolino, color porpora, profumati, simili a quelli del carciofo.\nLa coltivazione si effettua per formare macchie irregolari o file con una densit\u00e0 di 8-10 piante per metro quadrato.\nLe piante si adattano a qualsiasi tipo di terreno, con esposizione in pieno sole; non hanno bisogno di essere irrigate se non a fronte di prolungata siccit\u00e0.\nUtilizzo e propriet\u00e0 farmacologiche.\nIl cardo mariano \u00e8 una pianta officinale, usata per il trattamento delle affezioni a carico del fegato. Per le sue propriet\u00e0 \u00e8 usato anche come ingrediente nella preparazione di liquori d'erbe.\nIl fitocomplesso \u00e8 stato usato con successo nel trattamento in pazienti affetti da epatite cronica sintomatica, con scomparsa completa dei sintomi clinici, quali astenia, inappetenza, grave meteorismo, dispepsia, subittero, e con normalizzazione delle transaminasi. Gli stessi risultati si possono ottenere nei pazienti sottoposti a pesanti cicli di chemioterapia con gravi alterazioni biumorali e cliniche riguardanti la funzione epatica.\nLa moderna fitoterapia lo utilizza in decotto o infuso, per\u00f2 con una certa cautela nei pazienti sofferenti di ipertensione, a causa della presenza della tiramina. Un modo di preparare l'infuso \u00e8 il seguente: portare ad ebollizione un litro di acqua; versare circa 12 grammi di semi di cardo mariano e continuare a far bollire per 15 minuti; spegnere il fuoco, lasciare riposare per 10 minuti ed infine filtrare. Per una tazza grande (400 ml), la dose di semi \u00e8 pari all'incirca ad un cucchiaino da t\u00e8 (4,7 grammi).\nIl fitocomplesso di Cardo mariano (soprattutto il componente silibinina) riduce le transaminasi ed altri indici bioumorali nel decorso delle epatopatie e sembra proponibile inoltre anche nella sindrome epato-renale. Possibili, secondo lavori \"in vitro\" da confermare \"in vivo\", interazioni col citocromo P450, specie con l'isoforma CYP 3A4 interessata al metabolismo di molti farmaci di sintesi. (P. Campagna, \"Farmaci vegetali\", Minerva Medica, ed. 2008)\nAltri flavonolignani presenti, per\u00f2, hanno dimostrato delle propriet\u00e0 individuali che spiegherebbero parzialmente le capacit\u00e0 del fitocomplesso di indurre una certa rigenerazione delle cellule epatiche:\n\u00c8 possibile, dunque, che l'azione generica sia quella di stimolare l'eliminazione cellulare delle tossine e ridurre la componente infiammatoria, presente nelle forme epatitiche grasse, alcoliche e da terapie ormonali con steroidi.\nPropriet\u00e0 officinali.\nDagli acheni del cardo mariano si estrae la silimarina, una miscela di flavonolignani (silibina, silidianina, isosilibina e silicristina) noti per le propriet\u00e0 depurative e protettive sul fegato.\nIl cardo mariano viene utilizzato in tutte le epatopatie (alcoliche, tossico-metaboliche, iatrogene e croniche) in cui sia rilevato un danno anatomo-funzionale, dato che effettua un'azione rigeneratrice nei confronti della cellula epatica e rende pi\u00f9 resistente la cellula nei confronti degli agenti epatotossici.\nInoltre \u00e8 un efficace antiossidante dato che cattura i radicali liberi.\nL'utilizzo a scopo terapeutico di questa pianta \u00e8 noto fin dall'antichit\u00e0 ma l'isolamento e la caratterizzazione dei principi attivi sono stati completati negli anni settanta.\nLe radici hanno propriet\u00e0 diuretiche e febbrifughe. Le foglie hanno propriet\u00e0 aperitive.\nStoria.\nUn'antica tradizione cristiana, vuole che il nome \"mariano\" derivi da piccole striature bianche sulle foglie della pianta, che dovrebbero rappresentare il latte di Maria Vergine, perso durante l'allattamento presso un riparo in una vegetazione di cardi, nel periodo di fuga in Egitto con Giuseppe e Ges\u00f9 bambino.\nSuccessivamente, venne quindi indicato in particolare a tutte le madri in allattamento, appunto per i suoi principi depurativi. Gi\u00e0 nel Cinquecento Pietro Andrea Mattioli, noto umanista e medico italiano descrisse le qualit\u00e0 del cardo mariano:"}
{"id": "297177", "revid": "113046755", "url": "https://it.wikipedia.org/wiki?curid=297177", "title": "Virtual company", "text": "Il neologismo inglese virtual company (\"impresa virtuale\") si riferisce ad una impresa organizzata e coordinata essenzialmente mediante computer e tecnologie multimediali. \u00c8 chiamata \"virtuale\" perch\u00e9 ad esempio non ha un locale fisico in cui riceve i clienti, ma mette a loro disposizione canali di comunicazione telematici (\"e-mail\", \"chat\"); i dipendenti non lavorano in ufficio ma lavorano da casa col telelavoro (o, nel caso di societ\u00e0 di consulenza, il personale operativo \u00e8 distaccato presso il committente) e le riunioni si svolgono in videoconferenza invece che incontrandosi personalmente.\nLa virtual company (azienda virtuale) \u00e8 un'altra combinazione causa/effetto della diffusione, specie nel settore dei servizi, del lavoro agile.\nRiferimenti.\nDefinizione di Virtual company"}
{"id": "297179", "revid": "599013", "url": "https://it.wikipedia.org/wiki?curid=297179", "title": "Cabilia", "text": "La Cabilia (in berbero: \u2d5c\u2d30\u2d4e\u2d53\u2d54\u2d5c \u2d4f \u2d4d\u2d3b\u2d47\u2d31\u2d30\u2d62\u2d3b\u2d4d, \"Tamurt n Leqbayel\", \"La terra dei Cabilli\"; ; in francese: \"Kabylie\") \u00e8 una regione dell'Algeria, che ha inizio a un centinaio di chilometri a est di Algeri e che si estende lungo la costa da Dellys fino oltre Bugia (berbero \"Bgayet\", fr. \"Bougie\", ar. \"B\u00e9jaia\") comprendendo, nell'interno, l'elevata catena del Djurdjura.\nLa sua popolazione (cabili, in berbero \"Leqbayel\") parla il cabilo, che \u00e8 un dialetto berbero.\nNell'antichit\u00e0 questa regione, dominata dal \"Mons Ferratus\" (l'odierno Djurdjura) era abitata dalle \"Quinque Gentes\" (\"Cinque trib\u00f9\"), ricordate per la loro insofferenza al potere di Roma e per le rivolte descritte da Aurelio Vittore (\"De Caesaribus\" 39.22: \"nationes Quinquegentanae\") e da Eutropio (\"Breviarium ab Urbe condita\", 9.22: \"Quinquegentiani\"). \u00c8 possibile che proprio da questo nome derivi la denominazione attuale, che in arabo significa \"le Trib\u00f9\" (forse in origine \"le 5 Trib\u00f9\").\nGeografia.\nNonostante la relativa omogeneit\u00e0 della popolazione e della lingua, la Cabilia non ha una \"personalit\u00e0\" amministrativa: l'Algeria non riconosce \"regioni\" ma solo \"wilaya\" (province). E il territorio della Cabilia \u00e8 frazionato tra diverse \"wilayat\": oltre a quelle di Tizi-Ouzou e di B\u00e9ja\u00efa (elevatissima maggioranza di cabili), anche: Bouira (\"Tubirett\"), Boumerd\u00e8s . La Cabilia ebbe esistenza amministrativa durante la guerra d'Algeria, in quanto costitu\u00ec la \"Wilaya III\" dell'organizzazione della resistenza.\nDopo l'insurrezione del 1871, la Francia coloniale decise di dividere questa provincia in due entit\u00e0 amministrative chiamate \u00abGrande Cabilia\u00bb (a ovest, con capoluogo Tizi-Ouzou) e \u00abPiccola Cabilia\u00bb (a est, con capoluogo Bugia). Le due Cabilie facevano parte rispettivamente del Dipartimento di Algeri e del Dipartimento di Costantina. Di recente si tende a parlare non di Grande e Piccola Cabilia bens\u00ec di \"Alta Cabilia\" (la parte occidentale, che comprende le vette pi\u00f9 alte del Djurdjura) e \"Bassa Cabilia\" (la parte orientale, con la pianura della Soummam, in arabo Oued Sahel).\nDei capoluoghi delle due Cabilie, Bugia (\"Bgayet\") \u00e8 la capitale storica fin dalle epoche pi\u00f9 antiche, descritta da numerosi storici tra cui Ibn Khaldun. I Cabili la chiamano \"Bgayet n lejdud\" (\"Bgayet degli antenati\"). Invece Tizi Ouzou, chiamato un tempo alla francese \"le village\" (\"il villaggio\") \u00e8 di sviluppo recente (fondato dai Turchi, e cresciuto di importanza soprattutto in epoca coloniale).\nTre grandi massicci montuosi occupano la maggior parte della Cabilia:\nPopolazione e lingua.\nNonostante la sua natura montuosa, la regione della Cabilia ha un'elevata densit\u00e0 di popolazione. I numerosi villaggi sono di norma costruiti sulle creste dei monti, per lasciare spazio libero alle colture sui fianchi degli stessi e nelle vallate. Questa posizione aveva lo svantaggio di una certa lontananza dalle sorgenti d'acqua, collocate molto pi\u00f9 a valle. Per secoli (e in molti villaggi ancora oggi) il compito di scendere alla fontana per il rifornimento d'acqua della casa \u00e8 toccato alle donne, che intorno alla fontana avevano il loro luogo di riunione, che corrispondeva in un certo qual modo alla piazza dell'assemblea degli uomini, (\"tajma\u00e2t\"), collocata al centro del villaggio.\nLa popolazione attuale viene valutata intorno ai 5 milioni di abitanti. Data la natura del suolo, che non era in grado di assicurare la sopravvivenza a un numero eccessivo di abitanti, la Cabilia \u00e8 sempre stata una terra di emigrazione, e oggi un numero elevato di Cabili vivono nel resto dell'Algeria (la capitale, Algeri, \u00e8 in gran parte abitata da Cabili) ed all'estero, soprattutto in Francia, Europa e Canada.\nLa lingua della regione \u00e8 il cabilo (\"taqbaylit\"), una variet\u00e0 di berbero. Data la grande statura intellettuale di molti intellettuali cabili che hanno prodotto eccellenti opere letterarie, ed i profondi contatti con la civilt\u00e0 \"scritta\" della Francia, che ha permesso di fissare nello scritto molti testi letterari fin dal XIX secolo, oggi la letteratura in cabilo \u00e8 quella che conta il maggior numero di pubblicazioni. Nel complesso delle popolazioni di lingua berbera del Nordafrica, i Cabili rappresentano il secondo gruppo pi\u00f9 numeroso dopo gli Chleuhs del sud del Marocco.\nStoria.\nAntichit\u00e0, medioevo e periodo precoloniale.\nLa Cabilia \u00e8 sempre stata una regione fortemente gelosa della propria autonomia e indipendenza. Gi\u00e0 in epoca romana, da qui nacquero numerose rivolte che impegnarono a lungo la potenza di Roma (per esempio l'insurrezione di Tacfarinas, 17-29 o quella dei Quinquegentiani nel 293-297.)\nAnche le successive conquiste straniere, araba nel VII secolo e turca nel XVI, non riuscirono ad avere la meglio su questa regione che rimase sempre sostanzialmente indipendente. Nel medioevo, trib\u00f9 berbere della Cabilia furono protagoniste di episodi importanti della storia del Nordafrica. Per esempio, nel X secolo i Kut\u0101ma fornirono il nucleo degli eserciti che permisero a \u2018Ubayd All\u0101h, il primo califfo fatimide, di conquistare gran parte del Nordafrica, ponendo poi la propria sede in Ifriqiya (Tunisia). E quando i Fatimidi si trasferirono in Egitto, il comando venne lasciato alla famiglia cabila degli Ziridi, che continu\u00f2 a governare la Tunisia mentre un altro ramo della famiglia (gli Hammaditi) prese il potere in Algeria.\nIn epoca turca la Cabilia non solo si mantenne sostanzialmente indipendente, ma diede anche vita a veri e propri regni come quello di Kuku o quello degli At Abbas.\nColonialismo e indipendenza.\nDopo la conquista di Algeri nel 1830 da parte dei francesi, la Cabilia fu un po' alla volta accerchiata, e cadde solo nel 1857, quando tutto il resto dell'Algeria era gi\u00e0 stato conquistato. Nella resistenza si distinse un'eroina che ancor oggi \u00e8 molto amata ed ammirata, Lalla Fadhma n'Soumer.\nNel 1871 la Cabilia fu tra le regioni che con pi\u00f9 forza aderirono alla sollevazione che cerc\u00f2 di liberarsi dal colonialismo francese, approfittando dei rovesci che questi avevano subito nella guerra franco-prussiana. Sconfitti, i Cabili dovettero subire una gravissima repressione, con nuove istituzioni, nuove classi dirigenti e la confisca di gran parte delle terre migliori.\nSul finire della prima guerra mondiale i Cabili del massiccio dell'Aur\u00e9s si ribellarono a causa della pesante dominazione coloniale ed alla coscrizione obbligatoria, occorsero alcune settimane e due divisioni francesi per reprimere la rivolta: gli insorti furono fucilati a centinaia e decine di villaggi vennero distrutti.\nLa Cabilia fu in prima linea nella lotta al colonialismo francese anche al momento della decolonizzazione. In Cabilia si formarono i quadri della resistenza, e si tenne, nel 1956, il Congresso della Soummam, che tracci\u00f2 le prospettive politiche del futuro stato algerino indipendente.\nCiononostante, le classi dirigenti affermatesi in Algeria dopo l'indipendenza erano costituite soprattutto da militari formatisi all'estero, in particolare in Egitto, e fortemente impregnati dell'ideologia panarabista di Nasser. Cos\u00ec la lingua berbera della Cabilia venne per lungo tempo non solo esclusa dalla Costituzione, ma addirittura duramente perseguitata.\nNella primavera del 1980, in seguito al divieto imposto dalle autorit\u00e0 ad una conferenza di Mouloud Mammeri sulle \"Poesie Cabile antiche\" all'universit\u00e0 di Tizi-Ouzou, gli studenti occuparono l'universit\u00e0 e vennero violentemente attaccati dalla polizia il 20 aprile, che da allora \u00e8 ricordato tutti gli anni come la Primavera berbera, in cui nacque, nel sangue e nella repressione, un movimento di massa per il riconoscimento della lingua e della cultura berbera. Altri momenti di confronto col governo centrale si ebbe nel 1994-1995, con uno sciopero scolastico durato tutto l'anno (tutti gli studenti cabili persero l'anno) per richiedere l'insegnamento del berbero nella scuola, insegnamento ottenuto a partire dal 1995.\nPi\u00f9 di recente, nel 2001, nuovi disordini ebbero luogo dopo l'uccisione ingiustificata di un giovane studente da parte dei gendarmi: la giovent\u00f9 della Cabilia improvvis\u00f2 estese manifestazioni che vennero contrastate dai gendarmi che sparavano a vista facendo oltre 100 vittime. Questo periodo di lutti, iniziatosi anch'esso nel mese di aprile, viene oggi denominato \"Primavera nera\"."}
{"id": "297180", "revid": "1522738", "url": "https://it.wikipedia.org/wiki?curid=297180", "title": "Lionel Hutz", "text": "Lionel Hutz \u00e8 uno dei personaggi secondari della serie animata \"I Simpson\". \u00c8 l'avvocato a basso costo di Springfield, ciarlatano e quasi sempre disfattista. Nella versione originale la voce del personaggio \u00e8 di Phil Hartman, mentre in Italia \u00e8 stato doppiato principalmente da Maurizio Romano.\nBiografia.\nFece la sua prima apparizione nella seconda stagione, pi\u00f9 precisamente nell'episodio \"Bart \u00e8 investito da un'auto\", nel quale convince Homer a fare causa al signor Burns per un milione di dollari. Molte altre volte ha rappresentato i Simpson in cause al limite della legalit\u00e0, quasi sempre con risultati disastrosi tanto che spesso \u00e8 stata messa in dubbio la sua professionalit\u00e0, in quanto sembra che non abbia mai frequentato alcuna universit\u00e0.\nIl suo studio legale si trova nel centro commerciale di Springfield e si chiama: \"\"Non posso credere che sia uno studio legale\". Ai suoi clienti regala scimmie giocattolo che fumano sigarette; inoltre \u00e8 un alcolista, in un episodio infatti offre alle nove del mattino del whisky a Marge ed Homer: essi rifiutano, e lui se ne scola un'intera bottiglia. Il suo annuncio pubblicitario recita: \"Cause vinte in 30 minuti altrimenti una pizza gratis\"\". \u00c8 solito inseguire autoambulanze per procurarsi clienti. Nel corso della serie il suo ufficio si \u00e8 progressivamente ridotto, passando da un grande ufficio con segretaria ad un \"buco\" nel centro commerciale, ed infine in una cabina telefonica (che verr\u00e0 poi abbattuta da Homer con l'auto).\nDurante le cause legali \u00e8 particolarmente scadente, nonostante questo i Simpson se ne servono praticamente sempre (probabilmente perch\u00e9 non possono permettersene uno migliore).\nEccone alcuni esempi:\nSi presume che abbia sposato e in seguito lasciato Selma Bouvier, in quanto uno dei cognomi di Selma \u00e8 Hutz.\nNell'episodio \"Marge in fuga\", \u00e8 stato baby sitter dei bambini Simpson e il narratore rivela che per sfuggire all'ennesimo guaio con la giustizia ha utilizzato due alias, Miguel Sanchez e Nguyen Van Thoc. \u00c8 passato alla storia in quanto, per 32 ore di lavoro come \"bambinaio\" \u00e8 riuscito ad intascare solo 8 dollari e due ghiaccioli e una gabbietta per uccelli trovata frugando nella spazzatura dei Simpson.\nViste le sue scarse qualit\u00e0 come avvocato ha svolto anche altri lavori per pagarsi da vivere, come l'agente immobiliare.\nA volte, per\u00f2, dimostra di avere qualche qualit\u00e0, come quando convince il Capitano McAllister a trattare durante una causa legale che lo vedeva coinvolto.\nRitiro del personaggio.\nIl personaggio fu ritirato dalla serie assieme a Troy McClure dopo la morte per omicidio del loro doppiatore, Phil Hartman, nel 1998. Il ritiro del personaggio ha provocato qualche problema alla serie, dato che le cause in tribunale sono assai frequenti nei Simpson. Da allora altri avvocati, sempre differenti, sono stati usati per rappresentare la famiglia Simpson dinanzi alla legge (solitamente Gil Gunderson, il \"tuttofare fallito\" che esercita anche il ruolo di legale). Comunque, Lionel Hutz venne ancora mostrato in alcune scene cantate ed alcune mute, ad esempio nello sfondo de \"I Simpson - Il film\"; si pu\u00f2 dire, quindi, che il personaggio non ha lasciato completamente la serie."}
{"id": "297182", "revid": "767487", "url": "https://it.wikipedia.org/wiki?curid=297182", "title": "1,000 Hours", "text": "1,000 Hours (stilizzato come 1,000 HOURS\")\" \u00e8 il primo EP della band punk californiana Green Day, registrato nel 1988 e pubblicato nell'aprile del 1989 dalla Lookout! Records. Nel 1991 \u00e8 stato ripubblicato assieme alla compilation 1,039/Smoothed Out Slappy Hours. Quando la band ha rilasciato l'EP si faceva ancora chiamare Sweet Children, anche se cambiarono nome utilizzando quello con cui oggi vengono riconosciuti solo per poterlo mettere nella copertina. Quest'ultima \u00e8 stata creata dalla Lookout! Records poich\u00e9 i Green Day non avevano n\u00e9 un'idea precisa per il design dell'album, n\u00e9 avevano deciso che nome dargli. Cos\u00ec l'etichetta discografica decise di dargli il nome della prima canzone dell'album, cre\u00f2 un logo per il nome della band e pubblic\u00f2 l'EP.\nScrittura e registrazione delle tracce.\nL'EP \u00e8 stato registrato alla Art of Ears, studio vicino all'area di Berkeley in California dove Billie Joe Armstrong, Mike Dirnt e John Kiffmeyer hanno passato la loro infanzia. L'album parla principalmente di perdite in amore e secondo Billie Joe, le canzoni parlerebbero tutte della stessa ragazza. \"1,000 Hours\" parla presumibilmente di essere sopraffatti dalle percezioni enigmatiche dell'amore, soprattutto Billie specifica che quando si \u00e8 in una relazione d'amore, sembra che tutto ci\u00f2 che si vuole fare \u00e8 passare del tempo con la propria met\u00e0, e quando queste persone non ci sono pi\u00f9, desideri con tutto il cuore il loro ritorno. \"Dry Ice\" parla della paura di un ragazzo di essere rifiutato dalla ragazza che ama. Una tematica simile ce l'ha anche la canzone successiva, \"Only of You\" che parla dell'amore a prima vista. Nell'ultima canzone \"The One I Want\", Billie Joe parla di come sia strano che lui e la sorella del suo migliore amico non stiano ancora insieme (almeno dice cos\u00ec un rumor online).\nPubblicazione.\nL'album \u00e8 stato pubblicato nell'Aprile del 1989. Non \u00e8 considerato un successo enorme, ma ha contribuito la band a crescere all'interno dell'area East Bay californiana. La maggior parte delle tracce sono state suonate dal vivo nei locali underground di Berkley, specialmente nel club 924 Gilman Street, noto per aver ospitato band come i Green Day, i Rancid, i Bad Religion e molti altri che saranno poi diventati famosi.\nTracce.\nTutte le tracce sono state scritte da Billie Joe Armstrong, eccetto dove notato. Tutta la musica \u00e8 stata composta dai Green Day\nLato B.\nDurata totale: 11:52"}
{"id": "297185", "revid": "775372", "url": "https://it.wikipedia.org/wiki?curid=297185", "title": "Boul\u00e9 dei Quattrocento", "text": "La Boul\u00e9 dei Quattrocento fu l'organismo che govern\u00f2 Atene dopo il colpo di Stato oligarchico del 411 a.C.; a distanza di quattro mesi dal loro insediamento, dopo aver tentato di consegnare la citt\u00e0 agli Spartani, i Quattrocento furono abbattuti da Teramene, che instaur\u00f2 l'Assemblea dei Cinquemila.\nAntefatti.\nA partire dalla fine del 413 a.C., in seguito alla disastrosa spedizione ateniese in Sicilia, nella quale gran parte della flotta e dell'esercito ateniesi erano stati annientati, si erano aperte le condizioni per incolpare la fazione democratica degli insuccessi militari e per favorire quindi un colpo di Stato oligarchico; nel frattempo la lega delio-attica cominci\u00f2 a sgretolarsi, visto che alcuni dei suoi membri pi\u00f9 illustri (come l'Eubea, Lesbo, Chio ed Eritre) chiesero subito la protezione di Spartani e Persiani, che non vedevano l'ora di riprendere il controllo della costa dell'Asia Minore.\nUna delle cause scatenanti del colpo di Stato che port\u00f2 all'instaurazione della Boul\u00e9 dei Quattrocento fu il tentativo di reazione oligarchica alla rivoluzione democratica che c'era stata a Samo nell'estate del 412 a.C. Gli oligarchi avevano infatti fatto assassinare il loro avversario Iperbolo ma i nuovi strateghi che erano stati eletti quell'anno, Trasibulo e Trasillo, appoggiati dagli equipaggi della flotta di stanza nell'isola, quasi tutti appartenenti alla fazione democratica, avevano immediatamente soffocato la reazione degli oligarchi, che quindi, guidati da Antifonte, Frinico e Pisandro, iniziarono ad organizzarsi per un piano pi\u00f9 strutturato per impadronirsi del potere sia in citt\u00e0 che nell'isola.\nInfine Alcibiade, che si trovava in esilio presso il satrapo achemenide Tissaferne per le accuse che gli erano state mosse per lo scandalo delle erme, tramava per tornare ad Atene e, secondo il racconto di Tucidide, convinse alcuni trierarchi della flotta ateniese di stanza a Samo ed alcuni politici, tra i quali lo stesso Pisandro e Teramene, a convincere l'assemblea dei cittadini a rinunciare al governo democratico, con la promessa che sarebbe riuscito persuadere Tissaferne a garantirgli l'appoggio nella guerra contro Sparta se Atene avesse rinunciato al regime democratico.\nNonostante Alcibiade non fosse riuscito a convincere il satrapo a garantirgli il suo appoggio, Pisandro e i suoi compagni, tra i quali Teramene, si recarono a Samo, dove si assicurarono l'appoggio della flotta e favorirono la formazione di un governo oligarchico sull'isola.\nLa trasformazione istituzionale.\nMentre Pisandro metteva in atto il piano oligarchico a Samo, ad Atene i suoi compagni presero il potere attraverso l'intimidazione e la forza, uccidendo chi si opponeva al colpo di Stato e preparando il ritorno degli altri oligarchi che, una volta giunti ad Atene convocarono l'assemblea nel recinto di Poseidone a Colono invece che sulla Pnice come da tradizione, ed annunciarono una serie di misure straordinarie, tra le quali la formale abolizione della democrazia e la sua sostituzione da parte di una \"Boul\u00e9\" composta da quattrocento ateniesi scelti da una lista pi\u00f9 ampia di cinquemila cittadini e la promulgazione di una nuova costituzione di stampo oligarchico che avrebbe soppiantato le leggi in vigore.\nGli oligarchi imposero la nomina di venti probuli con poteri straordinari, in aggiunta ai dieci gi\u00e0 in carica: il decreto di Pitodoro che allargava la magistratura straordinaria conferiva ai probuli il diritto di riformare la legislazione; con un emendamento al decreto, Clitofonte invit\u00f2 i probuli a riconsiderare, nella revisione costituzionale, le leggi di Clistene, che venivano indicate come poco democratiche e vicine a quelle di Solone.\nNel corso della successiva assemblea generale si decise lo smantellamento del regime democratico, innanzi tutto con l'abolizione della \"graph\u00e9 paranomon\", l'accusa di illegalit\u00e0 che qualunque cittadino poteva presentare contro chiunque proponesse una legge: la procedura era intesa quale salvaguardia contro la discussione di leggi antidemocratiche. Da questo momento chiunque poteva senza pericolo presentare una legge che colpisse al cuore le strutture democratiche di Atene. In secondo luogo, venne decisa la gratuit\u00e0 delle magistrature e di tutte le cariche pubbliche, ad eccezione dei nove arconti e dei pritani che si trovavano in quel momento in carica. Questo secondo provvedimento, annullando le indennit\u00e0 magistratuali (misth\u00f2s) istituite da Pericle al fine di permettere anche ai cittadini pi\u00f9 poveri di ricoprire le pi\u00f9 alte cariche dello Stato, riconsegnava la politica ateniese nelle mani dei ricchi. Di fronte all'assemblea di Colono i probuli stabilirono inoltre che a partire da quel momento tutte le risorse economiche dovevano essere impiegate per la guerra e che il godimento dei diritti politici nella citt\u00e0 doveva essere limitato a cinquemila cittadini selezionati da un collegio di cento membri, scelti dieci per trib\u00f9, i cosiddetti \"katalogheis\".\nI cinquemila cittadini di pieno diritto scelsero tra loro cento \"anagrapheis\" con l'incarico di redigere due costituzioni, l'una provvisoria per il presente, l'altra definitiva per il futuro.\nLa costituzione per il futuro prevedeva l'istituzione di un Consiglio costituito dai cinquemila cittadini di pieno diritto, di et\u00e0 superiore ai 30 anni, divisi in quattro gruppi. Gli arconti avrebbero curato il sorteggio dei cittadini all'interno di ciascun gruppo e il sorteggio del gruppo che effettivamente avrebbe gestito il potere per un anno. Dal consiglio sarebbero stati eletti gli strateghi, i nove arconti, lo ieromnemone, i tassiarchi, gli ipparchi, i filarchi, i magistrati finanziari, mentre le altre magistrature sarebbero state sorteggiate.\nLa costituzione provvisoria prevedeva invece la costituzione di una Boul\u00e9 di quattrocento membri scelti fra i candidati presentati dai fileti, i magistrati a capo delle trib\u00f9 territoriali, che aveva il compito di scegliere le magistrature principali.\nSciolta l'assemblea di Colono, i Quattrocento, una volta eletti, si diressero nel \"bouleuterion\" e presero il posto dei buleuti in carica, decretando la fine anticipata del consiglio e l'instaurazione di quello nuovo, il 9 giugno del 411 a.C.\nScioglimento dei Quattrocento.\nIl governo dei Quattrocento dur\u00f2 solo per quattro mesi: innanzitutto il colpo di Stato a Samo fall\u00ec e l'esercito di stanza nell'isola giur\u00f2 fedelt\u00e0 alla democrazia. Nel frattempo, ad Atene, la fazione pi\u00f9 moderata dei Quattrocento, guidata da Teramene ed Aristocrate, figlio di Scelia, spingevano per allargare il potere all'assemblea di cinquemila cittadini tra i quali erano stati scelti i Quattrocento.\nLa goccia che fece traboccare il vaso fu quando la fazione radicale, guidata da Pisandro, Frinico ed Antifonte, inizi\u00f2 a costruire una fortificazione sulla Eezioneia, il molo posto all'ingresso del Pireo, ammassando al suo interno grandi quantit\u00e0 di derrate alimentari.\nTeramene protest\u00f2 contro la costruzione di tale opera, asserendo che era stata in realt\u00e0 preparata per essere volontariamente consegnata agli Spartani e ai loro alleati quando avessero attaccato il porto, per costituire una loro testa di ponte per l'invasione di Atene.\nDopo l'assassinio in piazza di Frinico e la notizia di una flotta peloponnesiaca che si stava pericolosamente avvicinando al Pireo, la situazione precipit\u00f2. Aristocrate, il comandante del reggimento di opliti di stanza al Pireo, arrest\u00f2 Alessicle, un generale fedele alla fazione radicale e Teramene, offertosi per guidare una spedizione al porto per liberare il generale, Teramene, ordin\u00f2 invece ai suoi soldati di abbattere la fortificazione.\nAlcuni giorni dopo, la flotta nemica, arrivata davanti al Pireo e trovando la fortificazione dell'Eezioneia abbattuta e il porto ben difeso, ripieg\u00f2 verso l'isola di Eubea, con l'intento di conquistarla.\nGli Ateniesi inviarono una flotta, guidata da Timocare, per impedire ai peloponnesiaci di impadronirsi dell'isola e ne scatur\u00ec, presso Eretria, una battaglia, nella quale il navarca spartano Agesandrida, appoggiato dagli Eubei, ebbe la meglio sulla flotta di Timocare.\nLa sconfitta di Eretria e la perdita quasi completa dell'Eubea, che costituiva la riserva di grano per Atene, sollev\u00f2 la popolazione e port\u00f2 allo scioglimento della Boul\u00e9 dei Quattrocento.\nIstituzione dell'Assemblea dei Cinquemila.\nI Quattrocento furono sostituiti da un nuovo governo patrocinato da Teramene e sostenuto dai moderati, guidato da un'assemblea di cinquemila cittadini, scelti tra coloro che avevano abbastanza denaro da \"sostenere la citt\u00e0 coi cavalli sia cogli scudi\", ovvero di essere arruolati almeno come opliti. Dopo la destituzione dei Quattrocento, Pisandro fugg\u00ec da Atene, mentre Antifonte, rimasto volontariamente in citt\u00e0, venne processato e condannato a morte.\nSecondo Tucidide il governo dei Cinquemila, equidistante sia dall'oligarchia che dalla demagogia populista, fu il migliore che Atene abbia avuto."}
{"id": "297193", "revid": "1610933", "url": "https://it.wikipedia.org/wiki?curid=297193", "title": "Gru (uccello)", "text": ""}
{"id": "297195", "revid": "1610933", "url": "https://it.wikipedia.org/wiki?curid=297195", "title": "Ibis eremita", "text": ""}
{"id": "297198", "revid": "5", "url": "https://it.wikipedia.org/wiki?curid=297198", "title": "Ardeidi", "text": ""}
{"id": "297200", "revid": "287204", "url": "https://it.wikipedia.org/wiki?curid=297200", "title": "Vela quadra", "text": "La vela quadra era una vela usata nelle navi antiche. \nSi chiama cos\u00ec perch\u00e9 era di forma rettangolare o trapezia e perch\u00e9 operava ad angolo retto rispetto al moto della nave. \nEssa era inferita (cio\u00e8 legata) a un pennone orizzontale e i suoi spigoli inferiori erano tesati mediante scotte legate sul ponte o al pennone inferiore. Era costruita cucendo fianco a fianco vari teli di canapa (i ferzi), rinforzandola con corde al suo perimetro e teli doppi nei punti di maggiore sforzo.\nAltre vele utilizzate su imbarcazioni attrezzate a vele quadre.\nGabbia.\nLa gabbia \u00e8 una vela dell'albero maestro usata sulle navi attrezzate a vele quadre. \u00c8 inferita al di sopra della coffa ed \u00e8 la seconda del suo albero partendo dal ponte. I marinai addetti alla manovra delle vele venivano detti \"gabbieri\".\nCivada.\nNasce nel III secolo a.C. ed \u00e8 una vela quadrata sostenuta dal bompresso. Con l'avvento della vela latina cadr\u00e0 in disuso, ma nel XV ricomparve con la vela quadra insieme con la vela latina.\nLatina.\nComincia a essere usata insieme con la vela quadra verso il 1\u00ba millennio d.C. \u00c8 una vela triangolare sorretta da un'antenna attaccata all'albero di mezzana. \nA partire da allora la vela quadra continu\u00f2 a essere la pi\u00f9 usata nella marina. \nAltre vele.\nLa vela quadra venne usata in seguito (e ancora adesso), non solo con le vele precedentemente elencate, ma anche con la randa, la controcivada, il fiocco, gli stralli, la controranda, ecc."}
{"id": "297202", "revid": "73469", "url": "https://it.wikipedia.org/wiki?curid=297202", "title": "Automotrice ALe501", "text": ""}
{"id": "297203", "revid": "115948686", "url": "https://it.wikipedia.org/wiki?curid=297203", "title": "Enea Tattico", "text": "Biografia.\nAlcuni studiosi ritengono che Enea fosse un generale peloponnesiaco contemporaneo di Senofonte e lo identificano con Enea di Stinfalo, in Arcadia, citato da Senofonte (\"Hellenica\", 7, 3, 1) fra i comandanti della seconda Battaglia di Mantinea (362). Senofonte racconta che Enea, nel 366 a.C., nel corso dei conflitti interni al Peloponneso, riun\u00ec l'esercito e i cittadini pi\u00f9 influenti sull'acropoli di Sicione, richiamando anche i cittadini esiliati senza decreto. Sempre dalla sua opera superstite possiamo dedurre ch'egli abbia combattuto anche nell'Egeo e in Asia Minore. \nI \"Poliorketika\".\nDi Enea ci resta una sola opera, \"Poliorketika\", che tratta prevalentemente di argomenti inerenti agli assedi.\nDa Polibio (10, 44) sappiamo che il trattato giunto a noi \u00e8 in realt\u00e0 una sezione di una pi\u00f9 ampia opera di carattere militare, il cui titolo completo sarebbe stato \u03c4\u1f70 \u03c0\u03b5\u03c1\u1f76 \u03c4\u1ff6\u03bd \u03c3\u03c4\u03c1\u03b1\u03c4\u03b7\u03b3\u03b9\u03ba\u1ff6\u03bd \u1f51\u03c0\u03bf\u03bc\u03bd\u03ae\u03bc\u03b1\u03c4\u03b1 (\"Commentari di tattica militare\"). Nella sezione pervenutaci si trovano infatti riferimenti a trattazioni di altri aspetti di tecnica militare, come i preparativi, la questione delle risorse economiche e altro, che forse, pi\u00f9 che opere a s\u00e9 stanti, potrebbero interpretarsi come sezioni diverse dell'opera pi\u00f9 ampia citata da Polibio.\nLa composizione dei \"Poliorketika\" viene verosimilmente collocata a cavallo del IV secolo a.C., in un periodo successivo all'episodio tramandato da Senofonte, ma precedente Filippo II, che non viene mai nominato nella parte dell'opera che ci si \u00e8 conservata. La datazione trova sostegno anche nella lingua usata da Enea, l'attico, che sta evidentemente gi\u00e0 assumendo il ruolo di dialetto internazionale, anticipando la koin\u00e9.\nLungi dall'essere un'opera strettamente tecnica come quelle di alcuni dei suoi successori (che si specializzeranno soprattutto nella descrizione delle macchine da guerra), i \"Poliorketika\" di Enea sono per certi versi pi\u00f9 affini alle trattazioni degli storiografi. I precetti tecnici sono infatti uniti ad un'esposizione delle cause di guerra interne ad una citt\u00e0, e specialmente ai fattori economici alla base delle discordie intestine: del resto, sostiene Enea, sono sempre ragioni economiche a decidere dell'attribuzione delle cariche militari.\nLe telecomunicazioni in battaglia.\nPolibio cita Enea come inventore di un sistema di telecomunicazioni, i cui dettagli erano esposti nell'opera pi\u00f9 ampia: l'autore ne fa una descrizione (Pol. X, 44), ritenendolo un sistema approssimativo perch\u00e9 aveva la limitazione di consentire solamente la trasmissione di messaggi preimpostati.\nLa strumentazione, che deve essere in possesso sia del mittente che del destinatario, consisteva in:\nIl fine della trasmissione consisteva nel far pervenire al destinatario uno dei messaggi preimpostati e scritti sull'asse. Si procedeva nella maniera seguente:"}
{"id": "297204", "revid": "73469", "url": "https://it.wikipedia.org/wiki?curid=297204", "title": "Automotrice ALe502", "text": ""}
{"id": "297206", "revid": "45991665", "url": "https://it.wikipedia.org/wiki?curid=297206", "title": "Automotrice ALn 502", "text": ""}
{"id": "297208", "revid": "45991654", "url": "https://it.wikipedia.org/wiki?curid=297208", "title": "Automotrice ALn 501", "text": ""}
{"id": "297211", "revid": "104265", "url": "https://it.wikipedia.org/wiki?curid=297211", "title": "Bompresso", "text": "Il bompresso \u00e8 un albero montato a prua delle antiche navi e armato nelle imbarcazioni di fattura pi\u00f9 moderna per le andature di traverso, lasco, granlasco e, pi\u00f9 raramente, poppa (o fil di ruota).\nStoria.\nIl bompresso nacque come punto di ancoraggio delle manovre chiamate boline delle vele di trinchetto, e per ancorarvi gli stralli del trinchetto. In seguito sotto di esso si mont\u00f2 un pennone e una vela detta di civada e anche un alberetto verticale portante un'ulteriore vela quadra detta di controcivada. Il bompresso era montato in posizione inclinata da 30 a 45 gradi rispetto all'orizzonte. Negli ultimi decenni delle navi a vela al bompresso erano ancorate anche le vele triangolari dette fiocchi.\nPi\u00f9 recentemente il bompresso viene utilizzato su imbarcazioni di piccole e medie dimensioni, come i 49er, congiuntamente a un gennaker per le andature di traverso, lasco e poppa. Il legno utilizzato per i bompressi delle vecchie imbarcazioni \u00e8 stato sostituito da materiali pi\u00f9 leggeri, quali alluminio, carbonio o, molto di rado, titanio."}
{"id": "297217", "revid": "1442080", "url": "https://it.wikipedia.org/wiki?curid=297217", "title": "Wolfgang Kramer", "text": "Biografia.\nKramer ha lavorato come operation manager e informatico fino al 1989, quando si \u00e8 dedicato a tempo pieno a progettare giochi. Dal 1974, con la pubblicazione del suo primo gioco chiamato \"Tempo\", ha progettato pi\u00f9 di un centinaio di giochi, di cui molti sono stati nominati per o hanno vinto il Spiel des Jahres (\"gioco dell'anno\"). Ha collaborato spesso con gli autori di giochi Michael Kiesling e Richard Ulrich.\nLa diffusa caratteristica nei giochi da tavolo tedeschi di registrare i punteggi dei giocatori su una traccia presente sul bordo del tavoliere \u00e8 conosciuta in Germania come \"Kramerleiste\" (\"barra di Kramer\") in suo onore. Kramer invent\u00f2 questo metodo di tenuta del punteggio usandolo la prima volta nel suo gioco del 1984, \"Heimlich &amp; Co.\"\n\u00c8 anche autore di romanzi gialli, tra cui \"Der Palast der R\u00e4tsel\" e \"Die R\u00e4tsel der Pyramide\".\nPremi e riconoscimenti.\nWolfgang Kramer \u00e8 uno degli autori di giochi da tavolo pi\u00f9 premiati del mondo, tra i pi\u00f9 importanti premi ricevuti vi sono:"}
{"id": "297221", "revid": "2069609", "url": "https://it.wikipedia.org/wiki?curid=297221", "title": "Albero di trinchetto", "text": "L'albero di trinchetto \u00e8 l'albero delle navi a vela montato a proravia dell'albero di maestra. Solitamente \u00e8 costituito da quattro parti ben distinte; partendo dal basso si ha:\nIn corrispondenza delle specifiche zone dell'albero appena descritte si trovano i rispettivi pennoni (pi\u00f9 uno \"volante\"); partendo sempre dal basso:\nI nomi delle vele inferite sull'albero di trinchetto prendono il nome dai rispettivi pennoni:"}
{"id": "297227", "revid": "29035", "url": "https://it.wikipedia.org/wiki?curid=297227", "title": "Stile rodio", "text": ""}
{"id": "297228", "revid": "1318658", "url": "https://it.wikipedia.org/wiki?curid=297228", "title": "Diagramma polare", "text": ""}
{"id": "297231", "revid": "123985121", "url": "https://it.wikipedia.org/wiki?curid=297231", "title": "Luisella Costamagna", "text": "Carriera.\nLaureata in Filosofia con 110 e lode con una tesi su Alberto Savinio, \u00e8 iscritta all'albo dei giornalisti professionisti dal 2000 dopo essere stata iscritta all'albo dei giornalisti pubblicisti dal 1995. La sua attivit\u00e0 di giornalista televisiva inizia in una piccola televisione locale piemontese, Teletime, per cui conduce l'edizione quotidiana del telegiornale \"TGTime\". Nel 1996 inizia la sua collaborazione nei programmi di Michele Santoro, che la sceglie per la sua nuova trasmissione \"Moby Dick\" su Italia 1.\nPer tre anni, cura i collegamenti in diretta dalla redazione telematica e realizza alcune inchieste di \"Moby's\", tra cui uno dei primi speciali sui serial killer. Alla fine degli anni novanta conduce l'edizione serale di \"Studio Aperto\", il telegiornale di Italia 1. Nel 2001 ritorna con Michele Santoro, questa volta in Rai, per i programmi \"Il raggio verde\", \"Sciusci\u00e0\" e \"Sciusci\u00e0 edizione straordinaria\", dove cura in studio schede di approfondimento, interviste, sondaggi. Del 2002 \u00e8 il programma \"Donne\", cinque speciali in seconda serata su Rai 2, di cui \u00e8 autrice e conduttrice.\nDal 2004 \u00e8 a Canale 5, dove collabora con i programmi di Maurizio Costanzo: il \"Maurizio Costanzo Show - Raccontando\", per cui realizza interviste e reportage \"Tutte le mattine\", \"Il diario\" di cui \u00e8 curatrice, e \"Pandora\", rubrica di interviste al femminile in onda sul digitale terrestre Mediaset. Dal settembre 2006 \u00e8 in studio, sempre con Costanzo, per il rotocalco pomeridiano \"Buon pomeriggio\". Nel 2007 conduce i dibattiti del giorno di \"Omnibus Estate\" (LA7) e realizza, per il programma \"W l'Italia diretta\" (Rai 3) di Riccardo Iacona, il reportage \"Parole come ferite\", sulla violenza alle donne.\nDal gennaio 2008 conduce nuovamente il dibattito del giorno di \"Omnibus\" (LA7) ed \u00e8 tra gli autori del programma \"Annozero\" di Michele Santoro, in onda su Rai 2. Da settembre 2008 conduce il dibattito di \"Omnibus Weekend\" (il sabato e domenica su LA7). Nel 2009 conduce, sempre su LA7, il programma di informazione pomeridiano \"Cos\u00ec stanno le cose\", in onda dal 23 novembre al 23 dicembre. Dal gennaio 2010 torna alla conduzione di \"Omnibus Weekend\". Dal 27 giugno 2010 al 9 settembre 2011 conduce con Luca Telese \"In onda\", programma che lascer\u00e0 in seguito per scelta dell'emittente, che la sostituisce con Nicola Porro. L'avvicendamento suscita numerose polemiche in rete e sui giornali. Due mesi dopo, il direttore di Rai 3 Antonio Di Bella annuncia il suo passaggio alla rete da lui diretta; dal 9 marzo 2012 conduce infatti, in prima serata su Rai 3, \"Robinson\".\nCollabora con \"Diva e Donna\", per cui cura la rubrica \"Il punto interrogativo di Luisella\", e con \"Il Salvagente\", (rubrica \"Le parole della settimana\"). Il 18 settembre 2012 pubblica il libro \"Noi che costruiamo gli uomini\" (edito da Mondadori). Dell'anno successivo \u00e8 l'inchiesta \"Cosa pensano di noi. Gli uomini raccontano il sesso e le donne\". Dal 25 ottobre 2012, la giornalista torna su LA7 collaborando al programma \"Servizio pubblico\", condotto da Michele Santoro. Tuttavia, il 19 gennaio 2013 decide di abbandonare la trasmissione. Nel 2014 approda a Sky Italia sul nuovo canale Crime+Investigation. Nel novembre seguente diventa volto di Agon Channel, nuovo canale del digitale terrestre in onda da dicembre, dove conduce il programma di attualit\u00e0 politica \"Lei non sa chi sono io\"., il primo show del canale TV con sede operativa in Albania prodotto in Italia e in diretta dagli studi di Roma. \u00c8 editorialista del \"Fatto Quotidiano\" e della \"Verit\u00e0\", per il quale cura la rubrica domenicale \"Gli Oscar della settimana.\"\nDal 2018 interviene come ospite collegato durante la trasmissione \"Fuori dal coro,\" condotta da Mario Giordano.\nDal 7 settembre 2020 torna a Rai3 per condurre \"Agor\u00e0.\"\nVita privata.\nIl suo compagno \u00e8 lo scrittore Dario Buzzolan, con cui ha avuto un figlio, Davide."}
{"id": "297234", "revid": "1718925", "url": "https://it.wikipedia.org/wiki?curid=297234", "title": "Kuwait", "text": "Il Kuwait (pron. ), ufficialmente Stato del Kuwait, \u00e8 un emirato sovrano, situato nell'Asia sud-occidentale (Medio Oriente), in un'area particolarmente ricca di petrolio. Lo Stato si affaccia sul golfo Persico e confina con l'Arabia Saudita a sud e con l'Iraq a nord. Il nome \u00e8 il diminutivo di una parola araba che significa \"piccola fortezza (lungo il litorale)\". L'antico nome della regione era \"Qurayn\".\nStoria.\nNell'antichit\u00e0 classica l'isola di Failaka era certamente abitata ed una descrizione dell'Isola \u00e8 contenuta nell'Anabasi di Alessandro, il testo classico che descrive le imprese di Alessandro Magno. Fino all'inizio del XVI secolo la zona corrispondente all'odierno Kuwait era un arido deserto scarsamente popolato facente parte della Mesopotamia.\nNel 1612 Barrak bin Ghurayf, shaykh della trib\u00f9 dei Banu Khaled, costru\u00ec un piccolo fortino (\"Kut\", da cui il nome - al diminutivo appunto - del paese) contro gli Ottomani.\nNel XVIII secolo i Banu Kh\u0101led accolsero trib\u00f9 provenienti dall'Arabia centrale, allora devastata dalla siccit\u00e0 e dalla perdita di bestiame, da allora note come gli Utub del Qurayn (il nome della regione all'epoca); soltanto nel 1716 sorse la denominazione Kuwait. L'area inizi\u00f2 a prosperare con il commercio di perle e spezie tra India ed Europa. Indeboliti dal conflitto con i Wahhabiti, i Banu Kh\u0101led persero influenza e nel 1756 gli \"Utub\" elessero Sabah I bin Jabir primo \"shaykh\" del Kuwait: da lui discende la dinastia emirale Al Sabah.\nNel 1871, il governatore di Baghdad Midhat Pasci\u00e0 costringe lo sceicco Abdallah Al Sabah ad allearsi con lui e a riconoscere la sovranit\u00e0 turca su quel territorio.\nRioccupata la zona all'inizio del XIX secolo, nel 1897 l'Impero ottomano riconobbe al Kuwait e al suo \"shaykh\" lo \"status\" autonomo di \"caz\u00e0\" (suddivisione di un \"sanjak\" o sangiaccato), ma la regione il 23 novembre 1899 divent\u00f2 un protettorato britannico dopo essere stata oggetto di contesa anche di altre potenze europee - soprattutto la Germania e la Russia - per effetto dell'accordo segreto firmato dall'allora sceicco Mubarak Al Sabah. L'influenza britannica sul Kuwait divenne subito evidente quando gli ingegneri tedeschi del progetto ferroviario Berlino-Baghdad studiarono lo sbocco al mare della tratta Bassora-Kuwait. I britannici si opposero e, nel 1901, ci fu uno scambio di note diplomatiche con l'Impero ottomano sullo \"status quo\" del Kuwait.\nDominio britannico.\nLa Convenzione Anglo-Ottomana del 1913 riconobbe diplomaticamente lo \"Shaykh\" Mubarak Al Sabah come soggetto alla sovranit\u00e0 ottomana, ma anche al protettorato britannico. Tale accordo non fu peraltro mai ratificato a causa dello scoppio della prima guerra mondiale, in cui il Kuwait si schier\u00f2 con il Regno Unito contro l'Impero ottomano. La grande guerra disintegr\u00f2 l'Impero ottomano ed i britannici invalidarono la Convenzione del 1913 dichiararono il Kuwait uno \"sceiccato indipendente sotto protettorato britannico\". Il Trattato di Uqayr del 1922 fiss\u00f2 il confine con l'Arabia Saudita e istitu\u00ec la zona neutrale kuwaitiano-saudita, un'area di circa 5.180\u00a0km\u00b2 a sud del Kuwait. Questo trattato sancisce la vera e propria nascita del Kuwait, non giustificata da particolarit\u00e0 storiche o geografiche, ma funzionale agli interessi britannici nel territorio. In questo modo la Gran Bretagna imped\u00ec l'accesso al mare all'Iraq, rendendo indipendente il suo territorio costiero.\nIl 10 marzo 1939, scoppi\u00f2 un'insurrezione popolare per chiedere la riunificazione del Kuwait all'Iraq.\nA partire dagli anni 30 del XX secolo per il Kuwait inizia l'et\u00e0 del petrolio. La prima concessione petrolifera fu concessa nel 1934 alla Kuwait Oil Company, una joint venture al 50/50 tra la Anglo-Iranian Oil Company e la Gulf Oil. L'effettiva scoperta dell'oro nero \u00e8 del 1938, ma la produzione fu ritardata dalla seconda guerra mondiale ed inizi\u00f2 solo nel 1946. La conferma di grandi giacimenti di petrolio ha trasformato il Kuwait in uno dei pi\u00f9 ricchi Stati della Penisola e uno dei maggiori esportatori mondiali di petrolio (il maggiore del Golfo Persico gi\u00e0 nel 1952). In quell'anno, a causa della nazionalizzazione dell'industria petrolifera iraniana da parte di Mohammad Mossadeq e della successiva crisi di Abadan la produzione kuwaitiana sostitu\u00ec quella persiana.\nIndipendenza.\nNegli anni '50 in tutto il Vicino Oriente si svilupp\u00f2 un forte nazionalismo arabo legato al carisma del leader egiziano Nasser e alla crisi di Suez ed il Kuwait non faceva eccezione. L'Emiro \u02bfAbd All\u0101h \u0100l \u1e62ab\u0101\u1e25 avvi\u00f2 allora un negoziato con i britannici arrivando ad ottenere l'indipendenza dal Regno Unito il 19 giugno 1961. Nel 1960, quando ancora non era pienamente indipendente, l'Emirato ader\u00ec all'OPEC. Il Kuwait concord\u00f2 quindi con l'Arabia Saudita lo sfruttamento paritario delle riserve petrolifere della zona neutrale. Nell'ottobre 1963, dopo aver opposto resistenza, anche l'Iraq riconobbe formalmente l'indipendenza del Kuwait e i suoi confini.\nA causa della forte minoranza palestinese che viveva nel Paese, il Kuwait risent\u00ec delle conseguenze delle guerre arabo-israeliane, della creazione nel 1968 dell'OLP e delle tensioni tra palestinesi ed altri Paesi arabi (come il settembre nero giordano del 1970 e la guerra civile libanese iniziata nel 1975).\nGli investimenti nell'industria petrolifera e la conseguente crescita economica attirarono nel nuovo Stato numerosi lavoratori stranieri (soprattutto dall'Egitto e dall'India) di cui solo pochi riuscirono ad ottenere la cittadinanza, nonostante siano percentualmente pi\u00f9 numerosi della popolazione locale. Negli anni settanta il Kuwait nazionalizz\u00f2 la Kuwait Oil Company (Q8), terminando la partnership con British Petroleum e Gulf Oil.\nL'invasione irachena e la liberazione del Kuwait.\nDopo essere stato alleato dell'Iraq durante la guerra Iran-Iraq, concedendo prestiti per 65 miliardi di dollari, e dopo un breve conflitto economico, il Kuwait fu invaso e annesso dall'Iraq il 2 agosto 1990 con la motivazione del ripristino di antichi confini e pi\u00f9 recenti furti di petrolio. La monarchia fu deposta e fu insediato un governatore iracheno (Ali Hassan al-Majid). La comunit\u00e0 internazionale tuttavia considerando questa una violazione del diritto internazionale non riconobbe l'annessione; il Kuwait form\u00f2 un governo in esilio basato a Ta'if, in Arabia Saudita.\n Il Consiglio di Sicurezza delle Nazioni Unite autorizz\u00f2 una coalizione di 34 paesi, guidata dagli Stati Uniti, a intervenire militarmente. Il 27 febbraio 1991 si concluse la Guerra del Golfo con la liberazione del Kuwait e il reinsediamento dell'Emiro J\u0101bir \u0100l \u1e62ab\u0101\u1e25.\nL'esercito iracheno in ritirata appicc\u00f2 il fuoco a circa 600 pozzi petroliferi e danneggi\u00f2 i 100 restanti, provocando una catastrofe ambientale ed economica in tutto il Golfo: oltre ai versamenti in mare, il 5% del territorio del Kuwait fu coperto da laghi di petrolio e furono necessari pi\u00f9 di nove mesi per spegnere gli incendi. Inoltre, il Kuwait pag\u00f2 17 miliardi di dollari come rimborso spese alla coalizione.\nLa guerra di liberazione del Kuwait segna anche un punto di svolta nella storia dei media e segna l'avvento dell'era della propaganda mediatica CNN o della cosiddetta \"TV globale\", le riprese degli attacchi della coalizione furono trasmessi identici in tutto il mondo mentre non fu fornita alcuna immagine sugli effetti distruttivi a terra degli stessi sulla popolazione locale. Sembrava avverata la profezia di Marshall McLuhan sulla TV che avrebbe ridotto il mondo ad un \"villaggio globale\".\nGeografia.\nIl territorio del Kuwait, uno dei pi\u00f9 piccoli paesi del mondo e l'unico senza riserve d'acqua naturali, \u00e8 costituito principalmente da deserto (solo lo 0,84% della superficie \u00e8 coltivabile), con lievi differenze di altitudine (la massima \u00e8 306 m s.l.m.). Il clima tropicale \u00e8 secco (127\u00a0mm all'anno) e caldo (anche oltre i 45\u00a0\u00b0C in estate). Sulla costa, lunga 499\u00a0km e dotata di un porto naturale nella baia di Kuwait, sono situate nove isole, di cui solo una (Faylaka) \u00e8 abitata e la pi\u00f9 grande (Bubiyan) \u00e8 collegata alla terraferma con un ponte. Le citt\u00e0 sono Al Kuwait, Jahrah, Salmiya, Hawalli e Shuwaikh. Pi\u00f9 di 363 specie di uccelli sono state registrate in Kuwait. Ogni anno passano dal Kuwait dai 2 ai 3 milioni di uccelli. Le isole del paese sono importanti zone di riproduzione per quattro specie di Sterninae e per il cormorano di Socotra. Nel paese sono presenti tre principali impianti di trattamento delle acque reflue.\nSociet\u00e0.\nSu una superficie di 17.818\u00a0km\u00b2, il Kuwait ha una popolazione di 3.100.000 abitanti, di cui solo 960.000 sono cittadini kuwaitiani. Nel 2016 la popolazione era di 4.052.584 abitanti.\nEtnie.\nCirca l'80% della popolazione kuwaitiana \u00e8 araba; gli arabi immigrati sono principalmente egiziani e profughi senza cittadinanza chiamati anche \"bidun\" (letteralmente \"senza cittadinanza\"). Fra gli immigrati non arabi sono numerosi gli indiani, i bengalesi, i pachistani e i filippini. In Kuwait vivevano numerosi palestinesi, molti dei quali furono espulsi dal paese dopo che il capo dell'OLP, Yasser Arafat, espresse il suo sostegno all'Iraq durante la Guerra del Golfo.\nLingue.\nLa lingua ufficiale \u00e8 l'arabo, comunque l'inglese \u00e8 generalmente studiato e conosciuto. Alcuni immigrati parlano le loro lingue d'origine.\nReligione.\nCirca l'85% dei kuwaitiani \u00e8 musulmano, in maggioranza sunnita ma un 30% \u00e8 sciita.\nOrdinamento dello stato.\nIl Kuwait \u00e8 una monarchia costituzionale con un sistema di governo parlamentare, il pi\u00f9 antico del Golfo.\nIl capo dello Stato \u00e8 l'Emiro, un titolo semi-ereditario.\nL'emiro nomina il primo ministro, che fino a pochi anni fa era anche l'erede al trono. Un consiglio dei ministri (non pi\u00f9 di 16, con almeno un parlamentare) aiuta il primo ministro nei suoi compiti di capo del governo. Il Parlamento, o \"Majlis al-Umma\" (Assemblea Nazionale), consta di 50 membri, che vengono scelti in elezioni che si tengono ogni quattro anni, e dei ministri. Il Parlamento ha il potere di rimuovere il primo ministro o un qualsiasi ministro e di confermare la nomina del principe ereditario e dell'emiro. In assenza di conferma l'emiro o la famiglia reale degli Al Sabah (i cui membri hanno tutti il titolo onorifico di \"shaykh\") devono proporre una terna di candidati tra cui il Parlamento fa la sua scelta. Morto l'emiro Jaber il 15 gennaio 2006, non potendo il malato principe ereditario Sa'd al-Sabah n\u00e9 giurare n\u00e9 abdicare, \u00e8 stato rimosso dal Parlamento, che ha confermato nuovo emiro Sabah al-Sabah, il quale ha giurato il 29 gennaio 2006. La Costituzione del Kuwait ( \u0627\u0644\u062f\u0633\u062a\u0648\u0631 \u0627\u0644\u0643\u0648\u064a\u062a\u064a) \u00e8 dell' 11 novembre 1962.\nFino al 2005 avevano il diritto di voto solo i maschi adulti, cittadini da almeno 30 anni e non membri delle forze armate per un totale di 139.000 elettori (il 15% dei cittadini e meno del 5% della popolazione). Il 16 maggio 2005 il Parlamento ha esteso il diritto di voto alle donne. Tuttavia, dato che il conseguimento della cittadinanza kuwaitiana \u00e8 molto difficile, e che la maggioranza della popolazione \u00e8 costituita da immigrati e dai loro discendenti, gli elettori costituiscono solo il 10% della popolazione.\nSuddivisione amministrativa.\nIl Kuwait \u00e8 suddiviso in 6 governatorati (\"muhafazat\"):\nAl Kuwait \u00e8 la capitale politica ed economica.\nMedia.\nI media del Kuwait sono annualmente classificati come \"parzialmente liberi\" nella Libert\u00e0 di stampa secondo Freedom House. Sono considerati i pi\u00f9 liberi del golfo Persico, tanto che il Kuwait figura in possesso dei mezzi di comunicazione pi\u00f9 liberi dell'intero Mondo arabo.\nDal 2005, il Kuwait ha spesso guadagnato la posizione pi\u00f9 elevata di tutti i paesi arabi nell'annuale Press Freedom Index del Reporters Without Borders. Nel 2009, 2011, 2013 e 2014 il Kuwait ha superato Israele come paese con la pi\u00f9 elevata libert\u00e0 di stampa in Medio Oriente. Il Kuwait \u00e8 anche spesso classificato come il paese arabo con la massima libert\u00e0 di stampa nell'indagine annuale \"Freedom of Press\" della \"Freedom House\".\nIl Kuwait produce un numero di giornali e di riviste pro capite superiore rispetto ai paesi con cui confina. La libert\u00e0 di stampa ha comunque delle limitazioni: mentre \u00e8 consentita la critica verso i membri della famiglia e del governo al potere, molte persone sono state incarcerate per aver diffamato l'Emiro. La costituzione del Kuwait infatti criminalizza la critica verso l'Emiro.\nIn Kuwait sono presenti 12 canali televisivi satellitari, di cui quattro controllati dal Ministero dell'Informazione. La Kuwait Television (KTV), di propriet\u00e0 dello stato, ha offerto la prima trasmissione a colori nel 1974 e gestisce cinque canali televisivi.\nIstruzione.\nIl Kuwait ha il pi\u00f9 alto tasso di alfabetizzazione nel mondo arabo. Il sistema di istruzione generale comprende quattro livelli: Scuola dell'infanzia (della durata di 2 anni), scuola primaria (della durata di 5 anni), livello intermedio (della durata di 4 anni) e scuola secondaria (della durata di 3 anni). La scolarizzazione a livello primario e intermedio \u00e8 obbligatoria per tutti gli studenti di et\u00e0 compresa tra i 6 e i 14 anni. Tutti i livelli di istruzione statali, tra cui l'istruzione superiore, sono facoltativi. La mobilit\u00e0 internazionale degli studenti del Kuwait ha quasi raggiunto livelli record. Il sistema scolastico pubblico \u00e8 in fase di rinnovamento grazie a un progetto in collaborazione della Banca Mondiale.\nCultura.\nIl Kuwait \u00e8 ampiamente considerato la capitale culturale della regione del Golfo persico, spesso soprannominato l'\"Hollywood del Golfo\" grazie alla popolarit\u00e0 delle sue soap opera televisive e alle sue opere teatrali.\nNon sono presenti fino al 2018 beni nella Lista dei patrimoni dell'umanit\u00e0 dell'UNESCO, anche se \u00e8 al vaglio l'inserimento di Beni anche per il Kuwait, in questo caso si parla della zona di Al Kuwait, la capitale.\nSoap opera.\nLe soap opera del Kuwait sono le pi\u00f9 viste nella regione del golfo Persico. La maggioranza delle soap opera prodotte nella regione del golfo sono girate proprio in Kuwait.\nProduzione letteraria.\nTra i pi\u00f9 importanti scrittori kuwaitiani del XX secolo possiamo ricordare il poeta Zaid Al-Harb.\nMusica.\nIl Kuwait \u00e8 il luogo di origine di diversi generi musicali popolari, come ad esempio sawt e fijiri .\nCelebre cantante e spesso considerata \"icona della musica kuwaitiana\" \u00e8 Nawal El Kuwaitia. Altro noto cantante Humood AlKhudher.\nArte.\nIl Kuwait possiede il pi\u00f9 antico movimento di arte moderna della penisola arabica. A partire dal 1936, il Kuwait \u00e8 il primo paese del golfo Persico a concedere borse di studio nel campo delle arti. Nel paese sono presenti pi\u00f9 di 20 gallerie d'arte.\nCinema.\nRiguardo all'aspetto cinematografico ricordiamo il regista Abdullah Al-Wazzan, che, nel 2019, ha diretto il cortometraggio Falafel Cart.\nGastronomia.\nLa cucina del Kuwait risente della cucina persiana, indiana e levantina.\nSport.\nL'hockey sul ghiaccio in Kuwait \u00e8 monopolizzato dalla Kuwait Ice Hockey Association. Il Kuwait \u00e8 entrato a far parte dell'International Ice Hockey Federation nel 1985, ma \u00e8 stato espulso nel 1992, visto che lo sport non era praticato quasi per nulla. Nel maggio del 2009 \u00e8 stato riammesso nell'IIHF. Nel 2015 il Kuwait ha vinto il \"Torneo di I divisione\" dell'IIHF Challenge Cup of Asia. La pallacanestro \u00e8 uno degli sport pi\u00f9 popolari del paese. Il miglior piazzamento della Nazionale di pallacanestro del Kuwait nei Campionati asiatici \u00e8 stato nel 1983, quando \u00e8 arrivata quarta. Il calcio \u00e8 lo sport pi\u00f9 popolare nel paese, ed \u00e8 monopolizzato dalla KFA (Federazione calcistica del Kuwait): nel 1980 la Nazionale di calcio del Kuwait ha vinto la Coppa d'Asia. La nazionale ha vinto inoltre 10 la Coppa delle Nazioni del Golfo.\nIl Kuwait ai Giochi olimpici ha attualmente vinto 3 medaglie: primo atleta del Kuwait a vincere una medaglia olimpica \u00e8 Fehaid Aldeehani, medaglia di bronzo nel tiro a volo, a Sydney 2000, e, a Rio de Janeiro 2016, sotto l'egida degli Atleti Olimpici Indipendenti, ha vinto la medaglia d'oro.\nImportante affermazione del Kuwait nel Campionato del Mondo Aquabike con Youssef Al Abdulrazzaq, pi\u00f9 volte Campione del mondo (nel 2017-2016-2013), nella Categoria Runabout GP1.\nEconomia.\nL'economia \u00e8 basata sull'industria petrolifera: i giacimenti furono scoperti all'inizio degli anni 30 del XX secolo. L'agricoltura \u00e8 stata possibile solo in seguito a una forte opera di canalizzazioni, \u00e8 fiorente anche il terziario (turismo, commercio, sport, ecc.).\nIl Kuwait possiede il 10% delle riserve petrolifere mondiali, stimate in 101 miliardi di barili, e si posiziona al quinto posto al mondo dopo Arabia Saudita, Canada, Iran ed Iraq. Ha una capacit\u00e0 produttiva di greggio che oscilla tra i 2,25 e i 2,7 milioni di barili al giorno. L'economia dell'emirato si basa per circa il 95% sui proventi della produzione e della vendita del petrolio greggio e dei suoi derivati, che rappresentano la quasi totalit\u00e0 delle sue esportazioni. Sempre dall'industria petrolifera proviene l'80% delle entrate pubbliche.\nIl settore finanziario \u00e8 il secondo comparto economico derivato dagli investimenti delle entrate petrolifere che negli anni novanta oscillavano tra i 100 e 200 miliardi di dollari, principalmente attraverso il Kuwait Investment Office (KIO), che possiede nel suo portafoglio rilevanti pacchetti azionari e partecipazioni incrociate in imprese di rilevanza mondiale tra le quali Fiat, Mercedes, BP, Hoechst, ecc.\nQuesta ricchezza di risorse abbinata alla relativa scarsit\u00e0 della popolazione ne fa il quarto paese pi\u00f9 ricco al mondo. La Guerra del Golfo danneggi\u00f2 gravemente le infrastrutture del paese, che sono state ricostruite in meno di tre anni, con una spesa di 50 miliardi di dollari.\nIl governo del Kuwait ha interrotto la costruzione di una nuova raffineria nel paese, la Kuwait National Petroleum Company aveva scelto la compagnia statunitense Fluor per la gestione del progetto. La raffineria era stata progettata per essere pronta nel 2012 ed avere una produzione di barili di petrolio al giorno. Fonti in Kuwait riportano che il progetto \u00e8 stato annullato non solo per motivi finanziari ma anche per un sospetto caso di corruzione della compagnia americana Fluor.\nInnovazioni economiche.\nLo sviluppatore del Kuwait SSH ha annunciato nel 2018 il progetto per la realizzazione del pi\u00f9 grande ospedale pediatrico del mondo, che sorger\u00e0 nella regione di Al-Shuwaikh, all'interno del complesso ospedaliero al Sabah. Il complesso pediatrico coprir\u00e0 una superficie di 300.000 metri quadrati e sar\u00e0 il pi\u00f9 grande su piano mondiale nel settore, con un totale di 792 posti letto. All'ambizioso progetto hanno contribuito societ\u00e0 canadesi e statunitensi."}
{"id": "297235", "revid": "1272592", "url": "https://it.wikipedia.org/wiki?curid=297235", "title": "Siracusa (famiglia)", "text": "I Siracusa o Siragusa (originariamente \"Saragosa\") sono una famiglia nobile siciliana.\nLa storia.\nLa famiglia \u00e8 originaria del Rossiglione. Ne fu capostipite Gastone IV il Crociato, visconte del B\u00e9arn citato dal Zurita che nel 1118 liber\u00f2 la citt\u00e0 di Saragozza dall'occupazione araba. Per ricompensa ottenne la Signoria di questa citt\u00e0. Suoi discendenti furono castellani di Perpignano e governatori di Gerba. Passata in Sicilia nel 1283 a seguito dei Vespri siciliani ottenne le baronie di Vizzini e dopo di Collesano, passata in seguito al matrimonio di Bernardo Siracusa alla famiglia Ventimiglia, conti di Geraci. Il ramo messinese, trasferitosi a Noto, ottenne le baronie di Mux\u00eda, Cassaro, Monastero e Didini. Beatrice Siracusa, baronessa di Cassaro port\u00f2 la baronia in dote a Pietro Gaetani di Sortino.\nGiordano Siracusa ottenne la signoria sul castello di Casacalenda. Gasparo Siracusa serv\u00ec con una galera a sue spese Re Ferdinando ed ottenne da re Federico il castello di Lagonegro, che la figlia Giovanna vendette in seguito alla famiglia Carafa.\nMembri della famiglia furono imparentati con le potenti famiglie Perollo, Tagliavia e parteciparono attivamente al cruento caso di Sciacca.\nUn ramo della famiglia occup\u00f2 a Palermo diverse volte la carica di maestro portolano e di capitano di Giustizia. Antonio Siracusa fu Presidente del supremo Consiglio d'Italia. Carlo Siracusa serv\u00ec come ufficiale delle Forze armate spagnole e fu nominato Cavaliere dell'Alcantara. Spos\u00f2 Porzia Corsetto. Ottavio Siracusa Corsetto, suo figlio, eredit\u00f2 dallo zio materno la contea di Villalta ed il ducato di Casteldimirto, passato in seguito alla famiglia Boccadifuoco e dopo Bonagia.\nEufrosia Siracusa Valdaura pass\u00f2 nelle leggende popolari dell'isola per il suo tragico rapporto amoroso con il vicer\u00e9 Marcantonio Colonna e fu oggetto del romanzo \"La dama tragica\" di Luigi Natoli."}
{"id": "297236", "revid": "125759785", "url": "https://it.wikipedia.org/wiki?curid=297236", "title": "Internazionali d'Italia", "text": " \nGli Internazionali d'Italia . Fanno parte del circuito ATP World Tour Masters 1000 e del circuito WTA 1000.\nSi disputano principalmente nel maggio di ogni anno, sui campi romani del Foro Italico. Dal 2011 sono dei \"combined event\", ovvero i tornei maschile e femminile si svolgono contemporaneamente.\nPer le sue prime cinque edizioni il torneo aveva la sua sede al Tennis Club Milano. Nel 1935 il torneo maschile si disput\u00f2 a Roma, mentre quello femminile rimase a Milano. Dall'anno seguente e fino al 1949 il torneo fu sospeso. Successivamente si tenne sempre al Foro Italico con l'eccezione dell'edizione 1961, quando fu spostato al Circolo della Stampa di Torino per il centenario dell'Unit\u00e0 d'Italia. Divenne un torneo professionistico dall'edizione del 1969. A partire dall'edizione del 2002 il nome ufficiale del torneo, per motivi di sponsorizzazione, \u00e8 Internazionali BNL d'Italia. Dal 2016 al 2018 \u00e8 stato votato come miglior torneo di categoria Premier 5. L'edizione del 2020 era stata inizialmente cancellata a causa della pandemia di COVID-19 ma poi posticipata al mese di settembre.\nStoria.\nTorneo maschile.\nLa prima edizione del torneo, disputata a Milano nel 1930, vede la vittoria del campione americano Bill Tilden che sconfigge nettamente in finale l'italiano Uberto de Morpurgo per 6-1, 6-1, 6-2. Nel 1931 a vincere \u00e8 il britannico Pat Hughes che batte in finale il \"moschettiere\" Henri Cochet. A trionfare nell'anno successivo \u00e8 il francese Andr\u00e9 Merlin che ha la meglio in finale su Hughes. Nel 1933, per la prima volta, il successo lo conquista un giocatore di casa, Emanuele Sartorio, che batte in finale Martin Legeay. Nel 1934 \u00e8 un altro italiano a vincere. Giovanni Palmieri batte il connazionale Giorgio De Stefani per 6-3, 6-0, 7-5. Nel 1935 la finale va all'americano Wilmer Hines che spodesta Giovanni Palmieri battendolo con il punteggio di 6-3, 10-8, 9-7. Dal 1936 al 1949 il torneo non viene disputato.\nAlla ripresa, nel 1950, a vincere \u00e8 Jaroslav Drobn\u00fd, che batte William Talbert e, l'anno successivo, si ripete contro Giovanni Cucelli. Nel 1952 a sollevare il trofeo \u00e8 il campione australiano Frank Sedgman che batte in finale Drobn\u00fd per 7-5, 6-3, 1-6, 6-4. Nel 1953 \u00e8 ancora la volta di Jaroslav Drobn\u00fd che, nell'atto conclusivo, supera l'australiano Lew Hoad per 6-2, 6-1, 6-2. L'anno successivo Budge Patty batte Enrique Morea e conquista per la prima volta gli Internazionali d'Italia. Nel 1955 nella finale tutta italiana tra Fausto Gardini e Giuseppe Merlo, \u00e8 il primo a trionfare, approfittando del ritiro dell'avversario sul punteggio di 1-6, 6-1, 3-6, 6-6. Nel 1956 vince nuovamente Lew Hoad. Nel 1957 si registra un'altra finale italiana, con Nicola Pietrangeli vittorioso su Giuseppe Merlo. Pietrangeli perder\u00e0 la finale l'anno successivo contro l'australiano Mervyn Rose, che vince per 5-7, 8-6, 6-4, 1-6, 6-2. Nel 1959 vince Luis Ayala e l'anno successivo Barry MacKay prima del ritorno alla vittoria di Pietrangeli nel 1961. Nel 1962 trionfa Rod Laver che in quell'anno completer\u00e0 anche il Grande Slam. L'anno successivo vince il connazionale Marty Mulligan che batte in finale lo jugoslavo Boro Jovanovi\u0107 per 6-2, 4-6, 6-3, 8-6. Mulligan rivincer\u00e0 nel 1965 e nel 1967. Nel 1968 a trionfare \u00e8 l'olandese Tom Okker che in finale ha la meglio sul sudafricano Bob Hewitt. John Newcombe vincer\u00e0 l'anno successivo ai danni del connazionale Tony Roche. Tra il 1970 e il 1972, tra i vincitori si succedono rispettivamente, Ilie N\u0103stase, Rod Laver e Manuel Orantes, sconfiggendo in finale sempre Jan Kode\u0161.\nNastase rivince nel 1973, battendo Orantes in finale. Nel 1974 Bj\u00f6rn Borg conquista il suo primo il titolo, battendo Nastase per 6-3, 6-4, 6-2. Prima del bis di Borg, nel 1978, a trionfare sono Ra\u00fal Ram\u00edrez (1975), Adriano Panatta (1976) e Vitas Gerulaitis (1977). Gerulaitis si ripete nel 1979. Nel 1980 a vincere \u00e8 il grande specialista della terra battuta, l'argentino Guillermo Vilas. L'anno successivo a trionfare \u00e8 il connazionale Jos\u00e9 Luis Clerc che batte in finale il paraguaiano V\u00edctor Pecci. Andr\u00e9s G\u00f3mez conquista il titolo nel 1982 e nel 1984, mentre, nel 1983, trionfa l'americano Jimmy Arias che batte in finale Jos\u00e9 Higueras per 6-2, 6-7, 6-1, 6-4. Yannick Noah si aggiudica il titolo di singolare nel 1985. A succedergli \u00e8 Ivan Lendl che vincer\u00e0 anche nel 1988. Gli anni novanta sono caratterizzati dalla vittoria di specialisti della terra battuta come Thomas Muster, Jim Courier, \u00c0lex Corretja, Marcelo R\u00edos e Gustavo Kuerten. L'unica eccezione \u00e8 la vittoria, nel 1994, da parte dello specialista delle superfici veloci, Pete Sampras, vittorioso su un altro \"attaccante\", Boris Becker. Il campione del 2000 \u00e8 Magnus Norman. A succedergli \u00e8 Juan Carlos Ferrero, seguito da Andre Agassi, prima del dominio degli spagnoli. Nell'edizione 2003 vince F\u00e9lix Mantilla e, in quella successiva, Carlos Moy\u00e1. Nel 2005 inizia il dominio del maiorchino Rafael Nadal che, dal 2005 al 2014, perde soltanto nel 2008, 2011 e 2014, quando a vincere \u00e8 sempre il serbo Novak \u0110okovi\u0107. Nadal ottiene il suo primo titolo battendo in finale Guillermo Coria nel 2005. La partita (la pi\u00f9 lunga della storia del torneo) si conclude al tie-break del quinto set, cos\u00ec come la finale del 2006, contro il rivale Roger Federer, battuto al quinto set, con 2 match-point salvati. \u00d0okovic vince i suoi quattro titoli battendo, nel 2008, Stanislas Wawrinka, Nadal, nel 2011 e nel 2014 e, nel 2015, Roger Federer. Il serbo raggiunge la finale anche nel 2016 e nel 2017 ma viene sconfitto rispettivamente, da Andy Murray e Alexander Zverev. Nel 2018 e 2019 Nadal vince il suo ottavo e nono titolo (record), battendo rispettivamente, il tedesco Zverev per 6-1, 1-6, 6-3 e il serbo \u0110okovi\u0107 col punteggio di 6-0, 4-6, 6-1.\nTorneo femminile.\nTra le donne la prima giocatrice a vincere gli Internazionali d'Italia \u00e8 la spagnola Lil\u00ed de \u00c1lvarez che nel 1930 batte in finale Lucia Valerio per 3-6, 8-6, 6-0 aggiudicandosi il primo titolo. La Valerio si prende la rivincita l'anno successivo quando \u00e8 lei a vincere sull'americana Dorothy Andrus. Nel 1932 \u00e8 la volta della francese Ida Adamoff che trionfa nel torneo grazie alla vittoria sulla Valerio per 6-4, 7-5. L'anno successivo trionfa in Italia la campionessa americana Elizabeth Ryan. Nelle ultime 2 edizioni prima dell'interruzione a vincere sono: Helen Jacobs e Hilde Krahwinkel-Sperling sempre su Lucia Valerio. Cos\u00ec come per gli uomini, non viene disputato alcun torneo dal 1936 al 1949.\nDopo questa lunga sosta nel 1950 trionfa Annelies Ullstein-Bossi che batte in finale la britannica Joan Curry per 6-4, 6-4. La campionessa americana Doris Hart conquista il trofeo nelle edizioni del 1951 e del 1953. Nel 1954 a Roma trionfa Maureen Connolly, la sfortunata campionessa americana che completer\u00e0 il Grande Slam ma che si ritirer\u00e0 a causa di una caduta da cavallo a 20 anni. La britannica Patricia Ward si prende il titolo del 1955 a scapito di Erika Vollmer. L'anno successivo \u00e8 l'anno dell'afro-americana Althea Gibson che sconfigge in finale Zsuzsa K\u00f6rm\u00f6czy per 6-3, 7-5. A succedere all'americana \u00e8 la britannica Shirley Bloomer. La brasiliana Maria Bueno ottiene la sua prima vittoria nel 1958 battendo nell'atto conclusivo Lorraine Coghlan per 3-6, 6-3, 6-3. La Bueno rivincer\u00e0 il titolo anche nell'edizione 1961. Dal 1961 al 1963 si ha il dominio di Margaret Smith che vince per tre volte consecutive il torneo sconfiggendo in finale 2 volte Lesley Turner e nell'altra la Bueno. Questa si riprender\u00e0 il trofeo per l'ultima volta del 1965. L'anno successivo a vincere \u00e8 Ann Haydon-Jones che sconfigge in finale la sudafricana Annette Van Zyl per 8-6, 6-1. Lesley Turner si prende la sua rivincita dopo le 2 sconfitte in finale e si aggiudica le edizioni del 1967 e 1968. Il 1969 \u00e8 l'anno della statunitense Julie Heldman che sconfigge in finale Kerry Melville. La Heldman perde l'anno successivo contro Billie Jean King alla sua prima affermazione agli \"Internazionali\". Nel 1971 a vincere \u00e8 la britannica Virginia Wade che nell'atto conclusivo ha la meglio su Helga Niessen-Masthoff. Nel 1973 arriva in finale la statunitense Chris Evert che viene battuta dall'australiana Evonne Goolagong. La Evert si prender\u00e0 la sua rivincita l'anno successivo vincendo contro la cecoslovacca Martina Navr\u00e1tilov\u00e1 e ottenendo il titolo di singolare per 5 volte (1974, 1975, 1980, 1981, 1982) stabilendo un record. Nel 1987 vince sulla terra battuta degli \"Internazionali\" la campionessa tedesca Steffi Graf. Nel 1988 comincia il dominio di Gabriela Sabatini che conquista 4 titoli fino al 1992 perdendo solo quello del 1990 conquistato da Monica Seles.\nAlla Sabatini succede la spagnola Conchita Mart\u00ednez che ottiene 4 vittorie consecutive dal 1993 al 1996 stabilendo un altro record. Nel 1997 la Martinez perde in finale e consegna il trofeo a Mary Pierce. L'anno successivo \u00e8 la giovane svizzera Martina Hingis a trionfare nel singolare femminile. Monica Seles, diventa ormai cittadina americana, ritorna a vincere l'anno successivo. Negli anni 2000, a differenza degli uomini, a vincere sono giocatrici specialiste delle superfici veloci come: Serena Williams, la francese Am\u00e9lie Mauresmo (2 volte), prima delle 2 vittorie di Jelena Jankovi\u0107 (2007, 2008) e Dinara Safina (2009), specialiste della terra battuta. Nel 2010 vince la spagnola Mar\u00eda Jos\u00e9 Mart\u00ednez S\u00e1nchez che batte in finale la serba Jelena Jankovi\u0107 per 7-6(6), 7-5 dopo aver eliminato entrambe le sorelle Williams giocando un tennis atipico fatto di molte palle smorzate e di serve and volley. Nell'edizione del 2011 ha conquistato il titolo Marija \u0160arapova, dopo aver eliminato Viktoryja Azaranka nei quarti di finale (4-6, 3-0 prima del ritiro della bielorussa), Caroline Wozniacki nelle semifinali (con il punteggio di 7-5, 6-3) e Samantha Stosur in finale, con il punteggio di 6-2, 6-4. La Sharapova \u00e8 riuscita a difendere il titolo anche nel 2012 superando nella finale la cinese Li Na (dopo averle annullato anche un match-point). Dopo la russa, fu Serena Williams a bissare una storica doppietta, battendo in finale la bielorussa Viktoryja Azaranka nel 2013 e l'italiana Sara Errani nel 2014. Nel 2015 \u00e8 tornata al successo Maria Sharapova, battendo in finale la spagnola Carla Su\u00e1rez Navarro. Nel 2016 \u00e8 nuovamente la Williams a mettere le mani sul trofeo superando Madison Keys. Nel 2017 e 2018 vince il torneo l'ucraina Elina Svitolina superando in entrambe le occasioni Simona Halep. Nel 2019 \u00e8 invece Karol\u00edna Pl\u00ed\u0161kov\u00e1 ad alzare il trofeo, battendo in finale Johanna Konta. Nel 2020 \u00e8 invece Simona Halep ad alzare il trofeo, battendo in finale Karol\u00edna Pl\u00ed\u0161kov\u00e1"}
{"id": "297238", "revid": "77358", "url": "https://it.wikipedia.org/wiki?curid=297238", "title": "Mus\u00e9um National d'Histoire Naturelle", "text": ""}
{"id": "297239", "revid": "77358", "url": "https://it.wikipedia.org/wiki?curid=297239", "title": "Mus\u00e9um national d'histoire naturelle", "text": ""}
{"id": "297241", "revid": "1372005", "url": "https://it.wikipedia.org/wiki?curid=297241", "title": "Nikodem Caro", "text": "Proviene da una famiglia ebrea polacca, della Slesia superiore. A 17 anni, dopo il diploma, prosegue i suoi studi a Berlino presso la \"Technischen Hochschule Berlin-Charlottenburg\" dove si laurea nel 1891. Completa poi gli studi all'universit\u00e0 Rostock. Durante i suoi studi conosce Adolph Frank con il quale brevetta un procedimento per la produzione della calciocianammide che diventer\u00e0 noto come processo Frank-Caro.\nDopo l'arrivo del nazismo, nel 1933 lascia la Germania, e attraverso la Svizzera emigra in Italia dove muore nel 1935."}
{"id": "297283", "revid": "2225", "url": "https://it.wikipedia.org/wiki?curid=297283", "title": "Fontana dei quattro fiumi", "text": ""}
{"id": "297329", "revid": "599013", "url": "https://it.wikipedia.org/wiki?curid=297329", "title": "Nitrili", "text": "I nitrili sono composti organici caratterizzati dal gruppo funzionale \u2212C\u2261N. Nella letteratura industriale al termine nitrile si preferisce il prefisso ciano-. I nitrili sono costituenti di materiali di uso comune come le colle cianoacriliche e la gomma nitrilica usata in guanti da laboratorio e in sigillanti per uso automobilistico.\nI composti inorganici contenenti il gruppo \u2212C\u2261N sono chiamati, invece, cianuri. Sia i nitrili che i cianuri si possono considerare derivati di cianuri salini tipo NaCN e KCN, ma in genere i nitrili sono meno tossici.\nIl gruppo funzionale \u2212C\u2261N non va confuso col gruppo \u2212N\u2261C, caratteristico degli isocianuri.\nStruttura e propriet\u00e0 di base.\nNei nitrili il gruppo R\u2212C\u2261N ha geometria lineare, dato che il carbonio con legame triplo \u00e8 ibridato \"sp\". La distanza C\u2212N \u00e8 corta (), in accordo con la presenza di un legame triplo. I nitrili sono composti polari, come segnalato da valori elevati di momento dipolare. In fase liquida hanno permittivit\u00e0 elettrica elevata.\nStoria.\nL'acido cianidrico, nitrile dell'acido formico, fu il primo nitrile ad essere sintetizzato, ad opera di Carl Scheele nel 1782. Nel 1811 Joseph Louis Gay-Lussac riusc\u00ec a preparare acido cianidrico puro, composto molto tossico e volatile. Nel 1832 Friedrich W\u00f6hler e Justus von Liebig prepararono il cianuro di benzoile e il benzonitrile, ma data la resa bassissima non poterono determinarne le propriet\u00e0 chimiche e fisiche, n\u00e9 proporne la struttura. Nel 1834 Th\u00e9ophile-Jules Pelouze sintetizz\u00f2 il propionitrile. Nel 1844 Hermann von Fehling sintetizz\u00f2 il benzonitrile, riuscendo per la prima volta a isolare una quantit\u00e0 sufficiente per determinarne la struttura. Coni\u00f2 il termine \"nitrile\" che venne da allora usato per designare questo gruppo di sostanze. In seguito, per circa un secolo le ricerche in questo campo restarono scarse, presumibilmente a causa della tossicit\u00e0 di questi composti. A partire dagli anni 1940 vari cianuri inorganici furono facilmente disponibili, e i nitrili organici diventarono prodotti chimici di grande .\nSintesi industriali.\nIndustrialmente, i metodi principali per la sintesi di nitrili sono ammonossidazione e idrocianazione.\nAmmonossidazione.\nL'ammonossidazione \u00e8 la parziale ossidazione di un idrocarburo in presenza di ammoniaca e opportuni catalizzatori, di solito a base di vanadio e molibdeno. Questo processo \u00e8 utilizzato su larga scala per la sintesi di acrilonitrile a partire da propene:\nIn questo processo si forma anche acetonitrile come prodotto secondario. L'ammonossidazione \u00e8 usata su scala industriale per produrre anche altri nitrili, tra i quali derivati di benzonitrile, ftalonitrile e isobutironitrie.\nIdrocianazione.\nQuesto metodo forma nitrili addizionando cianuro di idrogeno o ioni cianuro ad alcheni. Un esempio tipico \u00e8 la idrocianazione di 1,3-butadiene per formare adiponitrile, precursore del nylon 6,6:\nSintesi di laboratorio.\nSu scala di laboratorio sono possibili svariate sintesi. Alcune sono:\nSintesi di Kolbe.\nLa sintesi di Kolbe \u00e8 basata sulla sostituzione nucleofila di un alogenuro alchilico con cianuro di sodio o di altri metalli alcalini. La reazione \u00e8 detta di ciano-dealogenazione.\nDisidratazione di ammidi e ossime.\nLa disidratazione di un'ammide primaria (R-CO-NH2) con rimozione di una molecola d'acqua porta al nitrile. Ad esempio la benzammide \u00e8 convertita a benzonitrile in presenza di diclorofosfato di etile e DBU. Come intermedi della reazione si formano il tautomero A e il suo addotto fosfato B.\nAnche la disidratazione di aldossime (RCH=NOH) porta ai nitrili. Reagenti tipici per questa reazione sono trietilammina/diossido di zolfo, zeoliti o cloruro di solforile. Questo approccio \u00e8 sfruttato nella sintesi one-pot di nitrili a partire da aldeidi e idrossilammina:\nReazione di Sandmeyer.\nLa reazione di Sandmeyer pu\u00f2 essere sfruttata per ottenere nitrili aromatici a partire dall'anilina. La reazione procede via sali di diazonio e richiede cianuri dei metalli di transizione.\nReazione di Rosenmund-von Braun.\nAnche la reazione di Rosenmund-von Braun porta a nitrili aromatici, trattando alogenuri arilici con cianuro di rame(I).\nReazioni.\nNei nitrili il gruppo \u2013CN ha propriet\u00e0 elettrofile. Nei nitrili alifatici il carbonio adiacente al gruppo \u2013CN pu\u00f2 dare reazioni di sostituzione catalizzate da basi.\nIl gruppo nitrile di un composto organico pu\u00f2 dar luogo a varie reazioni a seconda delle condizioni e dei reagenti presenti.\nIdrolisi.\nI nitrili possono essere idrolizzati ai corrispondenti acidi carbossilici. Un acido cos\u00ec ottenuto sar\u00e0 caratterizzato dall'avere un carbonio in pi\u00f9 rispetto all'alogenuro alchilico da cui il nitrile \u00e8 stato sintetizzato. Il passaggio attraverso il nitrile consente quindi di allungare di un'unit\u00e0 la catena di atomi di carbonio di un substrato.\nRiduzione.\nLa riduzione dei nitrili con idrogeno porta alla formazione di ammine. A seconda delle condizioni, si possono ottenere anche ammine secondarie e terziarie:\nSi possono usare vari altri riducenti, tipo tetraidroalluminato di litio, boroidruro di litio, diborano o sodio elementare.\nAlchilazione.\nI nitrili alchilici sono abbastanza acidi da formare carbanioni nitrilici, cio\u00e8 specie che hanno perso un protone dal carbonio in \u03b1 al gruppo nitrile, e che possono alchilare una vasta variet\u00e0 di elettrofili. L'eccezionale nucleofilia di queste specie \u00e8 dovuta ai bassi requisiti sterici dell'unit\u00e0 CN e alla sua stabilizzazione induttiva. Per questi motivi i nitrili sono ideali in sintesi di chimica farmaceutica per formare nuovi legami carbonio-carbonio in presenza di stringenti requisiti sterici. Recenti sviluppi hanno mostrato che la natura del controione metallico pu\u00f2 provocare differenti coordinazioni all'azoto del nitrile o all'adiacente carbonio nucleofilo, con profonde conseguenze su reattivit\u00e0 e stereochimica.\nAddizione nucleofila.\nIl carbonio nitrilico \u00e8 elettrofilo, ed \u00e8 quindi suscettibile di addizione nucleofila. Esempi sono:\nNitrili di uso comune.\nUn nitrile usato molto in laboratorio \u00e8 l'acetonitrile (CH3-CN), adoperato come solvente biologico mescolato con una soluzione tampone, per estrarre metaboliti da tessuti e misurarne la concentrazione attraverso la cromatografia.\nL'acrilonitrile \u00e8 utilizzato principalmente come monomero per la produzione di polimeri sintetici, specialmente il poliacrilonitrile per fibre acriliche. \u00c8 anche un componente della gomma sintetica.\nPresenza in natura.\nI nitrili si trovano in natura in svariati vegetali e animali. Oltre 120 nitrili sono stati isolati da fonti terrestri e marine. I nitrili si trovano comunemente nell'endocarpo di alcuni frutti, in particolare nelle mandorle, e si sviluppano durante la cottura delle colture del genere Brassica (come cavoli, cavoletti di Bruxelles e cavolfiori) che rilasciano nitrili attraverso l'idrolisi. Il mandelonitrile \u00e8 la cianidrina che rilascia cianuro in seguito all'ingestione di mandorle o altri semi di frutta.\nApplicazioni in farmacologia.\nSono attualmente commercializzati oltre 30 prodotti farmaceutici contenenti nitrile con svariate indicazioni medicinali, e in ricerche cliniche ci sono pi\u00f9 di 20 altri derivati contenenti nitrile. Il gruppo nitrile \u00e8 abbastanza robusto e, nella maggior parte dei casi, non \u00e8 facilmente metabolizzato e passa invariato attraverso il corpo. Alcuni prodotti farmaceutici contenenti nitrili sono vildagliptin, un farmaco antidiabetico, e anastrozolo, usato nel trattamento del cancro al seno. Altri farmaci contenenti il gruppo nitrile sono illustrati nella galleria."}
{"id": "297336", "revid": "123495244", "url": "https://it.wikipedia.org/wiki?curid=297336", "title": "Amore e non amore", "text": "Amore e non amore \u00e8 il quarto album discografico di Lucio Battisti, pubblicato nel luglio del 1971 dall'etichetta discografica Dischi Ricordi. \u00c8 il suo primo album composto esclusivamente da brani inediti. Contemporaneamente all'album fu pubblicato il singolo \"Dio mio no/Era\", il cui lato B non faceva parte dell'album.\nIl disco.\nGenesi.\nIn un'intervista rilasciata nel settembre del 1970, nel corso del Festivalbar (che vinse con \"Fiori rosa, fiori di pesco\"), Battisti annunci\u00f2 di avere in mente di realizzare un concept album basato sul tema dell'amore visto con angolazioni nuove.\nIl disco venne assemblato mettendo insieme anche materiale composto in precedenza, rendendo l'insieme piuttosto disomogeneo: ad esempio il brano \"Una\" era stato composto nel 1969 e inizialmente doveva essere il lato B del 45 giri \"7 e 40\", ma poi venne scalzato da \"Mi ritorni in mente\".\nNel novembre del 1970 il disco era stato registrato ed era pronto per la pubblicazione.\nTuttavia essendo un album piuttosto sperimentale, con all'interno canzoni che difficilmente sarebbero divenute \"hit\", la casa discografica Ricordi decise di metterlo da parte, preferendo sfruttare canzoni pi\u00f9 semplici e di pi\u00f9 sicuro successo, e cos\u00ec nel dicembre del 1970 diede alle stampe \"Emozioni\", una raccolta degli ultimi singoli pubblicati da Battisti. Il numero di catalogo di \"Amore e non amore\" infatti \u00e8 di poco inferiore a quello di \"Emozioni\".\nQuesta operazione commerciale da parte della Ricordi fece irritare non poco Battisti, che per assicurarsi una maggiore indipendenza artistica, non appena scadette il contratto con la Ricordi (nel 1971), pass\u00f2 alla casa discografica che aveva fondato insieme a Mogol due anni prima, la Numero Uno. Battisti era preoccupato in particolare del fatto che, lasciando fermo l'album per cos\u00ec tanto tempo, potesse essere meno avanguardistico di quando era stato concepito, e gi\u00e0 \"superato\" dalle sempre nuove sperimentazioni contenute nelle sue composizioni pi\u00f9 recenti.\nDopo essere rimasto \"congelato\" per ben otto mesi negli archivi della Ricordi, finalmente nel luglio del 1971 l'album venne pubblicato, accompagnato dal singolo \"Dio mio no/Era\".\nConcept.\nIl 33 giri venne realizzato come un concept album basato, appunto, sul tema dell'amore:\nLa spaccatura dell'album tra la parte dedicata all\"amore\" e quella dedicata al \"non amore\" \u00e8 evidente dall'alternanza di quattro brani cantati (\"non amore\") con altri quattro strumentali (\"amore\"). Questi ultimi sono caratterizzati da titoli lunghissimi, simili a quelli dei film di Lina Wertm\u00fcller, ideati da Mogol in sostituzione del testo (che non volle scrivere per timore di \"rovinare\" quelle composizioni, che riteneva troppo belle); i titoli descrivono delle scene statiche, fotografano delle situazioni, a guisa del titolo di un quadro. La separazione \u00e8 altrettanto netta dal punto di vista musicale: i brani dedicati al \"non amore\" sono pezzi rock and roll con forti influenze blues, mentre quelli dedicati all\"amore\" sono pezzi progressive rock che fanno largo uso dell'orchestra sinfonica.\nAd eccezione di \"Una\", i restanti tre brani dedicati al \"non amore\" paiono essere incisi in presa diretta: ne \u00e8 una prova \"Dio mio no\" dove, verso la fine del pezzo, si sente la voce di Battisti chiedere a Dario Baldan Bembo l'assolo di organo (urla cinque volte \"Baldan!\"), e poi a pochi secondi dal termine, dire a tutti i musicisti \"Batto quattro e finiamo\".\nTra i musicisti che partecipano al disco, i componenti dei Quelli, gi\u00e0 al seguito di Battisti da tempo, che l'anno successivo cambieranno il nome in Premiata Forneria Marconi.\nContemporaneamente all'album la Ricordi pubblic\u00f2 il singolo \"Dio mio no/Era\", che ripescava come lato B una vecchia canzone che Battisti aveva pubblicato nel suo secondo singolo; ad ottobre del 1971 invece, contemporaneamente alla pubblicazione dell'LP Lucio Battisti vol. 4, la canzone \"Supermarket\" fu pubblicata come lato B nel singolo estratto da quell'album, \"Le tre verit\u00e0/Supermarket\"; infine a marzo del 1972 fu \"Una\" ad essere pubblicata nel singolo \"Elena no/Una\", come lato B dell'ultima canzone che Battisti scrisse per la Ricordi dopo essere passato alla Numero Uno.\nAl disco, al suo making of e alla censura subita, Donato Zoppo ha dedicato un libro dal titolo \"Amore, Libert\u00e0 e Censura. Il 1971 di Lucio Battisti\" (Aereostella, 2011).\nCensura.\nIl brano \"Dio mio no\" viene censurato dalla Rai, a causa della frase \u00abla vedo in pigiama e lei si avvicina. Dio mio no! Cosa fai? Che cosa fai?\u00bb che conteneva dei significati erotici considerati inaccettabili.\nIl 31 dicembre del 1971 Battisti partecipa alla trasmissione televisiva di capodanno \"Cento di queste notti\", dove prima di cantare \"La canzone del sole\" accenna l'introduzione strumentale di \"Dio mio no\", forse in atto di sfida verso la censura. Questa esecuzione \u00e8 visibile qui.\nCopertina.\nLa fotografia di copertina, scattata da Silvio Nobili, raffigura Battisti seduto sotto un albero e, pi\u00f9 in l\u00e0, una donna nuda di spalle. All'epoca della pubblicazione dell'album si disse che la donna era Grazia Letizia Veronese, all'epoca fidanzata di Battisti e futura moglie. Il 17 agosto 2007 in un articolo del Corriere della Sera venne citata la copertina di \"Amore e non amore\", riportando che la donna in copertina era la signora Veronese; il 22 agosto tra le lettere alla redazione venne pubblicata una rettifica della stessa Grazia Letizia, che informava che la donna ritratta in copertina non era lei.\nSuccesso.\n\"Amore e non amore\" fu il decimo album pi\u00f9 venduto in Italia nel 1971, raggiungendo come picco nella classifica settimanale il primo posto.\nRiscosse un notevole successo, rimanendo primo in classifica per sei settimane non consecutive fra l'agosto e il novembre del 1971, ma a differenza dei suoi album successivi, non contiene brani che siano rimasti particolarmente famosi e identificativi del duo Battisti-Mogol.\nTracce.\nTutti i brani sono di Mogol - Battisti\nLa ristampa del 2007 contiene inoltre come bonus track il brano \"Elena no\", come nona traccia, che per quanto non fosse presente nell'edizione originale \u00e8 abbastanza omogeneo alla parte di \"non amore\" dell'album, per epoca di composizione, stile musicale e tematiche trattate nel testo. L'inserimento \u00e8 volto a riunire l'intera discografia di Lucio Battisti nei 19 album studio, dato che \"Elena no\" \u00e8 uno dei tre brani della discografia Battistiana pubblicati solo come singolo (insieme a \"La canzone del sole\" e \"Anche per te\" che furono inseriti come bonus tracks nella contemporanea ristampa di \"\").\nSeduto sotto un platano....\nIl titolo inventato da Mogol (\"Seduto sotto un platano con una margherita in bocca guardando il fiume nero macchiato dalla schiuma bianca dei detersivi\") \u00e8 portatore di un messaggio ambientalista, che rientra nella \"linea verde\" con la quale intendeva portare nei suoi testi l'impegno a difesa dell'ambiente. Il protagonista \u00e8 descritto immerso nella natura, sotto un platano e con una margherita in bocca (immagine, quest'ultima, che sar\u00e0 ripresa nel testo de \"La canzone del sole\": \u00abun fiore in bocca pu\u00f2 servire sai\u00bb), ma il paesaggio \u00e8 degradato dall'inquinamento umano: le acque del fiume non sono limpide ma nere, e l'unico candore \u00e8 quello della schiuma dei detersivi. Da questo quadro emerge una situazione di estraneit\u00e0, comune a tutti i titoli dei quattro brani strumentali.\nLa melodia viene portata avanti da due chitarre insieme all'organo hammond di Dario Baldan Bembo; Renzo Stefanel lo definisce \u00abun brano jazz rock alla Piero Umiliani\u00bb con accenti che oggi sarebbero definiti cocktail lounge, che suggerisce \u00abun desiderio di svago, da scampagnata \"upper class\"\u00bb.\n7 agosto di pomeriggio....\nIl titolo inventato da Mogol (\"7 agosto di pomeriggio. Fra le lamiere roventi di un cimitero di automobili solo io, silenzioso eppure straordinariamente vivo\") \u00e8 di nuovo parte della \"linea verde\" e carico di significati ambientalisti: nella stagione in cui la natura si risveglia, il protagonista si trova invece in mezzo ad un panorama arido e morto, quello di uno sfasciacarrozze. Il silenzio e la calura enfatizzano la sensazione di un ambiente privo di vita ed ostile ad essa, in cui l'unica eccezione \u00e8 il protagonista; il solo fatto che sia vivo appare straordinario. Torna di nuovo la sensazione di estraneit\u00e0.\nLa melodia \u00e8 retta da due chitarre, una acustica in fingerpicking su pedale di Re ed una elettrica, con interventi del pianoforte di Premoli. A met\u00e0 del brano la melodia \u00e8 interrotta da un passaggio dodecafonico, che secondo Stefanel deve aver ispirato a Mogol il mondo metallico del \"cimitero di automobili\", per tornare alla melodia iniziale nel finale, dove si aggiungono gli archi.\nPoco prima della tardiva pubblicazione dell'album, a luglio del 1971, Battisti si rec\u00f2 a Campione d'Italia per dirigere un'orchestra di 25 elementi nell'esecuzione di questo brano.\nSe la mia pelle vuoi.\nNel testo di \"Se la mia pelle vuoi\" Mogol ripropone ancora l'inversione dei rapporti tra il sesso maschile e femminile gi\u00e0 al centro di \"Dio mio no\". Il protagonista maschile, infatti, \u00e8 alle prese con una compagna insaziabile, che vorrebbe continuamente fare sesso, e paradossalmente \u00e8 lui che vorrebbe sottrarsi usando scuse \"da donna\" (\u00abho male alla testa\u00bb), proponendo di uscire per andare al ristorante o al cinema. Ma \u00e8 lei ad avere il sopravvento, ed il protagonista \u00e8 costretto ad arrendersi (\u00abse la mia pelle vuoi / fa' come fai\u00bb). Ritorna in questo brano anche il tema dell'alienazione, nell'accezione di ossessione per un'attivit\u00e0 e rinuncia obbligata a tutte le altre.\nMusicalmente il brano \u00e8 un rock and roll molto veloce alla Little Richard, fortemente influenzato dal rhythm and blues, dove fanno da protagonisti chitarra, organo hammond, pianoforte, basso e batteria. Come \"Dio mio no\" e \"Supermarket\" fu registrato praticamente in presa diretta: infatti prima degli assoli ad 1:40 e 2:40 si sente Battisti gridare \"solo!\", mentre a 3:10 si sente dire per due volte \"giro completo!\". L'interpretazione vocale di Battisti, quasi al limite dell'urlo, esalta le caratteristiche blues del brano e trasmette la sensazione di stress del protagonista della vicenda narrata.\nDavanti ad un distributore automatico....\nIl titolo inventato da Mogol (\"Davanti ad un distributore automatico di fiori dell'aeroporto di Bruxelles, anch'io chiuso in una bolla di vetro\") \u00e8 di nuovo parte della \"linea verde\" e portatore di un messaggio ecologista. Stavolta per\u00f2 il consumismo \u00e8 coinvolto pi\u00f9 direttamente: non solo come causa del degrado dell'ambiente naturale, ma anche come fautore della commercializzazione della natura e della sua trasformazione in prodotto, seppure imbrigliata, sterilizzata ed isolata dal suo ambiente originario, come nel caso dei fiori venduti dal distributore automatico in questione. E il consumismo, cos\u00ec come imbriglia il fiore, imbriglia ed aliena anche l'uomo: il protagonista, di fronte al distributore automatico, si sente anche lui impacchettato in una confezione e messo in vendita.\nIl protagonista del brano \u00e8 il pianoforte, che ripete per tutta la durata la stessa melodia; il brano si apre con il solo piano con l'organo in sottofondo, ma ben presto a dialogare con il piano arrivano il basso e pi\u00f9 avanti gli archi. Renzo Stefanel scrive che \u00abha il tono drammatico delle colonne sonore di Luis Bacalov\u00bb, in particolare quella di \"Milano calibro 9\" che usc\u00ec l'anno seguente.\nUna poltrona....\nIl titolo inventato da Mogol (\"Una poltrona, un bicchiere di cognac, un televisore, 35 morti ai confini di Israele e Giordania\") descrive una scena di quotidiana inumanit\u00e0: l'atto di apprendere le tragiche notizie legate all'attualit\u00e0 dell'epoca (la Guerra d'attrito che segu\u00ec alla Guerra dei sei giorni). Comfort e sicurezza da un lato del teleschermo contrastano con il dolore e la precariet\u00e0 della vita dall'altro. La reazione del protagonista non traspare, lasciando in sospeso due significati: l'incomunicabilit\u00e0 tra esseri umani, l'impotenza e l'impossibilit\u00e0 di fare qualcosa per aiutarsi, e/o di critica verso i mass media, che trasformano la morte in uno \"spettacolo\" da osservare comodamente seduti in poltrona con indifferenza e cinismo.\nBench\u00e9 strumentale, il brano \u00e8 in realt\u00e0 cantato, per quanto la voce non pronunci parole limitandosi ai vocalizzi (secondo Stefanel, ulteriore metafora dell'incomunicabilit\u00e0). La voce di Battisti ripete la stessa melodia per tutta la canzone mentre gli strumenti progrediscono in un crescendo: si aggiungono pianoforte, chitarra, basso e batteria, la voce diventa sempre pi\u00f9 corale (\u00e8 raddoppiata e viene rafforzata dagli archi), fino ad arrivare al finale in cui si aggiunge anche un sitar. La parte musicale trasmette una sensazione di spensieratezza e di serenit\u00e0.\nLa canzone \u00e8 stata usata come sigla del programma \"Speciale 3 Milioni\" del 1971."}
{"id": "297337", "revid": "125819242", "url": "https://it.wikipedia.org/wiki?curid=297337", "title": "Saul Steinberg", "text": " tra i pi\u00f9 importanti disegnatori del XX secolo.\nBiografia.\nCresciuto in una famiglia della media borghesia ebraica, Saul Steinberg pass\u00f2 la giovinezza in Romania, che ricord\u00f2 sempre come \"un paese in maschera\". Trasferitosi con la famiglia nella capitale, frequent\u00f2 il liceo Matei Basarab di Bucarest in un clima pesantemente antisemita e poi si iscrisse alla facolt\u00e0 di Lettere e Filosofia; nel 1933 decise di optare per Architettura, ma non venne ammesso perch\u00e9 la facolt\u00e0 prevedeva un limite per gli studenti ebrei. Nel 1933 part\u00ec per Milano, dove si iscrisse alla facolt\u00e0 di Architettura del Politecnico. Qui l'accademismo del corpo docente (Pietro Portaluppi, Gaetano Moretti, Ambrogio Annoni) convive tranquillamente con l'entusiasmo degli studenti per il modernismo di Le Corbusier e di Gropius. Steinberg ebbe comunque modo di frequentare i corsi anche del pi\u00f9 innovativo Gio Ponti. Propostosi come vignettista al settimanale satirico \"Bertoldo\", venne favorevolmente accolto dal caporedattore Giovanni Guareschi e divenne un regolare collaboratore a partire dal 1936. All'epoca risiedeva in un alloggio sopra il bar del Grillo in zona Citt\u00e0 Studi, bar che divenne presto il suo ritrovo preferito. Nel 1938, dopo due anni e pi\u00f9 di 200 tra disegni e \"collage\", abbandonato il \"Bertoldo\", cominci\u00f2 a lavorare per \"Settebello\", rivista diretta da Cesare Zavattini e Achille Campanile, ma proprio in quell'anno vennero promulgate le leggi razziali: gli ebrei stranieri dovevano essere espulsi. \nAiutato da Luigi Fontana, titolare della FontanaArte che gli commission\u00f2 paralumi, paraventi e ante di mobili, e da alcuni amici quali Vito Latis, che gli fece ottenere la decorazione di un mobile destinata a una villa in Liguria, e Luciano Pozzo, presso il cui studio fu ospitato (e nascosto) per alcuni mesi, il 4 marzo 1940 riusc\u00ec comunque a completare gli studi di architettura laureandosi al Politecnico. In una riflessione di molti anni dopo (1985) ebbe a scrivere:\nIl periodo italiano lasci\u00f2 un segno importante nella vita di Steinberg, che per tutta la vita mantenne contatti con artisti e intellettuali italiani (in primo luogo Aldo Buzzi), tornando pi\u00f9 volte a lavorare in Italia. Nel 1941 fu detenuto per alcuni giorni nel carcere di San Vittore a causa delle leggi razziali e successivamente trasferito in Abruzzo nel campo di internamento di Tortoreto; infine fu costretto a lasciare l'Italia imbarcandosi per il Nordamerica. Arrivato a Ellis Island, dovette ripiegare su Ciudad Trujillo (oggi Santo Domingo) in attesa del visto di ingresso negli Stati Uniti. A New York arriv\u00f2 il 1\u00ba luglio 1942 e un mese dopo ottenne la cittadinanza statunitense. Qui cominci\u00f2 a lavorare per il \"New Yorker\". Fu l'inizio di un sodalizio fruttuoso (642 illustrazioni e 85 copertine), durato per quasi sessant'anni. \nNell'aprile 1943 grazie a Betty Parsons, sua futura gallerista di riferimento, espose per la prima volta, insieme a Costantino Nivola, in una mostra tenutasi nella Wakefield Gallery. Arruolatosi nella marina militare statunitense, pass\u00f2 gli anni della seconda guerra mondiale fra l'estremo oriente, l'Africa e l'Italia, realizzando anche opuscoli per l'esercito e vignette di propaganda antifascista e antinazista. Molte delle vignette pubblicate negli anni di guerra furono raccolte nel suo primo libro, \"All in line\", pubblicato nel 1945. L'11 ottobre 1944 spos\u00f2 Hedda Sterne, pittrice anch'essa di origine rumena, conosciuta a New York l'anno prima. Alla fine del conflitto mondiale torn\u00f2 pi\u00f9 volte in Europa e in particolare in Italia in numerose occasioni: nel 1951 espose a Roma alla galleria L'Obelisco, presentato da Cesare Zavattini; nel 1954, su invito del correligionario Ernesto Nathan Rogers, realizz\u00f2 nei pressi del palazzo della Triennale di Milano una installazione temporanea, detta \"Labirinto dei ragazzi\", utilizzando per la decorazione murale la tecnica dello \"sgraffito\". Il rapporto con la citt\u00e0 di Milano rimase vivo grazie all'amicizia e alla corrispondenza assidua con Aldo Buzzi, con il quale viaggi\u00f2 molto in America ed Europa. Nel febbraio 1956 fu inviato a Mosca su incarico del \"New Yorker\" che gli aveva commissionato un reportage per immagini. Due anni dopo realizz\u00f2 per l'Expo 1958 di Bruxelles un monumentale murale-collage per il padiglione USA. \nNel corso degli anni sessanta si focalizz\u00f2 sulla ricerca pittorica e sul lavoro per il \"New Yorker\", consolidando in tutto il mondo la sua fama di disegnatore di vignette mute, leggero e profondissimo. Nella casa di campagna di Amagansett, acquistata nel 1959, allest\u00ec il suo atelier di lavoro trascorrendovi sempre pi\u00f9 tempo, ma senza trascurare i viaggi in Africa e in Europa e le frequentazioni con noti intellettuali e artisti della scena statunitense quali Alexander Calder, John Updike, Saul Bellow, Kurt Vonnegut, William Gaddis e alcuni europei immigrati come lui: Richard Lindner, Tino Nivola, Bernard Rudofsky. Celebri in quegli anni le sue maschere fatte con semplici sacchetti di carta che, indossate dallo stesso Steinberg e dai suoi amici, vennero fotografate in innumerevoli scatti da Inge Morath. \nNel 1960 Steinberg si separ\u00f2 dalla moglie, senza tuttavia mai divorziare, e si un\u00ec con Sigrid Spaeth, studentessa tedesca di design. I due rimasero sempre insieme fino al 1996, anno della morte di lei.\nNel 1974, Aldo Buzzi e Saul Steinberg registrarono la prima di una serie di conversazioni autobiografiche che, sbobinate e trascritte, sono state pubblicate postume con il titolo \"Riflessi e ombre\".\nNel 1978, al Whitney Museum of American Art gli venne dedicata la sua prima grande retrospettiva. Nel 1992 Steinberg pubblic\u00f2 il suo ultimo libro, \"The Discovery of America\" e in seguito decise di lasciare in donazione le sue carte alla Beinecke Rare Book and Manuscript Library dell'Universit\u00e0 Yale. Trascorse l'ultimo periodo della sua vita nel suo appartamento newyorkese, assistito da Hedda e da amici fra cui Aldo Buzzi. Vi mor\u00ec il 12 maggio 1999.\nOpere.\nDal critico statunitense Harold Rosenberg, a Saul Bellow, allo storico dell'arte Ernst Gombrich, a Italo Calvino, a Eug\u00e8ne Ionesco, a Roland Barthes, sono molti gli intellettuali che hanno scritto su e per i disegni di Steinberg, che hanno cos\u00ec ricevuto una consacrazione critica pari a quella dei maggiori artisti del XX secolo, unita ad un vastissimo successo di pubblico.\nI temi cari al disegnatore sono molteplici: uomini, donne, animali domestici, monumenti, ma tutti ruotano intorno alla \"consapevolezza della linea di essere una linea\": ogni figura e ogni personaggio che esce dalla penna di Steinberg \u00e8 consapevole di essere disegnato (immagine). A questo si intrecciano gli altri temi principali: quello dell'identit\u00e0 costruita (passaporti e documenti falsi (immagine), impronte digitali (immagine), maschere, riflessi), quello della vita sociale (nelle molte opere dedicate alla vita pubblica americana, nelle parate), quello delle parole (nelle rappresentazioni di verbi e aggettivi come personaggi da fumetto (immagine), nella rappresentazione dei linguaggi (immagine)).\nLe vignette e illustrazioni di Steinberg (prescindendo dagli anni in Italia) sono apparse sui periodici americani Life, Time, New Yorker e Harper's Bazaar. La sua opera pi\u00f9 celebre \u00e8 \"View of the world from 9th avenue\", copertina di un numero del \"New Yorker\" del 1976 (immagine).\nMilano ha ospitato fino a qualche anno fa una delle creazioni pi\u00f9 singolari di Steinberg, la sua decorazione (graffito nero su fondo bianco) di inizio anni '60 nell'androne della Palazzina Mayer. Attualmente, dopo una sciagurata ristrutturazione, dell'opera rimangono solo le foto di Ugo Mulas (immagine).\nI suoi disegni sono stati esposti in pi\u00f9 di 80 mostre personali, e sono ora conservati in diversi musei di arte moderna in Israele, Europa e Stati Uniti. Oltre al disegno, Steinberg pratic\u00f2 una forma personalissima di scultura, realizzando maschere in vari materiali (immagine).\nNel 1984 la rivista giapponese \"Idea\" lo colloca tra i trenta designers pi\u00f9 influenti del ventesimo secolo."}
{"id": "297338", "revid": "123318024", "url": "https://it.wikipedia.org/wiki?curid=297338", "title": "Pbp (formato di file)", "text": "Il formato PBP \u00e8 un formato di file eseguibile per console Sony PSP e pu\u00f2 essere considerato alla stregua dei file.exe di Windows.\nI file.pbp sono dei veri e propri archivi, con struttura molto rigida, che contengono ulteriori file.\nStruttura dei PBP.\nUsando programmi come \"PBP Unpacker\" si pu\u00f2 analizzare la struttura del file.pbp, che contiene:\nHomebrew.\nPer poter essere eseguito, il file deve possedere la firma digitale della Sony. Tuttavia in alcuni casi \u00e8 possibile eseguire applicazioni create in casa da appassionati, le homebrew. \nI file.pbp homebrew vanno inseriti nella cartella /PSP/GAME della Memory Stick. Ad esempio, se la Memory Stick \u00e8 contrassegnata dal sistema operativo con la lettera K, il percorso sar\u00e0: K:/PSP/GAME/nomehomebrew/EBOOT.PBP.\nI file pbp homebrew possono essere eseguiti solo sulle PSP con firmware 1.00 e 1.50 o con alcuni firmware modificati come il 3.40OE e il 5.00 m33 fino all'ultimo uscito da Neur0n 6.60 ME/LME."}
{"id": "297341", "revid": "219355", "url": "https://it.wikipedia.org/wiki?curid=297341", "title": "EXAFS", "text": ""}
{"id": "297342", "revid": "219355", "url": "https://it.wikipedia.org/wiki?curid=297342", "title": "XANES", "text": ""}
{"id": "297343", "revid": "34321", "url": "https://it.wikipedia.org/wiki?curid=297343", "title": "Spettroscopia di assorbimento dei raggi X", "text": ""}
{"id": "297345", "revid": "2225", "url": "https://it.wikipedia.org/wiki?curid=297345", "title": "Larry Flynt - oltre lo scandalo", "text": ""}
{"id": "297346", "revid": "757246", "url": "https://it.wikipedia.org/wiki?curid=297346", "title": "Caratteristica tensione-corrente", "text": ""}
{"id": "297348", "revid": "1543377", "url": "https://it.wikipedia.org/wiki?curid=297348", "title": "Montecito (processore)", "text": "Lo step evolutivo pi\u00f9 atteso per i processori Itanium 2 MP per i sistemi server multiprocessore IA-64 prodotti da Intel \u00e8 stato sicuramente Montecito in quanto si tratta della prima CPU Itanium 2 dual core.\nUn processore lungamente annunciato.\nDoveva arrivare sul mercato verso la fine del 2005 dopo altri vari rinvii dovuti anche al cambio di architettura in corso di sviluppo, con diffusione in volumi nel primo trimestre del 2006. Invece il 25 ottobre 2005 Intel ha annunciato che Montecito non sarebbe arrivato prima della seconda met\u00e0 del 2006 quindi quasi un altro anno di ritardo, a causa di alcune questioni, al tempo non meglio precisate, riguardo alla qualit\u00e0 della produzione. Questi problemi hanno influenzato anche alcune caratteristiche intrinseche del progetto che si \u00e8 rivelato infine pi\u00f9 conservativo di quanto originariamente annunciato.\nCaratteristiche tecniche.\nIl cambio di architettura in corso d'opera.\nInizialmente era previsto che Montecito fosse single core, poi dopo i vari problemi incontrati da Intel con il brusco stop alla \"corsa ai GHz\" iniziata con il Pentium 4, i progettisti hanno deciso di anticipare il rilascio, in tutti i settori di mercato, di processori dual core. Si tratta di una soluzione che, soprattutto in ambito server, permette di aumentare radicalmente la potenza elaborativa senza aumentare il clock e quindi senza dover ricercare soluzioni architetturali e componenti sempre pi\u00f9 sofisticati per reggere tali frequenze. Senza contare che il calcolo parallelo, da anni presente nel settore server per mezzo dei sistemi multiprocessore, \u00e8 sicuramente il metodo pi\u00f9 efficiente, e pi\u00f9 efficace, per aumentare le prestazioni dei sistemi.\nA conferma di quanto detto, basti pensare che utilizzando il tool LINPACK per l'analisi della potenza di elaborazione in virgola mobile (floating point), un sistema a 4 processori Itanium 2 Montecito, ciascuno dei quali quindi, con architettura dual core, per un totale di 8 core fisici e 16 core logici sfruttando la tecnologia Hyper-Threading, \u00e8 stato capace di far registrare un valore di 45 GigaFLOPS, quindi 45 miliardi di operazioni in virgola mobile eseguite al secondo. Per confronto, nel 2002 un sistema a processori Itanium 2 arrivava a 11,43 GigaFLOPS e un anno pi\u00f9 tardi Intel arriv\u00f2 a 22,7 GigaFLOPS.\nIl parallelismo permetter\u00e0 agli sviluppatori di chip un incremento di velocit\u00e0 fino a 10 volte tra il 2006 e il 2008. Sempre secondo Intel, Montecito apporta un 60% in pi\u00f9 di performance rispetto ai precedenti sistemi a quattro vie; le piattaforme utilizzanti Montecito dovrebbero portare il doppio delle prestazioni, fino a tre volte la banda passante del sistema e ad oltre due e mezzo la cache implementabile on-die rispetto alla generazione corrente di processori Itanium. Ci si attende inoltre il 20% in meno nelle specifiche di alimentazione grazie alle nuove tecnologie per il risparmio dei consumi.\nProcesso produttivo.\nIl bus, che doveva arrivare a 667\u00a0MHz, come nell'ultima evoluzione del core Madison-9M, suo predecessore nella linea degli Itanium 2 MP, \u00e8 invece limitato, almeno inizialmente, a 533\u00a0MHz, per gli stessi motivi che hanno portato all'ultimo posticipo dell'uscita sul mercato.\nIl processo costruttivo \u00e8 invece quello annunciato subito ovvero, per la prima volta in questa linea di processori, a 90 nm e di tipo a Die Monolitico. Il chipset \u00e8 l'i8870, conosciuto anche come Bayshore che fornisce supporto alle memorie DDR2, PCI Express, e BUS a 667\u00a0MHz per eventuali versioni future di Montecito in grado, forse, di reggere tali frequenze.\nIl modello top di gamma avr\u00e0 una cache L3 di ben 24 MB, una quantit\u00e0 enorme mai vista su un processore, che porta il \"transistor count\" a sfiorare i 2 miliardi; la cache L2, invece \u00e8 pari a 1 MB per tutti i modelli.\nTecnologie implementate.\nPer la prima volta all'interno della gamma Itanium 2 \u00e8 stata implementata anche una tecnologia di virtualizzazione; si tratta della tecnologia Silvervale (la versione server di Vanderpool) che consiste nella capacit\u00e0 di un sistema di eseguire contemporaneamente differenti sistemi operativi. \u00c8 stata introdotta anche una tecnologia, di nome Pellston, pensata per la correzione degli errori nella cache. Tutte caratteristiche che Montecito condivider\u00e0 con il suo successore Montvale.\nLa tecnologia Foxton invece, che consente alle CPU Itanium 2 di aumentare dinamicamente la propria frequenza di lavoro del processore di 200\u00a0MHz qualora il \"thermal envelope\", cio\u00e8 l'abbinamento tra watt dissipati e temperatura di funzionamento del processore, sia ancora all'interno dei limiti fissati di default da Intel, non \u00e8 stata implementata nei primi Montecito, sebbene lungamente annunciata e \"sbandierata\" da parte di Intel. Probabilmente i problemi di resa produttiva, al momento, non consentono questo \"overclock dinamico\".\nAltre tecnologie di risparmio energetico consentono anche di ridurre il clock in modo da portare il consumo medio di un processore Itanium 2 dai 130 W di quelli basati su core Madison, a circa 100 W per quelli basati su Montecito. Il 31 gennaio 2006 Intel ha dichiarato che Montecito risulta in termini di performance per watt, 2,5 volte pi\u00f9 efficiente del predecessore Madison.\nEmulazione IA-32 solo software.\nIl 23 gennaio 2006 Intel ha dichiarato l'intenzione di rimuovere le istruzioni hardware x86 IA-32 da tutti i futuri processori della linea IA-64, a partire proprio da Montecito. L'architettura IA-64 non \u00e8 nativamente compatibile con quella IA-32 e quindi per poter eseguire software compilato per tale ambiente \u00e8 necessaria una emulazione. Finora tale emulazione era svolta in hardware attraverso circuiti dedicati che per\u00f2 ovviamente costavano in fase di produzione, oltre a non essere scalabili con l'evoluzione delle prestazioni. Avendo rimosso il supporto hardware, nasce quindi un nuovo tipo di approccio al codice a 32 bit, che verr\u00e0 eseguito sempre in emulazione, ma software.\nQuesto motore di emulazione viene chiamato da Intel IA-32 Execution Layer, e secondo il produttore pu\u00f2 apportare solo benefici in termini di costo e prestazioni all'esecuzione IA-32. La verit\u00e0 ipotizzata dagli analisti, invece, riguarda il fatto che probabilmente l'emulazione hardware si trattava di una caratteristica che non ha riscosso successo tra i consumatori e che quindi conviene rimuovere per poter limitare, almeno in parte, gli alti costi di produzione dei processori Itanium 2.\nBisogna notare che il supporto all'IA-32 Execution Layer deve essere inserito nei sistemi operativi dedicati a Itanium 2, per poter essere utilizzato. Un esempio di tali sistemi operativi \u00e8 Windows XP 64 bit Edition.\nI modelli originariamente annunciati.\nMontecito \u00e8 anche il primo Itanium 2 ad adottare l'ormai famoso Processor number, gi\u00e0 usato da Intel per tutti gli altri settori di processori da pi\u00f9 di 2 anni. I modelli che erano previsti al lancio e annunciati da Intel ai primi di ottobre 2005 erano i seguenti:\nIl modello 9018 sarebbe stato una versione a basso voltaggio:\nMentre il modello 9010 invece, era stato annunciato come single core:\nSuccessivamente, probabilmente nel primo trimestre 2007, sarebbero dovuti arrivare i seguenti modelli:\nAnche il modello 9011, come il predecessore 9010 invece, avrebbe dovuto essere single core:\nI modelli attesi sul mercato.\nDopo gli ultimi ritardi annunciati a ottobre 2005, era difficile prevedere quali dei modelli sopra citati avrebbero effettivamente raggiunto il mercato, e certamente le specifiche delle prime versioni di Montecito sarebbero dovute essere pi\u00f9 conservative di quanto originariamente annunciato con la possibilit\u00e0, forse, di implementare le caratteristiche previste in un secondo tempo qualora il processo produttivo e le piccole revisioni del core lo consentissero.\nGli ultimi aggiornamenti sui modelli attesi sul mercato, sono stati forniti da Intel il 3 aprile 2006 con presentazione al pubblico nel corso del secondo trimestre dell'anno, ed erano i seguenti:\nCome si nota chiaramente, le ultime CPU annunciate presentano diverse differenze rispetto a quelle previste nel corso del 2005. Esse adottano tutte la stessa frequenza fatta eccezione per il modello 9020, con l'unica differenza architetturale rappresentata, tra i vari modelli, dal quantitativo di cache L3 integrato. Da notare inoltre come la frequenza massima \u00e8 stata posta 1,6\u00a0GHz e non 1,8\u00a0GHz; questa \u00e8 la conseguenza della esclusione della tecnologia Foxton da Montecito, almeno nei primi modelli.\nNell'ultimo aggiornamento Intel non ha parlato n\u00e9 della versione 9018 a basso voltaggio, n\u00e9 delle possibili evoluzioni future. Non \u00e8 quindi chiaro se poi tali modelli arriveranno effettivamente sul mercato oppure no. Sembra invece che in un secondo tempo i modelli 9010, 9020 e 9040 passeranno al BUS a 667\u00a0MHz.\nPrezzi delle varie versioni di Montecito.\nA luglio 2006 i modelli annunciati il 3 aprile sono poi stati effettivamente presentati al pubblico. Di seguito i prezzi al lancio dei vari modelli a cui si aggiunge anche l'inedito modello 9015.\nProgetti derivati.\nDal design di Montecito verr\u00e0 ricavato anche Millington, pensata per andare a sostituire Fanwood nei sistemi DP a 2 vie.\nModelli arrivati sul mercato.\nLa tabella seguente mostra i modelli di Itanium 2, basati su core Montecito, arrivati sul mercato. Molti di questi condividono caratteristiche comuni pur essendo basati su core diversi; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante \u00e8 un estratto di quella completa contenuta nella pagina dell'Itanium 2.\"\nIl successore.\nIl successore di Montecito sar\u00e0 Montvale un'altra CPU dual core ma costruita a 65 nm. Le altre novit\u00e0 architetturali non sono ancora del tutto note ma si pensa che non dovrebbero differire in maniera radicale da quelle di Montecito."}
{"id": "297349", "revid": "123852826", "url": "https://it.wikipedia.org/wiki?curid=297349", "title": "Sirtaki", "text": "Il sirtaki () \u00e8 una danza popolare d'origine greca. Al contrario di ci\u00f2 che \u00e8 comunemente pensato, non si tratta di un'autentica danza tradizionale, bens\u00ec d'una creazione originale del compositore Mik\u012bs Theod\u014drak\u012bs, che la compose appositamente per il film \"Zorba il greco\" di Michael Cacoyannis nel 1964, integrando e rielaborando due versioni, una normale e un'altra pi\u00f9 lenta, della danza tradizionale greca hasapiko (in greco: \u03c7\u03b1\u03c3\u03ac\u03c0\u03b9\u03ba\u03bf\u03c2). Questo ballo, cos\u00ec come la sua musica, viene perci\u00f2 anche chiamato danza di Zorba. \nNonostante la sua nascita tutto sommato recente, \u00e8 divenuto nondimeno una delle attrazioni culturali maggiori della Grecia, venendo adottata spesso e volentieri dai ristoranti greci di tutto il mondo come se si trattasse d'una componente autentica della cultura greca; il suo brano musicale d'accompagnamento raggiunse la prima posizione in classifica per quattro settimane nel 1965 in Italia ed in Austria, la quarta in Norvegia, la sesta in Olanda e la settima in Germania.\nLa sua etimologia \u00e8 rintracciabile nel termine greco \"syrtos\", dietro cui sono tradizionalmente raggruppate tutte le danze popolari che prevedano azioni di \"mescolamento\" dei partecipanti, in opposizione al \"pidiktos\", che indica invece le danze saltellanti, sebbene lo stesso sirtaki consti sia d'elementi \"syrtos\", nelle parti pi\u00f9 lente, sia di \"pidiktos\", negli elementi pi\u00f9 rapidi.\nCaratteristica principale della danza e della musica d'accompagnamento \u00e8 il fatto che il ritmo, da principio lento e sincopato, vada via via accelerando.\nCoreografia e metrica.\nIl sirtaki si balla in formazione lineare o a cerchio con le mani sulle spalle del vicino. La formazione in linea \u00e8 ritenuta pi\u00f9 tradizionale.\nIl metro \u00e8 di 4/4, con andamento crescente, e spesso la battuta viene modificata in 2/4 nelle parti pi\u00f9 veloci. Conseguentemente, la danza inizia con movimenti pi\u00f9 lenti e armoniosi, con passi che non si distaccano molto dal suolo ma che si trasformano gradualmente in azioni pi\u00f9 veloci, spesso anche salti e balzi."}
{"id": "297352", "revid": "6923", "url": "https://it.wikipedia.org/wiki?curid=297352", "title": "Codice binario", "text": "In informatica e discipline affini, l'espressione codice binario si riferisce, in generale, a notazioni che utilizzano simboli binari o bit. Un bit pu\u00f2 assumere due soli valori ( 0-1).Pu\u00f2 avere numerosi significati specifici:"}
{"id": "297370", "revid": "615138", "url": "https://it.wikipedia.org/wiki?curid=297370", "title": "Lucio Battisti, la batteria, il contrabbasso, eccetera", "text": "Lucio Battisti, la batteria, il contrabbasso, eccetera \u00e8 il decimo album discografico di Lucio Battisti, pubblicato nel febbraio del 1976 dall'etichetta discografica Numero Uno. Da esso venne estratto il singolo \"Ancora tu/Dove arriva quel cespuglio\".\nIl disco \u00e8 uno dei capolavori pi\u00f9 importanti e originali dell\u2019autore.\nIl disco.\nIl lavoro preliminare con i componenti de Il Volo non venne giudicato soddisfacente da Mogol e da Lucio Battisti, e cos\u00ec venne organizzata una nuova formazione con l'aiuto di Claudio Pascoli, mantenendo per\u00f2 l'incisione originale del brano \"Io ti venderei\".\nTra i brani viene inserita anche una cover di \"La compagnia\", una canzone del 1969 con testo di Mogol e musica di Carlo Donida, originariamente interpretata da Marisa Sannia. Si tratta della terza e ultima volta in cui Battisti registra e pubblica una canzone di cui non \u00e8 autore; le precedenti sono \"Prigioniero del mondo\", del 1968, anch'essa scritta da Mogol e Donida, e \"Adesso s\u00ec\" scritta e incisa inizialmente da Sergio Endrigo.\nSuccesso.\n\"Lucio Battisti, la batteria, il contrabbasso, eccetera\" fu il terzo album pi\u00f9 venduto in Italia nel 1976, raggiungendo come picco nella classifica settimanale il primo posto, per un totale di sedici settimane consecutive al primo posto in classifica.\nIl singolo estratto dall'album, \"Ancora tu/Dove arriva quel cespuglio\", fu il pi\u00f9 venduto dell'anno in Italia.\nSessione fotografica e videoclip.\nL'immagine di copertina fu realizzata dal fotografo Cesare Montalbetti, che di questa sessione fotografica ha ricordato:\nTracce.\nTutti i brani sono di Mogol-Battisti, tranne dove indicato."}
{"id": "297371", "revid": "729019", "url": "https://it.wikipedia.org/wiki?curid=297371", "title": "Predrag Mijatovi\u0107", "text": "Da giocatore ha vinto 8 titoli con i club, comprese una Champions League e una Coppa Intercontinentale nel 1998 con il . A livello individuale, \u00e8 giunto secondo nella graduatoria del Pallone d'oro nel 1997.\nDal 2006 al 2009 ha ricoperto la carica di direttore sportivo del Real Madrid.\nCaratteristiche tecniche.\nEra un attaccante dotato di ottimo fiuto del gol, esaltandosi nelle partite decisive.\nCarriera.\nGiocatore.\nClub.\nMijatovi\u0107 crebbe nel vivaio del Partizan Belgrado, che lo mand\u00f2 a fare esperienza nel Budu\u0107nost Podgorica per due anni, dal 1987 al 1989. Dal 1989 al 1993 milit\u00f2 nel Partizan, con cui vinse due campionati jugoslavi (1992 e 1993) e due Coppe di Jugoslavia (1989 e 1992).\nTrasferitosi in Spagna, vest\u00ec per tre anni la maglia del Valencia (dal 1993 al 1996) e per altri tre quella del Real Madrid (dal 1996 al 1999). La stagione 1995-1996 con il Valencia fu particolarmente felice: con 28 gol in 40 partite di campionato si afferm\u00f2 come uno dei giocatori pi\u00f9 ambiti nel palcoscenico iberico e internazionale. Fu acquistato dal Real Madrid, con cui si aggiudic\u00f2 la Primera Divisi\u00f3n e la Supercopa de Espa\u00f1a nel 1997 (arrivando al secondo posto nella classifica del Pallone d'oro dello stesso anno) e il \"double\" Coppa dei Campioni-Coppa Intercontinentale nel 1998. Un suo gol decise le sorti della finale della UEFA Champions League 1997-1998 tra Real Madrid e Juventus, partita terminata 1-0 per i Blancos, che ritornarono dopo pi\u00f9 di trent'anni anni a vincere il massimo trofeo europeo.\nNel 1999 approd\u00f2 in Serie A, in Italia, dove disput\u00f2 tre campionati con la Fiorentina, che lo pag\u00f2 17 miliardi di lire. La sua parentesi viola si chiuder\u00e0 con appena 4 gol all'attivo, ma gli porter\u00e0 in dote una Coppa Italia (2000-2001) da aggiungere al suo palmar\u00e8s. Segnato da alcuni infortuni, a 33 anni si trasfer\u00ec al Levante, in Segunda Divisi\u00f3n, dove chiuse la carriera dopo due anni.\nNazionale.\nMilit\u00f2 nella Nazionale jugoslava fin dalle giovanili, con cui vinse un campionato del mondo Under-20 nel 1987. Nel 1989 pass\u00f2 nella Nazionale maggiore, di cui fece parte fino al 2003. In Nazionale (prima quella jugoslava, poi quella serbomontenegrina) fu titolare pressoch\u00e9 fisso. Collezion\u00f2 73 presenze segnando 28 gol. Partecip\u00f2 alla Coppa del Mondo 1998 e al . In entrambe le occasioni la Jugoslavia, superata la fase a gironi, fu eliminata dai nella prima partita della seconda fase: nel 1998 per 2-1, nel 2000 per 6-1.\nDirigente sportivo.\nDal 2 luglio 2006 al 20 maggio 2009 ha ricoperto la carica di direttore sportivo del ."}
{"id": "297372", "revid": "729019", "url": "https://it.wikipedia.org/wiki?curid=297372", "title": "Tubulo renale", "text": "Il tubulo renale rappresenta la parte pi\u00f9 estesa del nefrone, l'unit\u00e0 funzionale del rene. Esso ha la funzione di modificare, tramite processi di riassorbimento e secrezione, la composizione dell'ultrafiltrato prodotto dal glomerulo, fino ad ottenere l'urina.\nIl tubulo renale ha una lunghezza complessiva di circa 30-40 mm (maggiore nei nefroni iuxtamidollari, minore nei nefroni corticali). L'estremit\u00e0 iniziale del tubulo, a fondo cieco, forma un calice a doppia parete che circonda il glomerulo e corrisponde alla capsula di Bowman. Il tubulo vero e proprio ha inizio in corrispondenza del polo urinifero del glomerulo, situato dal lato opposto al polo vascolare; a tale livello, infatti, il foglietto parietale (esterno) della capsula continua con la parete del tubulo. In questo modo l'ultrafiltrato raccoltosi nello spazio capsulare passa nel tubulo renale.\nIl tubulo renale si pu\u00f2 suddividere in tre porzioni, differenti per struttura e funzione:\nAnatomia.\nTubulo prossimale (di primo ordine).\nIl tubulo prossimale, della lunghezza di circa 14 mm, inizia dal polo urinifero con un restringimento, o colletto, seguito da un tratto tortuoso che prende il nome di segmento contorto o convoluto. Esso riceve l'ultrafiltrato proveniente dallo spazio urinario della capsula di Bowman.\nA seconda dell'ordine di grandezza di come lo si esamina, \u00e8 possibile distinguere le seguenti porzioni:\nAnatomia microscopica.\nLa parete del tubulo prossimale \u00e8 costituita da cellule a forma di piramide tronca, con la base rivolta verso l'esterno e l'apice che volge verso il lume. Alcuni autori le descrivono come cuboidali. A seconda del preparato fissato e in caso di abbondante filtrato glomerulare si pu\u00f2 osservare una parete pi\u00f9 sottile e un lume pi\u00f9 ampio.\nNei comuni preparati in ematossilina-eosina, le cellule del tubulo hanno limiti non distinte citoplasma intensamente acidofilo, a causa della presenza di mitocondri;\nIn preparati con il PAS \u00e8 possibile individuare nell'estremit\u00e0 apicale un evidente orlo a spazzola.\nIn preparati al microscopio elettronico, \u00e8 possibile individuare, alla base delle cellule, una struttura bacillare, dovuta alla presenza di mitocondri a forma di bastoncino.\nDopo colorazione vitale, le cellule evidenziano granuli della sostanza iniettata, segno del fatto che il glomerulo ha assorbito il colorante iniettato. Questo introduce le specializzazioni che hanno adottato queste cellule, per meglio svolgere la loro funzione di assorbimento e trasporto di fluidi. Esse infatti dimostrano le seguenti caratteristiche:\nIn preparati istologici ben effettuati, le stirature basali e l'orletto a spazzola aiutano a distinguere le cellule del tubulo prossimale da quelle degli altri tubuli.\nSegue una porzione rettilinea, che decorre lungo il raggio midollare\nAnsa di Henle.\nEssa ha la forma di una U ed \u00e8 composta da un braccio discendente, un'ansa e un braccio ascendente. La lunghezza dell'ansa \u00e8 variabile, essendo molto maggiore nei nefroni iuxtamidollari, dove raggiunge l'apice delle piramidi, e minore nei nefroni corticali. Venne scoperta dall'anatomista tedesco Friedrich Gustav Jakob Henle e la sua funzione \u00e8 quella di creare un gradiente di concentrazione nella midollare del rene.\nSegmento sottile.\nAl microscoprio ottico, \u00e8 possibile distinguere almeno due tipologie di segmento sottile, uno con un epitelio \"pi\u00f9 squamoso\" dell'altro.\nAl microscopio elettronico, invece \u00e8 possibile distinguere quattro tipi di cellule epiteliali nei segmenti sottili:\nTubulo distale.\nIl tubulo distale, ultimo tratto del nefrone, ha una lunghezza di circa 13-14 mm e inizia con un segmento rettilineo che rappresenta la prosecuzione del braccio ascendente dell'ansa. Il segmento rettilineo passa tra l'arteriola afferente e quella efferente del glomerulo; nel punto di attraversamento la struttura del tubulo si modifica a formare la macula densa. Il tubulo distale termina quindi con un segmento contorto o convoluto, connesso, mediante un piccolo tratto reuniente, con un dotto collettore.\nTubulo retto distale (braccio ascendente spesso).\nCome detto precedentemente, \u00e8 parte dell'ansa ascendente dell'ansa di Henle ed \u00e8 compresa nello spessore della midollare e della corticale (quivi \u00e8 presente nei raggi midollari). In analogia al braccio sottile ascendente, trasporta ioni dal lume all'interstizio.\nLa parete comprende grandi cellule isoprismatiche, che si colorano debolmente con l'eosina, a causa della presenza di mitocondri (presenti anche nelle pieghe basali). I margini laterali non sono ben distinguibili, anche se numerose sono le pliche basolaterali. Il nucleo \u00e8 apicale e causa un \"rigonfiamento\" della cellula nel lume. I microvilli sono presente, sebbene siano minori in quantit\u00e0 e sviluppo rispetto a quelli del tubulo retto prossimale.\nTubulo convoluto distale.\n\u00c8 localizzato nel labirinto corticale, ed \u00e8 1/3 in lunghezza (circa 5nm) lungo rispetto al tubulo convoluto prossimale.\nInizia in prossimit\u00e0 della macula densa fino al dotto reuniente.\nLe cellule sono simili a quelle del tubulo retto distale, ma sono pi\u00f9 alte e non hanno un orletto a spazzola ben sviluppato.\nFisiologia.\nIl tubulo renale \u00e8 responsabile del riassorbimento selettivo del filtrato glomerulare e della secrezione tubulare. Alcune sostanze, come il glucosio e gli amminoacidi, vengono filtrate a livello del glomerulo renale, ma vengono poi completamente riassorbite a livello del tubulo renale, altre sono riassorbite solo parzialmente, altre ancora, invece, come la creatinina, viene riassorbita in minime quantit\u00e0 e quindi escreta in grandi quantit\u00e0. Il tubulo renale regola l'escrezione di ciascun soluto quasi indipendentemente da quella di un altro attraverso sia il trasporto passivo (diffusione) sia il trasporto attivo (mediato da proteine di membrana). Dopo essere passato attraverso di esso il filtrato glomerulare viene modificato trasformandosi in urina. In media un uomo forma 1.400-1.500 mL di urina al giorno. Ogni giorno il tubulo renale riassorbe mediamente 25.000 mEq di sodio e 179 L d'acqua.\nIl riassorbimento di ciascuna sostanza prevede varie fasi. Inizialmente la sostanza deve passare attraverso la membrana e il citoplasma delle cellule epiteliali del tubulo renale (via transcellulare) oppure attraverso gli spazi intercellulari (via paracellulare) sino al liquido interstiziale e poi da questo attraverso l'endotelio nei capillari peritubulari per ultrafiltrazione, generata dalle forze idrostatiche e colloido-osmotiche presenti tra il liquido interstiziale e i capillari peritubulari.\nLa velocit\u00e0 con cui ciascuna sostanza viene filtrata \u00e8 definita carico filtrato (FL, \"filtered load\") e corrisponde al prodotto della velocit\u00e0 di filtrazione glomerulare (VFG) per la concentrazione plasmatica (PC, \"plasma concentration\") della data sostanza\nformula_1\nIl riassorbimento tubulare permette di recuperare il 99% dell'acqua filtrata dal glomerulo e gran parte dei soluti. La velocit\u00e0 di riassorbimento media \u00e8 di 124 mL/min, di solo 1 mL/min inferiore rispetto alla velocit\u00e0 di filtrazione glomerulare. In generale il riassorbimento attraverso i capillari peritubulari \u00e8 definito al prodotto tra la forza netta di riassorbimento e il coefficiente di filtrazione del capillare. La forza netta di riassorbimento \u00e8 la somma delle forze idrostatiche e colloido-osmotiche agenti a cavallo tra il capillare peritubulare e l'intestizio renale. La pressione idrostatica nei capillari peritubulari \u00e8 di 13 mmHg, la pressione idrostatica del liquido intestiziale che vi si oppone \u00e8 di 6 mmHg, la pressione colloido-osmotica plasmatica \u00e8 di 32 mmHg, mentre quella dell'intestizio di 15 mmHg. Esiste quindi una differenza di 7 mmHg tra le forze idrostatiche e di 17 mmHg tra quelle colloido-osmotiche, per un totale di 10 mmHg di forza netta di riassorbimento diretta dall'intestizio all'interno dei capillari peritubulari, una forza uguale ma in direzione opposta rispetto alla forza netta di filtrazione a livello del glomerulo renale. Il coefficiente di filtrazione dei capillari peritubulari (Kf) \u00e8 di 12,4 mL/min/mmHg.\nTubulo prossimale.\nIl tubulo prossimale \u00e8 un tratto ad alta capacit\u00e0 di riassorbimento del tubulo renale. \u00c8 costituito da cellule ricche di mitocondri, provviste di un esteso orletto a spazzola sul lato apicale della membrana plasmatica e di spazi intercellulari a livello della porzione baso-laterale della membrana che estendono la superficie disponibile per il trasporto delle varie sostanze.\nHa inizio in corrispondenza del polo urinifero (tubulare) del corpuscolo renale.\nIl tubulo prossimale \u00e8 rivestito da epitelio cilindrico semplice con orletto striato (che aumenta la superficie di assorbimento).\nLa funzione di questa struttura \u00e8 il riassorbimento di acqua, ioni e nutrienti organici, dovuta alle cellule epiteliali.\nQuando questi soluti sono stati \"eliminati\" la forza osmotica spinge l'acqua attraverso la parete del TCP e nel circostante fluido interstiziale o \"fluido peritubulare\".\nLe sostanze che normalmente vengono assorbite sono sodio, calcio, magnesio, bicarbonato, fosfati e solfati.\nSull'orletto a spazzola sono presenti diversi co-trasportatori, per esempio il cotrasportatore (simporto) Na+/glucosio e il Na+/amminoacidi, queste due sostanze vengono quasi completamente riassorbite a livello di questo tratto del tubulo renale, in particolare nella prima porzione del tubulo prossimale e in minor misura nella seconda. Il sodio che non viene riassorbito con i cotrasportatori viene assorbito da scambiatori (antiporto) Na+/H+ e da simporti Na+/HCO3-, che permettono alle cellule del tubulo di ottenere sodio e bicarbonato e secernere nel lume idrogenioni. Una volta nel lume H+ si combina con il bicarbonato (HCO3-) per formare acido carbonico (H2CO3) che a sua volta si dissocia in acqua e anidride carbonica (H2O + CO2).\nCi\u00f2 che per\u00f2 permette al Na+ di essere riassorbito nel tubulo prossimale \u00e8 l'azione della Na+/K+ ATPasi presente a livello della membrana basolaterale delle cellule del tubulo. Questa pompa ionica secerne ioni Na+ nel liquido interstiziale e porta ioni K+ all'interno del citoplasma delle cellule tubulari, in questo modo la concentrazione di Na+ all'interno della cellula rimane bassa e il trasporto del Na+ dal lume tubulare al citoplasma delle cellule \u00e8 quindi favorito dal gradiente di concentrazione. Nella seconda parte del tubulo prossimare il sodio diffonde attraverso le giunzioni serrate tra le cellule tubulari seguendo il gradiente del cloro, da cui \u00e8 attratto data la carica opposta; la concentrazione del cloro infatti aumenta procedendo lungo il tubulo prossimale e ci\u00f2 ne permette la diffusione del liquido interstiziale. In alternativa, il cloro pu\u00f2 anche diffondere per via transcellulare.\nL'acqua diffonde per osmosi attraverso il tubulo prossimale data l'elevata permeabilit\u00e0. Ci\u00f2 rende ragione del fatto che malgrado una quota consistente (circa il 65% del carico filtrato) di Na+ venga riassorbita nel tubulo prossimale, la sua concentrazione resta pressoch\u00e9 costante lungo tutta la sua lunghezza. In questo tratto vengono assorbiti anche ioni fosfato e lattato. L'urea viene filtrata per il 50%. In generale l'osmolalit\u00e0 resta pressoch\u00e9 costante. I capillari peritubulari secernono nel lume del tubulo sostanze di scarto o tossiche come sali biliari, catecolamine, farmaci, tossine e altri prodotti del metabolismo cellulare.\nAnsa di Henle.\nL'ansa di Henle \u00e8 costituita da un segmento discendente sottile e da un segmento ascendente spesso. Il segmento sottile \u00e8 costituito da cellule epiteliali piatte, con scarso citoplasma, un orletto a spazzola sul lato luminale poco sviluppato e pochi mitocondri che denotano una bassa attivit\u00e0 metabolica a differenza delle cellule del tubulo prossimale. Il segmento discendente sottile \u00e8 molto permeabile all'acqua (ne viene riassorbita il 20% del carico filtrato) ma poco permeabile a tutti gli altri soluti che vengono assorbiti per diffusione. Il segmento spesso dell'ansa di Henle \u00e8 costituito da cellule pi\u00f9 grandi, di forma cubica e ad elevata attivit\u00e0 metabolica, pressoch\u00e9 impermeabili all'acqua, riassorbono invece discrete quantit\u00e0 (25% del carico filtrato) di sodio, cloro e potassio ma anche calcio, magnesio che diffondono per via paracellulare poich\u00e9 il simporto Na+/2Cl-/K+ determina un lieve rientro di ioni K+ nel lume tubulare, sufficiente a determinare un eccesso di cariche positive.\nIl segmento discendente sottile dell'ansa di Henle \u00e8 permeabile all'acqua, ma assorbe ioni in quantit\u00e0 decisamente inferiore rispetto al segmento ascendente spesso. Anche qui il riassorbimento degli ioni dipende dalla presenza della sodio-potassio-ATPasi sulla membrana basolaterale delle cellule; l'attivit\u00e0 della pompa ionica mantiene bassa la concentrazione intracellulare di sodio nel tratto ascendente spesso, favorendone cos\u00ec il riassorbimento dal liquido tubulare. Il riassorbimento del sodio in questa sede avviene con un meccanismo di simporto Na+/2Cl-/K+ (NKCC) e di antiporto Na+/H+, la forza motrice \u00e8 generata dal gradiente di sodio. Poich\u00e9 l'intero tratto ascendente dell'ansa \u00e8 impermeabile all'acqua, in questo tratto si riduce l'osmolarit\u00e0 del liquido tubulare. Alcuni diuretici, come la furosemide, detti appunto diuretici dell'ansa, agiscono nel tratto ascendente spesso inibendo il simporto sodio-cloro-potassio e quindi il riassorbimento del cloruro di sodio; la conseguenza \u00e8 un'aumentata escrezione urinaria di questo sale, oltre che di potassio e di calcio (ione positivo il cui riassorbimento \u00e8 legato all'elettropositivit\u00e0 del liquido tubulare).\nTubulo distale e tubulo collettore corticale.\nLa prima porzione del tubulo distale, detto segmento di diluizione, ha funzioni simili a quelle del segmento ascendente spesso dell'ansa di Henle, cio\u00e8 riassorbe ioni (5% del carico filtrato di cloruro di sodio tramite il simporto Na+/Cl-) ma \u00e8 impermeabile ad acqua e urea. A questo livello agisce anche la Na+/K+ ATPasi, che riassorbe potassio e trasporta sodio fuori dalla cellula nel liquido interstiziale attraverso le membrane basolaterali. Il trasporto di sodio e cloro pu\u00f2 qui essere bloccato dai diuretici tiazidici.\nIl secondo tratto del tubulo distale, detto segmento convoluto, ha caratteristiche di riassorbimento simili a quelle del tubulo collettore corticale ed \u00e8 costituito da due tipi di cellule: le cellule principali e le cellule intercalate. Le cellule principali riassorbono acqua e sodio e secernono potassio. Il riassorbimento del sodio avviene per il gradiente di concentrazione favorevole determinato dalla Na+/K+ ATPasi, come gi\u00e0 spiegato per altre porzioni del tubulo renale, mentre la secrezione di potassio dipende dalla sua captazione da parte di questa stessa pompa e poi dalla sua diffusione del lume tubulare seguendo il suo gradiente di concentrazione. Sulle cellule principali agiscono i diuretici risparmiatori di potassio come lo spironolattone, un antagonista dell'aldosterone o l'amiloride, un bloccante dei canali del Na+. L'aldosterone agisce a livello del tubulo distale incrementando il riassorbimento di sodio e la secrezione di ioni potassio.\nLe cellule intercalate riassorbono potassio e secernono ioni idrogeno. La secrezione di ioni idrogeno, derivante dall'azione dell'anidrasi carbonica, avviene per trasporto attivo mediante una H+ ATPasi ed \u00e8 determinante per la regolazione del pH delle urine. Per ciascun ione idrogeno secreto viene riassorbito uno ione bicarbonato dalla membrana basolaterale delle cellule del tubulo.\nIl tubulo distale \u00e8 sede di un processo di riassorbimento facoltativo di acqua mediato dai livelli dell'ormone antidiuretico (ADH). In presenza dell'ormone, prodotto dall'ipotalamo, immagazzinato e rilasciato dalla neuroipofisi, \u00e8 stimolata la produzione di proteine dette acquaporine, con funzione di canali proteici transmembrana che rendono possibile il riassorbimento di acqua, determinando, in conclusione, una ridotta escrezione di acqua con le urine.\nInsieme al tubulo collettore corticale il tubulo distale riassorbe circa il 7% del sodio filtrato, assieme a quantit\u00e0 variabili di acqua, e secerne ioni potassio e idrogeno.\nTubulo collettore midollare.\nIl tubulo collettore midollare \u00e8 costituito da grosse cellule cuboidi prive di orletto a spazzola e povere di mitocondri. Questa porzione del tubulo collettore riassorbe il 10% del carico filtrato di acqua e sodio e riversa il suo filtrato, ormai definibile urina, nel dotto collettore. Come per il tubulo collettore corticale, il riassorbimento di acqua in questo tratto \u00e8 proporzionale ai livelli di ormone antidiuretico e qui avviene un'ulteriore secrezione di ioni idrogeno nel lume del tubulo che contribuisce a regolare il pH dell'urina, differentemente da esso, per\u00f2, \u00e8 permeabile all'urea, che viene in parte riassorbita. Vi \u00e8 un piccolo riassorbimento anche di Na+, Cl- e HCO3-.\nRegolazione del riassorbimento tubulare.\nIl riassorbimento tubulare viene regolato in base alla velocit\u00e0 di filtrazione glomerulare attraverso un processo noto come bilancio (o equilibrio) glomerulo-tubulare. Il suo scopo \u00e8 principalmente quello di aumentare la velocit\u00e0 di riassorbimento ad un grado tale da controbilanciare efficacemente la VFG, evitando cos\u00ec enormi aumenti dell'escrezione renale. I meccanismi responsabili di questo fenomeno sono indipendenti dal controllo ormonale e sono dovuti a modificazioni di forze fisiche che agiscono a cavallo del tubulo e dell'intestizio renale.\nQuesto meccanismo avviene di concerto al feedback tubuloglomerulare in risposta a diminuzioni della VFG.\nIl bilancio glomerulo-tubulare.\nLe forze pressorie dei capillari peritubulari giocano un ruolo importante nel meccanismo detto \"bilancio glomerulo-tubulare\" (detto anche \"feedback glomerulotubulare\", da non confondere con il feedback tubuloglomerulare), che permette l'omeostasi del volume extracellulare di acqua e soluti. L'equilibrio glomerulo-tubulare \u00e8 in grado di attenuare le variazioni della VFG e del carico filtrato di soluti organici ed elettroliti, causate ad esempio da modificazioni della postura o delle condizioni emodinamiche locali del parenchima renale, che porterebbero a variazioni dell'escrezione renale.\nIn questo modo, l'entit\u00e0 dei soluti e del volume di acqua riassorbiti diventa direttamente proporzionale al carico filtrato, pertanto la \"frazione di riassorbimento\" rimane costante, indipendente dalla VFG. Il rapporto tra acqua e sodio riassorbiti nel tubulo prossimale e quelli filtrati dal glomerulo viene quindi attivamente mantenuto sul valore costante di circa due terzi (67%).\nIl riassorbimento di acqua nel tubulo prossimale si basa essenzialmente sulla pressione idrostatica e sulla pressione colloido-osmotica dei capillari peritubulari; nel meccanismo dell'equilibrio glomerulo-tubulare interviene anche l'entit\u00e0 del carico filtrato di glucosio e di altri soluti."}
{"id": "297377", "revid": "1154737", "url": "https://it.wikipedia.org/wiki?curid=297377", "title": "Viticcio", "text": "In botanica i viticci o cirri, nelle piante rampicanti angiosperme, sono organi di attacco o sostegno; si tratta di grappoli o di infiorescenze modificate che permettono alla pianta di aggrapparsi nelle altre piante o a sostegni vari. \nCaratteristiche.\nI viticci possono prendere origine dalla metamorfosi del fusto (come ad esempio nella vite, oppure delle foglie (come nelle leguminose) o ancora della radice (\u00e8 il caso delle orchidacee). Sono caratteristici di piante con il fusto gracile, che non si possono mantenere in posizione eretta. Nel pisello solo le foglioline terminali si modificano per diventare cirri, i quali non sono fusti, bens\u00ec foglie modificate. In altre piante come la Cicerchia bastarda l'intera foglia si modifica per diventare un viticcio mentre le stipole si allargano e si occupano della fotosintesi. Talvolta i viticci possono formare piccoli fiori, come nel luppolo.\nStudi.\nIl primo completo studio sui viticci si deve alla monografia di Charles Darwin intitolata \"On the Movements and Habits of Climbing Plants\", pubblicata nel 1865."}
{"id": "297380", "revid": "297059", "url": "https://it.wikipedia.org/wiki?curid=297380", "title": "Giunta", "text": "Giunta \u00e8 usato per indicare un organo collegiale ristretto, solitamente con funzioni consultive, esecutive o deliberative.\nEtimologia.\nIl termine (\"zonta\" in veneto) era gi\u00e0 utilizzato nella Repubblica di Venezia per indicare i senatori che si aggiungevano (donde il nome) ai 60 eletti dal Maggior Consiglio; erano eletti annualmente dagli altri senatori e l'elezione ratificata dal Maggior Consiglio.\nNei paesi di lingua spagnola il termine \"junta\" \u00e8 sempre stato largamente utilizzato; tuttora, ad esempio, \u00e8 detto \"junta de gobierno\" l'organo collegiale di governo di varie organizzazioni, pubbliche o private. Tale denominazione era utilizzata anche per indicare gli organi di governo sorti in America Latina all'incirca tra il 1810 e il 1830, come primo passo verso l'indipendenza dalla Spagna.\nLa giunta militare.\nIl termine \u00e8 utilizzato per indicare l'organo di vertice dello Stato nelle dittature militari, con funzioni di indirizzo politico e legislative, nel quale siedono esponenti delle forze armate; la presenza di siffatti organi distingue questi regimi dalle dittature di tipo carismatico, dove i poteri sono concentrati nelle mani di un leader. Va peraltro notato che la denominazione, derivata da quella adottata nei regimi latinoamericani (\"junta\"), seppur largamente utilizzata nel linguaggio giornalistico, non sempre coincide con quella ufficiale (specie fuori dall'area latinoamericana si usano varie denominazioni: \"consiglio supremo militare\", \"consiglio della rivoluzione\" ecc.)\nDi solito la giunta \u00e8 composta dagli ufficiali di vertice di ciascuna forza armata, ma in alcuni casi siedono in essa ufficiali di minor rango: questo accade quando i vertici delle forze armate erano rimasti leali al governo rovesciato dal colpo di Stato, che \u00e8 stato quindi condotto da loro subordinati (dando luogo al cosiddetto \"regime dei colonnelli\"). Spesso il presidente della giunta ricopre anche l'ufficio di capo dello stato (adottando il titolo di presidente della repubblica o simili).\nNel mondo.\nItalia.\nNell'ordinamento giuridico italiano il termine \u00e8 usato in particolare per indicare:\nRepubblica di San Marino.\nNell'ordinamento di San Marino le \"giunte di castello\" sono gli organi elettivi che reggono i castelli svolgendo funzioni corrispondenti a quelle delle giunte e dei consigli comunali in Italia. Sono presiedute dal \"Capitano di Castello\".\nLe giunte sono elette dai residenti e sono composte da nove membri nei castelli con popolazione superiore a duemila abitanti, da sette membri negli altri; durano in carica cinque anni."}
{"id": "297387", "revid": "326822", "url": "https://it.wikipedia.org/wiki?curid=297387", "title": "Yoroiden Samurai Troopers", "text": ""}
{"id": "297388", "revid": "599013", "url": "https://it.wikipedia.org/wiki?curid=297388", "title": "Battaglia", "text": "Battaglia (termine derivato dalla lingua latina \"battualia\" ovvero \"scherma di gladiatori e di soldati\"), nel lessico militare, indica un combattimento fra due o pi\u00f9 parti organizzate militarmente che cercano di avere ragione l'una delle altre durante una guerra all'interno di una campagna militare ed \u00e8 un mezzo per sviluppare una pi\u00f9 vasta strategia militare, il significato del termine \u00e8 stato traslato anche come uno scontro verbale o filosofico, dovuto ad ideologie opposte. Il luogo ove essa si svolga \u00e8 denominato \"campo di battaglia\".\nStoria.\nNel medioevo, il termine battaglia venne utilizzato per indicare un reparto di armati, definizione che col passare del tempo si trasform\u00f2 in battaglione. \nIn campo europeo gi\u00e0 Raimondo Montecuccoli e successivamente Carl von Clausewitz sostenevano che per raggiungere scopi strategici \u00e8 essenziale l'impiego di battaglie.\nClassificazione delle battaglie.\nLe battaglie possono essere classificate secondo il mezzo con cui vengono condotte\nAltrimenti le battaglie possono essere classificate secondo le condizioni operative in cui avvengono\nAltri significati ed utilizzi.\nNell'ambito delle traslazioni di significato si individuano:"}
{"id": "297394", "revid": "46291", "url": "https://it.wikipedia.org/wiki?curid=297394", "title": "Corypha", "text": "Corypha \u00e8 un genere di piante appartenente alla famiglia delle Arecacee (palme). \u00c8 l'unico genere della trib\u00f9 Corypheae.\nDistribuzione e habitat.\nComprende specie native di India, Malaysia, Indonesia, e Australia settentrionale.\nTassonomia.\nComprende le seguenti specie:"}
{"id": "297398", "revid": "1924342", "url": "https://it.wikipedia.org/wiki?curid=297398", "title": "Garbage", "text": "I Garbage sono un gruppo musicale alternative rock statunitense formatosi a Madison (Wisconsin) nel 1993. \u00c8 composto da Butch Vig, Steve Marker, Duke Erikson, Shirley Manson e saltuariamente anche da Daniel Shulman, tra il 1995 e il 2002. Dalla loro formazione ad oggi, hanno pubblicato sette album in studio di successo: \"Garbage\", \"Version 2.0\", \"Beautifulgarbage\", \"Bleed Like Me,\" \"Not Your Kind of People\", \"Strange Little Birds\" e \"No Gods No Masters,\" vendendo oltre 17 milioni di copie in tutto il mondo.\nAlla fine del tour per l'album \"Bleed Like Me\" la band ha deciso di prendere una pausa dallo stressante ciclo registrazione disco/tour promozionale. In un messaggio apparso sul loro sito ufficiale il 23 settembre 2005, dichiarano di non essersi sciolti, ma solo di voler passare pi\u00f9 tempo con le proprie famiglie. A giugno 2007 \u00e8 uscita la loro prima raccolta intitolata \"Absolute Garbage\" e contenente l'inedito \"Tell Me Where It Hurts\".\nLa band dichiara di esser rientrata in studio nell'ottobre del 2010 per iniziare il lavoro sul loro quinto album, \"Not Your Kind of People\"., il quale \u00e8 uscito il 14 maggio 2012 in tutto il mondo; edito dalla casa discografica StunVolume, fondata dagli stessi Garbage, ha raggiunto nella settimana di debutto il numero 10 nella classifica degli album pi\u00f9 venduti nel Regno Unito. Il 10 giugno 2016 vede la pubblicazione del nuovo album del gruppo \"Strange Little Birds\", supportata da un tour estivo. Il 11 giugno 2021 viene rilasciato il nuovo album \"No Gods No Masters\".\nStoria del gruppo.\nLa formazione (1993-1995).\nNel 1983, Butch Vig e Steve Marker fondano gli Smart Studios a Madison e il lavoro di produzione di Vig attira l'attenzione dell'etichetta Sub Pop. Vig, che fu tra i collaboratori di molti album, tra cui \"Nevermind\" dei Nirvana e \"Siamese Dream\" e \"Gish\" degli Smashing Pumpkins, decise di voler formare un nuovo gruppo musicale. Chiese quindi agli altri musicisti Marker e Duke Erikson, che suonavano negli Spooner e Firetown, di accoglierlo nella loro formazione: stanchi di usare il proprio lavoro di remix, decisero di conservare il materiale per il loro progetto.\nManson invece aveva suonato la tastiera con la rock band Goodbye Mr Mackenzie dal 1984 al 1993. Nel 1993, i membri della band, tra cui Shirley Manson, cambiarono il loro nome in Angelfish. Il nuovo gruppo pubblic\u00f2 un solo album dal nome omonimo, vendendo 10.000 copie.\nIl nuovo gruppo, formato dai tre ragazzi, inizi\u00f2 delle registrazioni con Butch Vig alla voce. Da questo schema arriv\u00f2 ben presto il desiderio di affidare la voce ad una donna. Marker guardando MTV \"120 minutes\" vide il video degli Angelfish \"Suffocate Me\" con Manson alla voce, lo registr\u00f2 su VHS e lo mostr\u00f2 a Erikson e Vig. Insieme decisero di far rintracciare la cantante dalla loro manager Shannon O'Shea. Quando fu contattata, Manson, che non sapeva chi fosse Butch Vig, fu sollecitata a verificare i crediti di \"Nevermind\", il popolare album prodotto con i Nirvana. L'8 aprile 1994, Manson incontr\u00f2 Erikson, Marker e Vig per la prima volta a Londra. Pi\u00f9 tardi quella sera a Vig arriv\u00f2 la notizia del suicidio di Kurt Cobain. Manson chiese ai tre di attendere la fine del tour nordamericano in cui gli Angelfish facevano da spalla ai Live. Erikson, Marker e Vig visionarono Manson nella tappa alla Metro di Chicago e in quell'occasione Manson fu invitata a Madison per le audizioni per la band. Il provino non and\u00f2 bene, ma Manson si accorse che i gusti musicali di Erikson, Marker e Vig erano molto simili ai suoi. Gli Angelfish si sciolsero alla fine del tour Live e Manson chiam\u00f2 O'Shea e le chiese una nuova audizione assicurandole che stavolta \"avrebbe funzionato\".\nSu proposta di Vig, i Garbage acquisirono il loro nome gi\u00e0 da prima che Manson entrasse. Inizialmente erano soliti usare sonorit\u00e0 elettroniche (pi\u00f9 tardi utilizzate in \"Vow\"), e si dice che per questo motivo, un giorno, uno degli ospiti nello studio di registrazione chiam\u00f2 questa musica \"\"garbage\" (in italiano, \"immondizia\"). Ma solo pi\u00f9 tardi fu usato questo nome, proposto da Vig, per il gruppo e per un loro album. Altro aneddoto che si dice abbia dato origine al nome fu il fatto che Butch Vig contribu\u00ec al remix dell'album \"Fixed\" dei Nine Inch Nails, che per\u00f2 Trent Reznor boll\u00f2 come \"garbage\"\". I testi delle canzoni dei Garbage, arrabbiati e colmi di emozioni, contrastano con la loro musica fatta di sonorit\u00e0 pop e alternative ispirata ad artisti come Roxy Music, The Pretenders, Siouxsie and the Banshees, Curve, Cocteau Twins, Patti Smith e David Bowie.\nAppena arrivata nella band, Shirley inizia a lavorare immediatamente sulle canzoni \"Queer\" e \"Stupid Girl\". Manson mette mano a testi e melodie rivelando in seguito che alcuni testi scritti dai membri prima che lei entrasse nel gruppo erano \"semplicemente merda\".\n\"Garbage\" (1995-1998).\nL'album \"Garbage\" fu pubblicato in Nord America il 15 agosto 1995 e debutt\u00f2 alla posizione 193 della Billboard 200.\nNel Regno Unito debuttarono i singoli \"Subhuman\", che non faceva parte dell'album, e \"Only Happy When It Rains\" che fu usato per la promozione invece di \"Queer\". Pi\u00f9 tardi, quando l'album di esordio fu commercializzato anche negli altri paesi, si piazz\u00f2 nella \"top 20\" USA e nella \"top 10\" nel Regno Unito. I Garbage pubblicarono molti singoli di discreto successo dal 1995, ma quello che li consacr\u00f2 fu \"Stupid Girl\" nel 1996. I Garbage ottennero una nomination ai BRIT Awards come Miglior nuovo gruppo e Miglior artista internazionale esordiente.\nA condensare la fama del gruppo e di Shirley come sex symbol contribuiscono una serie di interviste in cui Shirley si esprime molto apertamente anche nei confronti della sua vita sessuale e sentimentale.\nNel 1996 vincono il premio Artista rivelazione dell'anno (Breakthrough Artist) agli MTV Europe Music Awards in cui si esibiscono live con il brano \"Milk\". Nello stesso anno i Garbage appaiono sulla colonna sonora di \"Romeo + Juliet\" con la canzone \"#1 Crush\". Il brano arriva al primo posto nella classifica alternativa Modern Rock Tracks e la band si guadagna tre nomination ai Grammy Awards come Miglior artista esordiente, Miglior canzone Rock e Miglior performance rock di un duo o un gruppo.\n\"Version 2.0\" (1998-2001).\nI due anni seguenti furono spesi per il successivo album, durante i quali Shirley Manson venne meglio conosciuta come una delle artiste pi\u00f9 innovatrici della storia musicale (una delle prime a detenere un blog). Il 1\u00ba marzo 1997 i Garbage si trasferiscono a Friday Harbor, Washington, per scrivere le canzoni per il loro secondo album. Tornati agli Smart Studios per registrare le canzoni, la band si trov\u00f2 sotto la forte pressione di ripetere il successo dell'album d'esordio. La band decise di non cambiare la loro formula musicale per \"Version 2.0\", che fu completato il 15 febbraio 1998.\nNel 1998 il nuovo album debutt\u00f2 alla prima posizione nel Regno Unito e al tredicesimo posto nella Billboard 200. Il singolo \"Push It\" guadagn\u00f2 la nona posizione nella hit parade inglese. Il secondo singolo, \"I Think I'm Paranoid\", si piazz\u00f2 al sesto posto nella classifica americana Modern Rock Tracks mentre \"Special\" ricevette 3 nomination ai MTV Europe Music Awards. \"I Think I'm Paranoid\" fu usata anche nella colonna sonora di \"Gran Turismo 2\" (in precedenza anche \"As Heaven Is Wide\" fu usata per il primo \"Gran Turismo\") e nella pubblicit\u00e0 italiana della Breil Orologi.\nNel 1999 suonarono il tema principale del film della serie di James Bond \"Il Mondo non basta\" (\"The World Is Not Enough\"), mentre \"When I Grow Up\" fu usata per il film \"Big Daddy - Un pap\u00e0 speciale\", e ricevettero due nomination ai Grammy sotto le categorie Album dell'anno e Miglior album rock.\n\"Beautifulgarbage\" (2001-2003).\nDopo un po' di tempo fuori dagli studi di registrazione, i Garbage si riuniscono il 10 aprile 2001, per lavorare al nuovo disco, e mettere da parte alcune tracce per un album B-side (progetto tuttora non realizzatosi). Durante la registrazione dell'album, i Garbage invocarono una clausola del loro contratto per lasciare la Almo Sounds, e citarono in giudizio la UMG quando questa si rifiut\u00f2 di dissolvere il contratto. La UMG minacci\u00f2 di usare il contratto con la Radioactive Records del 1993 di Manson per vincolare i Garbage all'etichetta. La disputa si risolse il 29 luglio 2001 quando i Garbage passarono alla Interscope Records.\nI Garbage lanciano il terzo album, \"Beautifulgarbage\", nell'ottobre 2001, che debutta alla #13 nella Billboard 200. Nei primi tre mesi l'album vende 1,2 milioni di copie nonostante la scarsa promozione a causa degli attentati dell'11 settembre 2001 a New York e Washington. Con \"Beautifulgarbage\" la band si esprime in tutta la sua ecletticit\u00e0 e innovazione. Negli USA vengono distribuiti i singoli \"Androgyny\", \"Breaking Up the Girl\" e \"Shut Your Mouth\", mentre ben 4 singoli sono diffusi in Europa, Regno Unito e Australia (che entrarono tutti nella \"top 20\" australiana; l'album raggiunse invece la sesta posizione).\nI Garbage supportano gli U2 nella terza tappa del loro \"Elevation Tour\". Dopo l'ultimo spettacolo, a Vig viene diagnosticata l'epatite A e viene sostituito da Matt Chamberlain per le date europee. Il singolo \"Breaking Up the Girl\" viene usato come colonna sonora per il film di \"Daria\" \"\u00c8 gi\u00e0 college?\". L'edizione americana di \"Rolling Stone\" colloca l'album nella \"Top 10 Album of the Year\".\n\"Bleed Like Me\" (2003-2006).\nI Garbage iniziano a lavorare sul loro quarto album nel marzo 2003, scrivendo \"Right Between the Eyes\" in soli 30 minuti. La registrazione per l'album per\u00f2 viene interrotta durante l'estate quando la cantante Shirley Manson ha subito un intervento chirurgico alle corde vocali che le ha impedito di cantare fino ad agosto. In ottobre, a causa della crescente tensione all'interno della band Vig si trasferisce a Los Angeles mentre Manson ritorna in Scozia. Nel corso del periodo di Natale, Vig ha incontrato i fan dei Garbage desiderosi di sapere come stesse andando la registrazione dell'album. Non avendo trovato il coraggio di dire loro che il gruppo era effettivamente diviso, rivela alcuni titoli dei brani. Dopo questo incontro Vig ha capito che c'era ancora qualcosa di possibile da fare per ripristinare l'armonia nella band.\nNel 2004 i Garbage decidono di tornare in studio, e questa volta, sotto suggerimento della casa di discografica, di provare a lavorare con un produttore esterno. I Garbage scelgono John King e iniziano a lavorare su 4 tracce.\nDave Grohl viene invitato a suonare la batteria su \"Bad Boyfriend\" che \u00e8 anche l'unica canzone ad essere quasi completata durante queste sessioni.\nDopo queste sessioni iniziali con John King, i Garbage sentono di aver trovato una direzione e continuano a produrre le tracce successive da s\u00e9.\nManson supera il cosiddetto \"blocco dello scrittore\" e inizia a scrivere anche testi con una vena politica, ispirandosi all'Invasione dell'Iraq del 2003.\nL'album \u00e8 completato il 6 dicembre 2004.\n\"Bleed Like Me\" viene pubblicato l'11 aprile 2005 (il 12 aprile in Nord America e Francia). In diversi paesi non ha avuto grande successo, ma negli USA ha raggiunto il quarto posto nelle hit-parade, anche grazie al singolo \"Why Do You Love Me\" che debutta al #39 nella Modern Rock Tracks, alla 97\u00aa posizione nella Billboard Hot 100 e alla 81\u00aa posizione nella Pop 100. Il titolo originale dell'album doveva essere \"Hands on a Hard Body\", ma Shirley Manson annunci\u00f2 che il gruppo prefer\u00ec come titolo \"Bleed Like Me\", che avrebbe meglio reso l'idea di una rinascita dopo un periodo di tensioni e crisi iniziato nell'ottobre 2003. Shirley dichiar\u00f2 anche che l'album in questione avrebbe compreso alcune canzoni in stile hard rock, ma anche un ritorno dell'ecletticit\u00e0 che rese celebre \"Beautifulgarbage\".\nNonostante il parziale successo dell'album, il tour promozionale dell'album riscuote enorme successo, registrando il tutto esaurito alla vendita dei biglietti.\nAlla fine del tour la band ha confermato la volont\u00e0 di andare \"in pausa a tempo indeterminato\" per dissipare le notizie di uno scioglimento del gruppo.\n\"Absolute Garbage\" (2007-2009).\nI Garbage iniziano a lavorare su nuove canzoni tra febbraio e marzo 2007 nello studio di Vig, sessione che porta al completamento di quattro brani tra cui \"Tell Me Where It Hurts\". \"Absolute Garbage\", la prima compilation dei pi\u00f9 grandi successi della band, \u00e8 stata pubblicata nel mese di luglio. Dalla compilation \u00e8 stato pubblicato il singolo \"Tell Me Where It Hurts\" per il quale \u00e8 stato filmato un video, diretto da Sophie Muller.\nIl gruppo si incontra nuovamente nel settembre del 2008 per lavorare sul brano \"Witness To Your Love\" per una compilation venduta nei soli Stati Uniti dal 15 ottobre 2008 al 31 gennaio 2009.\nIl ritorno sulle scene e \"Not Your Kind of People\" (2010-2013).\nDopo un periodo in cui i componenti del gruppo si dedicano a progetti personali, Vig dichiara che i Garbage gi\u00e0 a met\u00e0 del 2008 stavano pensando ad un quinto album, dicendo: \"Ci stiamo pensando... Penso che siamo pi\u00f9 interessati a fare qualcosa di molto pi\u00f9 primitivo. \"Absolute Garbage\" \u00e8 il poscriptum al capitolo uno. Qualunque cosa faremo sar\u00e0 sicuramente il capitolo due\".\nIl 1\u00ba febbraio 2010, attraverso il proprio profilo ufficiale di Facebook, la cantante del gruppo Shirley Manson conferma di aver trascorso una settimana in studio con i suoi compagni al fine di incidere il loro quinto album di inediti. \u00c8 inoltre confermato che gli Smart Studios a Madison sono stati chiusi nel marzo 2010.\nLa band dichiara si ritrova in studio nell'ottobre 2010 per iniziare a lavorare al quinto album, \"Not Your Kind of People\". Nel 2011 i Garbage contribuiscono a \"AHK-toong BAY-bi Covered\", un album tributo che celebra i 20 anni dalla pubblicazione del disco degli U2 \"Achtung Baby\", con la cover \"Who's Gonna Ride Your Wild Horses\". L'album di tributo \u00e8 messo in vendita su iTunes.\nIl 28 novembre 2011 il gruppo dichiara su Facebook che l'album \u00e8 stato completato.\nNell'intervista per \"Billboard\" la band dichiara di aver intenzione di pubblicare l'album tra marzo e aprile 2012.\nIl 23 gennaio 2012 il gruppo annuncia l'apertura della nuova etichetta discografica indie StunVolume, di propriet\u00e0 della band stessa, che si occuper\u00e0 della pubblicazione dell'album.\nIl 30 gennaio 2012 il sito di \"NME\" riporta che i Garbage inizieranno il loro nuovo tour a Londra il 9 maggio 201]. Inoltre \u00e8 confermato il titolo dell'album, \"Not Your Kind of People\", ed \u00e8 indicata la data di pubblicazione, prevista per il 14 maggio 2012.\n\"Not Your Kind of People\", la title track, \u00e8 inoltre scelta come canzone principale nel videogioco \"\", la cui uscita \u00e8 prevista per il 2013. Il disco \u00e8 accolto positivamente dalla critica e raggiunge la posizione numero 13 di Billboard e la 10 della UK Albums Chart.\nNel corso del 2012 il gruppo partecipa a svariati festival europei, tra cui l'Hultsfred Festival, il Southside Festival, l'Hurricane Festival e il Northside Festival. La pubblicazione del primo singolo estratto da \"Not Your Kind of People\", intitolato \"Blood For Poppies\", avviene in download gratuito dal sito della band, in particolare per ringraziare i fan per i sette anni di attesa.\nPubblicazioni per il Record Store Day (2013-2015).\nI Garbage e gli Screaming Females registrano una cover del brano \"Because the Night\" di Patti Smith per il Record Store Day del 2013; il pezzo \u00e8 accompagnato da un video musicale diretto da Sophie Muller. La band pubblica il suo primo DVD dal vivo, \"One Mile High... Live\", nel maggio 2013. Qualche mese dopo Shirley Manson conferma che il gruppo pubblicher\u00e0 due altri brani inediti in occasione del Record Store Day successivo, il 19 aprile 2014. \"Girls Talk\", inedito tratto dalle sessioni di \"Absolute Garbage\", \u00e8 registrato nuovamente per consentire a Brody Dalle di inserire la sua parte vocale ed \u00e8 supportato da un inedito tratto dalle sessioni di \"Not Your Kind of People\", intitolato \"Time Will Destroy Everything\".\nNel 2014 Manson conferma che la band sta lavorando ad un libro e che il prossimo disco sar\u00e0 il suo \"romanzo d'amore\". Il 23 gennaio 2015 i Garbage confermano di aver registrato due nuove canzoni per il Record Store Day del 2015; \"The Chemicals\", che include la voce di Brian Aubert dei Silversun Pickups, \u00e8 pubblicato il 18 aprile seguente. La band si esibisce al Pal Norte Rock Festival di Monterrey, in Messico, il 25 aprile 2015.\nIl 2 ottobre 2015 la band pubblica l'edizione deluxe del suo disco d'esordio, per commemorarne il ventennale dall'uscita. L'album \u00e8 per l'occasione rimasterizzato a partire dai nastri originali, con l'inclusione di tutti i lati b, che sono compresi nella pubblicazione. Si tiene poi il tour \"20 Years Queer\", durante il quale Vig annuncia che il missaggio del nuovo disco sar\u00e0 ultimato il 1\u00ba febbraio 2016 e che il nuovo lavoro in studio sar\u00e0 sostenuto da un tour il cui inizio \u00e8 in programma per l'estate del 2016. Nell'aprile 2013 Butch Vig, produttore e batterista, annuncia l'intenzione di pubblicare un nuovo album con la band nel 2014, senza lasciare trascorrere troppo tempo dalla pubblicazione di \"Not Your Kind of People\". Sebbene non avesse nuove canzoni gi\u00e0 pronte, il gruppo aveva intenzione di tornare in sala di registrazione a partire dal mese di giugno. In realt\u00e0 la lavorazione dell'album \u00e8 in seguito posticipata a causa degli impegni di Vig con la registrazione del nuovo album dei Foo Fighters e del fatto che il 2 ottobre 2015 la band ha pubblicato l'edizione deluxe dell'album di debutto.\n\"Strange Little Birds\" (2016-2018).\nIl 6 febbraio 2016 i Garbage rendono noto tramite la propria pagina Facebook ufficiale che il missaggio del nuovo disco \u00e8 quasi completato. Vig conferma anche il titolo di una nuova canzone, \"Even Though Our Love is Doomed\". Tre giorni dopo i Garbage comunicano di aver completato il nuovo album, intitolato \"Strange Little Birds\", la cui data di pubblicazione \u00e8 fissata per il 10 giugno 2016. Il primo singolo estratto dall'album \u00e8 \"Empty\".\nIl 10 marzo 2016 il sito Rolling Stone annuncia la lista completa dei brani dell'album. Nel corso del tour del 2016, la band si esibisce l'8 giugno al Fabrique di Milano, il 2 novembre all'Obihall di Firenze e il 3 novembre al Gran Teatro Geox di Padova. I concerti a Milano e Firenze sono aperti dai Giorgieness, quello a Padova da Pietro Berselli.\n\"Version 2.0: 20th Anniversary\" e nuovo album (dal 2018).\nNel maggio 2018 la band comunica che pubblicher\u00e0 una nuova edizione di \"Version 2.0\", il secondo disco, in occasione del ventennale della sua uscita, come fatto per l'album di debutto. Contestualmente annuncia un tour celebrativo del ventennale di \"Version 2.0\", che parte il 31 agosto seguente, e comunica l'inizio dei lavori per il nuovo album di inediti.\nTourn\u00e9e.\nNella prima parte della loro carriera, i Garbage hanno effettuato tre tourn\u00e9e \u2013 una per ogni album \u2013 e ognuna di queste \u00e8 durata dai 15 ai 20 mesi. Durante tali eventi, hanno ospitato nei loro spettacoli, situati in club e stadi, artisti come The Smashing Pumpkins, No Doubt, Alanis Morissette, U2 e Red Hot Chili Peppers e con alcuni di questi si sono esibiti in \"kermesse\" come il Big Day Out, il Glastonbury Festival o il Roskilde Festival. Durante la promozione del disco \"Bleed Like Me\", nel luglio 2005 si sono esibiti a Trieste nella famosa Piazza Unit\u00e0 d'Italia, in diretta sull'emittente MTV per il festival Isle of MTV, che ha visto la partecipazione anche di Chemical Brothers, Snoop Dogg, Flipsyde e Meg.\nLa tourn\u00e9e \"Bleed Like Me\", nome ispirato al quarto album che viene promosso, \u00e8 iniziata nel marzo 2005, ma nell'agosto dello stesso anno sono state cancellate le date rimanenti dello show in Europa, conclusosi pertanto nell'ottobre 2005 in Australia.\nPremi e nomination.\nI Garbage sono stati nominati ben sette volte al Premio Grammy, una delle pi\u00f9 prestigiose onorificenze in ambito musicale; tuttavia, non sono mai riusciti a trionfare in alcuna edizione.\nCandidati doppiamente ai BRIT Awards del 1996, vantano due BMI Awards, un MTV Europe Music Awards e un MTV Video Music Awards."}
{"id": "297404", "revid": "104485", "url": "https://it.wikipedia.org/wiki?curid=297404", "title": "Rima", "text": "In poesia, la rima \u00e8 l'identit\u00e0 consonantica e vocalica nella terminazione di due o pi\u00f9 parole a partire dall'accento tonico. Spesso tali parole si trovano al termine dei versi.\nSchemi rimici.\nBaciata.\nUn verso rima con quello successivo. Schema metrico AABB\nAlternata.\nIl primo verso rima con il terzo, e il secondo con il quarto. Schema metrico ABAB, CDCD\nIncrociata.\nIl primo verso rima con il quarto, il secondo con il terzo. Schema metrico ABBA, CDDC\nIncatenata.\nIl primo verso rima con il terzo della prima terzina, il secondo con il primo della seconda terzina, il secondo di questa rima con il primo della terza terzina, e cos\u00ec via. Il pi\u00f9 alto esito di tale schema di rime \u00e8 la \"Divina Commedia\", interamente strutturata in questo modo. Questo \u00e8 anche detto terza rima. Schema metrico ABA, BCB, CDC.\nRipetuta o replicata.\nIl primo verso rima con il quarto, il secondo con il quinto e il terzo con il sesto. Schema metrico ABC, ABC\nInvertita, simmetrica o speculare.\nIl primo verso rima con il sesto, il secondo con il quinto e il terzo con il quarto. Schema metrico ABC, CBA; frequente nelle terzine dei sonetti:\nCatalogazione per accento.\nA seconda della posizione dell'ultima vocale accentata, le rime, cos\u00ec come i versi stessi che le contengono, si possono distinguere in \"piane\", \"sdrucciole\" e \"tronche\".\nTipi di rima.\nSecondo i trattatisti medievali una rima italiana si potrebbe definire sempre \"cara\" quando vi siano tre consonanti prima dell'ultima vocale, il gruppo massimo di consonanti ammesso in lingua italiana (rostro : mostro); in effetti questo tipo di rime risulta pi\u00f9 raro delle altre. Tuttavia non esiste una maniera scientifica per distinguere le rime rare.In ogni caso in italiano sono rare tutte quelle rime tra versi sdruccioli o bisdruccioli (v\u00e0ndalo / sc\u00e0ndalo)\nLa rima perfetta \u00e8 la rima \"classica\" del verso italiano:\n\"Si definisce una rima come \"perfetta\" in genere soltanto quando la si voglia mettere in opposizione alle assonanze, che sono di fatto rime imperfette; es: noto/nodo.\"\nLe rime ipermetre sono tipiche di una poesia che non abbia uno schema metrico rigoroso. Tuttavia alcuni poeti riescono a mantenere lo schema metrico del componimento, facendo seguire al verso ipermetro un verso ipometro, in modo che la sillaba eccedente del verso ipermetro rientri nel computo del verso seguente ipometro, e si abbia cos\u00ec un effetto molto simile a quello della rima in tmesi. Esempio:\nOppure lega una parola interna con la parola di fine verso\nVolendo semplificare il concetto, la rimalmezzo si ha quando i versi potrebbero essere divisi in versi pi\u00f9 piccoli rimanti tra loro; in questo caso i versi sono divisibili ognuno in due quinari:\nL'endecasillabo che abbia costantemente una rimalmezzo con il verso precedente \u00e8 detto \"Endecasillabo frottolato\". Esempio:\nUn esempio di rimalmezzo in auge nella letteratura latina medioevale \u00e8 la \"rima leonina\" (e si chiama \"verso leonino\" quello che la contiene):\nRime culturali.\nEsiste poi un'altra categoria di rime, che fonologicamente parlando non sono vere e proprie rime, bens\u00ec il risultato della trasposizione in italiano, a forza di copie successive, di testi in altre lingue o dialetti; questo tipo di rima \u00e8 detto \"rima culturale\".\nIl caso tipico \u00e8 costituito dalla rima siciliana.\nRima siciliana.\nSi chiama rima siciliana la rima di \"i\" con \"e\" chiusa (\"morire\" e \"cadere\") e di \"u\" con \"o\" chiusa (\"distrutto\" e \"sotto\"). Questo fenomeno si deve alla traduzione manoscritta toscana, seppur sbagliata, dei testi della \"scuola poetica siciliana\". I poeti toscani successivamente, leggendo le poesie siciliane tradotte in toscano, notarono che esistevano rime all'interno di alcune poesie che non rispettavano gli schemi metrici e, poich\u00e9 questi presero spunto da esse, l'errore di traduzione diede vita a una \"moda\" letteraria toscana di inserire rime appositamente sbagliate.\nLe rime culturali erano molto in voga nella poesia delle origini.\nInfatti nel sistema vocalico siciliano \"e\" lunga, \"i\" breve e \"i\" lunga latine danno \"i\", mentre \"o\" lunga \"u\" breve \"u\" lunga latine danno \"u\": perci\u00f2 in siciliano avremo rima \"tiniri\" e \"viniri\".\nDal momento che i testi della produzione siciliana si sono diffusi prevalentemente attraverso le copie fatte da amanuensi toscani, i quali durante il processo di copia li hanno alterati secondo le proprie abitudini di pronuncia anche nelle rime, rime originariamente perfette come \"luci\" e \"cruci\" sono diventate \"luce\" e croce\".\nAltre rime culturali.\nTutte queste rime sono piuttosto popolari nel '200 e nel '300, successivamente il loro uso va via via scomparendo, anche se in qualche sporadico caso qualche poeta ne ripristina l'uso."}
{"id": "297410", "revid": "125980681", "url": "https://it.wikipedia.org/wiki?curid=297410", "title": "Citt\u00e0 aperta", "text": "L'espressione citt\u00e0 aperta si riferisce a una citt\u00e0 ceduta, per accordo esplicito o tacito tra le parti belligeranti, alle forze nemiche senza combattimenti con lo scopo di evitarne la distruzione. Lo status viene attribuito tenendo conto del particolare interesse storico o culturale della citt\u00e0, oppure in virt\u00f9 del consistente numero di civili presenti nella popolazione.\nCaratteristiche.\nL'accesso del nemico alla citt\u00e0 dichiarata \"aperta\" non deve incontrare resistenza; secondo il diritto bellico internazionale, infatti, \"aperta\" significa \"aperta all'occupazione da parte del nemico\".\nLo statuto conferito alle citt\u00e0 aperte non \u00e8 tuttavia inviolabile, e una dichiarazione unilaterale pu\u00f2 non essere riconosciuta dal nemico, se chi fa la dichiarazione non si comporta di conseguenza. Pi\u00f9 volte durante la Seconda guerra mondiale alcune citt\u00e0 dichiarate aperte furono bombardate. La dichiarazione di \"citt\u00e0 aperta\" riguardante Roma del 14 agosto 1943 fu unilaterale e non venne riconosciuta dagli Alleati nonostante la presenza del Vaticano, che poteva conferire alla capitale italiana il privilegio di \"citt\u00e0 santa\", perch\u00e9 i tedeschi opposero resistenza fino all'ultimo all'ingresso di truppe nemiche nella citt\u00e0 stessa. Di conseguenza gli Alleati bombardarono Roma altre 51 volte dopo il 14 agosto, fino al 4 giugno 1944.\nBen diverso fu il caso di Belgrado, che fu bombardata il 6 aprile 1941 dalla Luftwaffe, nonostante l'avvenuta dichiarazione di citt\u00e0 aperta fosse stata seguita dall'evacuazione della citt\u00e0 da parte dell'esercito jugoslavo.\nCitt\u00e0 aperte durante la seconda guerra mondiale.\nTra le citt\u00e0 dichiarate aperte durante la Seconda guerra mondiale ricordiamo:"}
{"id": "297411", "revid": "1543377", "url": "https://it.wikipedia.org/wiki?curid=297411", "title": "Maratona (Attica)", "text": "Maratona ( e ) \u00e8 un comune della Grecia situato nella periferia dell'Attica (unit\u00e0 periferica dell'Attica Orientale) con una popolazione di abitanti secondo i dati del censimento 2001, gi\u00e0 importante nell'antichit\u00e0 e sito della celebre battaglia di Maratona del 490 a.C.\nEtimologia.\nIl nome rimanda etimologicamente al finocchio, pianta largamente diffusa nella piana di Maratona e chiamata : letteralmente il nome della citt\u00e0 significherebbe quindi \"luogo pieno di finocchi\".\nStoria.\nStoria antica.\nIl demo di Maratona era stato costituito sulla base di una delle citt\u00e0 della tetrapoli, fondata secondo la leggenda sotto Cecrope; Pisistrato effettu\u00f2 il suo secondo tentativo di presa del potere marciando da Maratona ad Atene.\nL'antica piana di Maratona fu sito della celebre battaglia di Maratona combattuta nel 490 a.C. durante la prima guerra persiana: in tale battaglia le poche unit\u00e0 radunate da Ateniesi e Plateesi riuscirono a sconfiggere l'esercito di Dario I, probabilmente in superiorit\u00e0 numerica. A memoria di quel celebre fatto rimane il tumulo eretto subito dopo la battaglia sotto il quale furono sepolti i morti Ateniesi, 192 secondo la tradizione, circondato da un parco e contraddistinto dalla presenza di una lapide commemorativa.\nGli Ateniesi furono costretti a effettuare un precipitoso ritorno in citt\u00e0 poich\u00e9 i Persiani, secondo alcune voci avvertiti dagli Alcmeonidi, vi si stavano dirigendo via mare. Arrivati gli Ateniesi in citt\u00e0, i Persiani rinunciarono all'attacco, facendo ritorno in Asia.\nSembra che all'epoca di Plinio il Vecchio il villaggio di Maratona fosse scomparso.\nStoria moderna.\nThomas Chase e Robert Hichens testimoniarono che tra il XIX e il XX secolo il centro urbano venne abitato da popolazione di etnia albanese.\nNel 1926, l'azienda americana ULEN inizi\u00f2 la costruzione della diga in una valle sopra Maratona, al fine di garantire l'approvvigionamento idrico di Atene; quest'opera fu conclusa nel 1929 con la sommersione di 10\u00a0km\u00b2 di foreste, la cui area ospita oggi il lago artificiale di Maratona.\nIl centro di Maratona \u00e8 importante anche per le attivit\u00e0 sportive che vi si sono svolte nel corso dei giochi della I Olimpiade e della XXVIII Olimpiade: nella prima occasione \u00e8 stato il luogo di partenza per la maratona maschile, nella seconda il luogo di partenza per la maratona maschile, femminile e il centro per il canottaggio. Apprezzata dal turismo soprattutto ateniese la costa con spiagge curate, grandi pinete e porticcioli turistici. La zona di Maratona \u00e8 anche a rischio del fenomeno del Flash flood, ossia la caduta di una grande quantit\u00e0 di acqua in poco tempo, con gravi risvolti: ci\u00f2 \u00e8 collegato anche alla deforestazione dell'area limitrofa.\nA seguito della riforma amministrativa detta \"piano Kallikratis\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 223\u00a0km\u00b2 e la popolazione \u00e8 passata da 8.883 a 23.974 abitanti. Maratona ha inglobato Grammatiko, Nea Makri e Varnava. Altri piccoli insediamenti sul territorio comunale sono Agios Panteleimonas (con popolazione di 1591 unit\u00e0), Kato Souli (con popolazione di 2142 unit\u00e0), Vranas (con popolazione di 1082 unit\u00e0), Avra (con popolazione di 191 unit\u00e0), Vothon (con popolazione di 177 unit\u00e0), Ano Souli (con popolazione di 232 unit\u00e0) e Schinias (con popolazione di 264 unit\u00e0).\nLa corsa della maratona.\nLa leggenda di Fidippide.\nSecondo quanto riferito da Erodoto, un emerodromo ateniese di nome Fidippide fu mandato da Atene a Sparta per chiedere appoggio in vista della battaglia coi Persiani e percorse questo tragitto di pi\u00f9 di 225\u00a0km in un solo giorno.\nLa leggenda pi\u00f9 nota successivamente, quella della corsa di Filippide da Maratona ad Atene, non fu per\u00f2 opera di Erodoto, ma comparve per la prima volta in un'opera di Plutarco composta nel I secolo, \"Sulla gloria degli Ateniesi\". In essa Plutarco afferma che un emerodromo in armatura completa sarebbe corso da Maratona sino ad Atene, avrebbe pronunciato la celebre frase \"abbiamo vinto\" () e sarebbe poi morto per lo sforzo; secondo Plutarco lo storico Eraclide Pontico chiamava questo leggendario emerodromo Tersippo, mentre la maggior parte degli storici lo chiamava Eucle.\nLuciano di Samosata, scrittore e retore di origine siriana vissuto durante il II secolo d.C., riporta la stessa leggenda, attestando per\u00f2 come il nome del corridore non fosse Eucle, bens\u00ec Filippide. Tale nome viene ripreso anche nella tradizione medievale, che lo preferisce a Fidippide, anche se quest'ultima dicitura \u00e8 comunque la pi\u00f9 diffusa nelle opere contemporanee.\nLa maratona moderna.\nVerso la fine del XIX secolo si concretizz\u00f2 l'idea di dare vita a dei nuovi Giochi olimpici: tale proposta venne avanzata da Pierre de Coubertin. Quando si cerc\u00f2 una manifestazione che potesse richiamare l'antica gloria della Grecia, la scelta cadde sulla corsa della maratona, che era stata proposta da Michel Br\u00e9al. Anche il fondatore appoggi\u00f2 tale scelta, che vide la luce durante la prima olimpiade moderna, che si tenne ad Atene nel 1896.\nNella necessit\u00e0 di stabilire una distanza standard da percorrere durante la gara, si decise di fare riferimento alla leggenda di Fidippide. I maratoneti dovettero perci\u00f2 correre da Maratona allo stadio \"Panathinaikos\" di Atene (per una distanza di circa 40 chilometri), e la prima edizione venne vinta proprio da un greco, Spiridon Louis. L'evento divenne ben presto largamente popolare e molte citt\u00e0 cominciarono ad organizzarne di annuali. La distanza venne fissata ufficialmente a 42 chilometri e 195 metri successivamente, nel 1921."}
{"id": "297415", "revid": "17351", "url": "https://it.wikipedia.org/wiki?curid=297415", "title": "F-35 Strike Fighter", "text": ""}
{"id": "297417", "revid": "656701", "url": "https://it.wikipedia.org/wiki?curid=297417", "title": "Claudio Onofri", "text": "Caratteristiche tecniche.\nGiocatore.\nInizi\u00f2 nelle giovanili del Vanchiglia e del Torino come mezz'ala d'attacco ma nel 1970 Beniamino Cancian, vice-allenatore della prima squadra lo spost\u00f2 per una stagione nel ruolo di libero, dato che riteneva che pur avendo un buon tasso tecnico fosse troppo lento per ricoprire ad alti livelli il ruolo di mezz'ala. Solo quando ritrover\u00e0 Cancian come allenatore al Clodiasottomarina verr\u00e0 utilizzato nuovamente in quel ruolo che per\u00f2 occuper\u00e0 definitivamente solo dopo il suo passaggio all'Avellino.\nCarriera.\nGiocatore.\nClub.\nFormatosi nel Vanchiglia passa alle giovanili del Torino nel 1963 e con cui vince il Campionato Primavera 1969-1970.\nConvocato nel ritiro estivo granata nell'estate 1971, viene mandato in prestito alla Pro Vercelli con cui ottiene il diciassettesimo posto del girone A della Serie C 1971-1972.\nLa stagione seguente viene prestato al Montevarchi ottenendo il decimo posto della girone B della Serie C. Il prestito fu rinnovato l'anno successivo e la stagione fu chiusa al diciassettesimo posto finale, a due punti dalla zona retrocessione.\nNella stagione 1974-1975 Onofri venne prestato al Clodiasottomarina, voluto da Cancian che gi\u00e0 lo aveva conosciuto al Torino. Con i veneti ottenne il nono posto del girone A, venendo riscattato all'inizio della nuova stagione e girato immediatamente all'Avellino, militante in cadetteria.\nCon gli irpini ottiene il nono posto nella Serie B 1975-1976.\nNel 1976 passa al con cui esordisce nella massima serie italiana il 3 ottobre 1976 nel pareggio casalingo per 2-2 contro la Roma. Nella prima stagione in Serie A ottiene l'undicesimo posto finale. L'anno seguente retrocede in cadetteria a causa della peggiore differenza reti del suo club rispetto alla Fiorentina.\nNel 1978 torna al Torino che lo ingaggia pagandolo un miliardo di lire, il cartellino di Fabrizio Gorin e met\u00e0 di quello di Marco Masi. Con i \"granata\", con cui ottiene il terzo posto finale in campionato, esordisce nella Coppa UEFA 1978-1979 nella partita esterna per 3-0 contro lo Sporting Gij\u00f3n nella quale viene considerato uno dei peggiori in campo. La partita dei ritorno fu vinta per 1-0, risultato che non bast\u00f2 ai \"granata\" per superare il primo turno. L'annata in \"granata\" non fu positiva e venne nuovamente ceduto, anche per sua volont\u00e0, al Genoa.\nDivenuto capitano del sodalizio rossoblu, nella stagione 1979-1980 ottiene il nono posto finale, mentre in quella seguente ottiene la promozione in massima serie grazie al terzo posto finale ottenuto. Tornato in massima serie, dopo due salvezze nella prima e seconda stagione, retrocede in cadetteria al termine della Serie A 1983-1984.\nNell'ultima stagione di Onofri con il \"Grifone\", la Serie B 1984-1985, ottiene il sesto posto finale. A seguito di un litigio con l'allenatore Tarcisio Burgnich il nuovo presidente Aldo Spinelli decise di cederlo al nell'estate 1985.\nCon gli etnei Onofri fu sempre ai margini della rosa e la squalifica di otto giornate che sub\u00ec a seguito delle vementi proteste contro la terna arbitrale il 16 marzo 1986 nella trasferta persa per 2-0 contro il Vicenza ne escluse il rinnovo del contratto per l'anno seguente.\nLasciato il calcio professionistico, nel settembre 1986 diviene allenatore-giocatore del San Fruttuoso, formazione dilettante genovese.\nNazionale.\nNel 1978, al termine di due stagioni con la maglia rossoblu, viene inserito nella lista dei 40 convocati in vista dei Mondiali, giocando una partita della Nazionale Sperimentale contro la Germania Ovest, persa per 1-0.\nAllenatore.\nLasciato il San Fruttuoso, dopo essere stato per un breve periodo direttore sportivo della Pro Patria, nel 1987 diviene allenatore degli allievi del Genoa\nCome allenatore inizia la sua esperienza nella provincia di Brescia, allenando per tre stagioni l'Ospitaletto in Serie C2. Lasciato l'Ospitaletto torna in Liguria per allenare lo Spezia, ottenendo un'insperata salvezza nella Serie C1 1992-1993.\nLasciato lo Spezia, sale di categoria per allenare i neo-promossi in cadetteria del , incarico da cui si dimetter\u00e0 dopo sei giornate.\nNel maggio 1994 torna ad allenare lo Spezia impegnato nei play-out salvezza del girone A della Serie C1 1993-1994. Retrocesso sul campo, il club spezzino viene per\u00f2 ripescato per il completamento degli organici. La stagione seguente fu invece conclusa all'ottavo posto finale, con un girone di ritorno dall'ottimo rendimento casalingo, battendo anche formazioni quotate come Spal e Ravenna. La stagione seguente si dimise a seguito di alcuni contrasti con il nuovo presidente del club aquilotto Blengino, lasciando l'incarico a Fabrizio Gorin.\nL'anno seguente diviene l'allenatore della Massese, nel girone B della Serie C2 1996-1997, incarico da cui poi si dimetter\u00e0 a stagione in corso, sostituito nuovamente da Fabrizio Gorin.\nDopo aver ricoperto la mansione di osservatore per il Milan e dal 1997 per il Genoa divenne nel 1998 responsabile del settore giovanile rossoblu. Nel 2001, tra la ventitreesima e ventiquattresima giornata del campionato cadetto 2000-2001, sostituisce l'esonerato Bruno Bolchi sulla panchina dei \"grifoni\", divenendo poi vice di Franco Scoglio quando questi assunse l'incarico.\nRimane vice di Scoglio sinch\u00e9 questi non si dimette da allenatore del Genoa agli inizi del 2002 lasciando il posto a Edy Reja che sostitu\u00ec a sua volta a partire dalla ventisettesima giornata del campionato 2001-2002 conclusosi al dodicesimo posto finale. La stagione seguente rimette l'incarico dopo solo due giornate per lo stress e tornando a ricoprire l'incarico di responsabile del settore giovanile.\nSuccessivamente \u00e8 stato direttore tecnico dell'Alessandria nella stagione 2005-2006 e dal 7 dicembre 2013 ritorna nello staff del Genoa in qualit\u00e0 di osservatore.\nOpinionista.\nFino all'estate 2008 \u00e8 stato opinionista per l'emittente privata genovese Primocanale, prima di passare a Telenord. Negli anni duemila \u00e8 diventato un commentatore per Sky Sport, pur continuando a fare l'opinionista con l'emittente Telenord.\nStatistiche.\nStatistiche da allenatore.\n\"Statistiche aggiornate al 21 settembre 2002.\""}
{"id": "297420", "revid": "834", "url": "https://it.wikipedia.org/wiki?curid=297420", "title": "X-35", "text": ""}
{"id": "297421", "revid": "17351", "url": "https://it.wikipedia.org/wiki?curid=297421", "title": "F-35", "text": ""}
{"id": "297423", "revid": "1718925", "url": "https://it.wikipedia.org/wiki?curid=297423", "title": "Tregua olimpica", "text": "La tregua olimpica (, \"le mani ferme\"), era vigente in tutta la Grecia per chiunque partecipasse alle grandi feste e ai giochi nazionali; in questo tempo cessavano tutte le inimicizie pubbliche e private, e nessuno poteva essere molestato, specialmente atleti e spettatori che dovessero attraversare territori nemici per recarsi ad Olimpia.\nAntichit\u00e0.\nLa tregua includeva solo gli Elleni, e vegliavano sulla sua attuazione gli organizzatori dei giochi olimpici, perlopi\u00f9 gli abitanti di Elis o occasionalmente i loro rivali. Al contrario di quanto si favoleggia, la tregua non intendeva affatto sospendere tutte le guerre nell'Ellade, ma solo impedire ogni disturbo o ostacolo allo svolgimento dei giochi.\nL'effettiva tenuta di tale tregua era affidata alla buona volont\u00e0, dato che non c'era una grande potenza a spalleggiare i Giochi, ma solo la relativamente piccola citt\u00e0 di Elis, peraltro spesso in guerra con la vicina Pisa. Per di pi\u00f9 il motivo del contendere era proprio il controllo sui giochi, che garantiva prestigio e profitti. Anche la vicinanza di Sparta, sebbene essa fosse la principale potenza interessata alle Olimpiadi non era sempre motivo di tranquillit\u00e0; pi\u00f9 di una volta gli arbitri Elei inflissero multe o addirittura interdissero gli spartani dai Giochi.\nIl punto pi\u00f9 basso nella solidit\u00e0 della tregua Olimpica si registra nel 364 a.C.: Senofonte, nelle sue Elleniche (\u1f19\u03bb\u03bb\u03b7\u03bd\u03b9\u03ba\u03ac), VII, 4 riferisce che gli abitanti di Pisa si erano di nuovo assicurati il controllo e l'organizzazione dei giochi, quando, dopo le gare dei cocchi, durante la prova finale del pentathlon, apparvero gli Elei in armi con un vero e proprio esercito, completo di alleati Achei. Superata la sorpresa iniziale i Pisatidi radunarono tutte le truppe disponibili, tra cui i loro protettori politici arcadi, duemila opliti argivi e quattrocento cavalieri ateniesi. \u00c8 arduo immaginare quale specie di pandemonio si sia scatenato nel ristretto spazio dell\"'Altis\" presumibilmente gi\u00e0 pieno di spettatori. Gli Elei superarono le prime resistenze e cercarono di dirigersi verso l'altare di fronte al tempio di Zeus, ma non poterono raggiungerlo a causa della resistenza sempre pi\u00f9 accanita e dal fitto lancio di oggetti dai tetti delle costruzioni. La sera gli elei si ritirarono contando di attaccare ancora, ma durante la notte i difensori eressero forti palizzate smantellando i ricchi padiglioni eretti per l'occasione e il mattino dopo gli Elei decisero di rinunciare.\nDichiarazione del Millennio.\nDal 1992, in occasione di ogni Olimpiade, il Comitato Olimpico Internazionale chiede ufficialmente alla comunit\u00e0 internazionale (con il supporto dell'ONU) di osservare la tregua olimpica.\nIl summit del Millennio, tenutosi a New York, nella sede delle Nazioni Unite, dal 6 all'8 settembre 2000, e che ha visto convenuti pi\u00f9 di 150 capi di Stato e di governo, ha adottato la \"Dichiarazione del Millennio\" in cui \u00e8 incluso un paragrafo sulla \"Tregua olimpica\"."}
{"id": "297428", "revid": "46291", "url": "https://it.wikipedia.org/wiki?curid=297428", "title": "Corypha umbraculifera", "text": "La palma talipot (Corypha umbraculifera ) \u00e8 una pianta della famiglia delle Arecacee, famosa per la produzione della pi\u00f9 grande infiorescenza ramificata del mondo.\nDescrizione.\n\u00c8 una delle palme pi\u00f9 grandi del mondo; pu\u00f2 raggiungere altezze sino a 25\u00a0m, con foglie lunghe sino a 5\u00a0m.\nHa una crescita molto lenta. Pu\u00f2 raggiungere gli ottanta anni di vita. Fiorisce una sola volta nella vita e subito dopo muore.\nLe inflorescenze possono raggiungere i 6\u00a0m di altezza e sono composte da parecchi milioni di fiori.\nDistribuzione e habitat.\n\u00c8 diffusa nelle foreste tropicali di India e Sri Lanka.\nPredilige le esposizioni soleggiate e i terreni ben drenati."}
{"id": "297432", "revid": "5456", "url": "https://it.wikipedia.org/wiki?curid=297432", "title": "Fiume Bormida", "text": ""}
{"id": "297434", "revid": "1494169", "url": "https://it.wikipedia.org/wiki?curid=297434", "title": "Bormida (disambigua)", "text": ""}
{"id": "297443", "revid": "1543377", "url": "https://it.wikipedia.org/wiki?curid=297443", "title": "Licopene", "text": "Il licopene (da solanum lycopersicum o \"pomodoro\") \u00e8 un idrocarburo isomero aciclico del beta-carotene, contenente 11 doppi legami coniugati e 2 non coniugati, appartenente al gruppo dei carotenoidi. \u00c8 un additivo alimentare usato come colorante e identificato dalla sigla E160d. \u00c8 sintetizzato dalle piante e dai microrganismi.\nIn natura il licopene si trova in forma isomera \"trans\", che \u00e8 la forma termodinamicamente pi\u00f9 stabile. Data la presenza dei doppi legami, il licopene va incontro a isomerizzazione \"trans-cis\", che pu\u00f2 essere indotta dalla luce, dal calore e dalle reazioni chimiche.\nPrincipali fonti di licopene.\nIl licopene si trova sia nelle piante sia nei funghi. Nelle piante il licopene \u00e8 presente nel pomodoro, nell'anguria, nel pompelmo rosa, nell'albicocca, nel gac e nel guava rosa. Il contenuto di licopene nelle bacche di pomodoro dipende dalla variet\u00e0 e dal grado di maturazione. Pomodori maturi possono contenere da 30 a oltre 70 mg di licopene per kg di prodotto fresco.\nLicopene nell\u2019organismo umano.\nIl licopene \u00e8 il carotenoide maggiormente presente nell\u2019organismo umano , seguito da beta-carotene, luteina e zeaxantina. L\u2019organismo umano non \u00e8 in grado di sintetizzare il licopene e pertanto esso pu\u00f2 essere assunto solo tramite dieta. Oltre l'80% del licopene che si rinviene nel corpo umano deriva dal consumo di pomodoro o di prodotti da esso derivati (salse, sughi, concentrati, altri).\nNell'organismo umano il licopene \u00e8 presente, sia nel plasma che nei tessuti (fegato, testicoli, ghiandole surrenali, prostata e cute), principalmente in forma \"cis\"; in alcuni organi (prostata e testicoli) gli isomeri cis rappresentano oltre l'80% del licopene rinvenibile.\nA causa della sua caratteristica lipofila, nel siero il licopene si ritrova concentrato nella frazione relativa alle LDL (Low Density Lipoprotein) e VLDL (Very Low Density Lipoprotein).\nPer le sue propriet\u00e0 chimiche e biologiche il licopene \u00e8 considerato un nutriente importante per il benessere e la salute umana; le sue propriet\u00e0 possono essere rilevanti in un contesto di prevenzione di un gran numero di patologie (malattie cardiovascolari, ipertensione, tumore alla prostata, osteoporosi, infertilit\u00e0 maschile, degenerazione maculare legata all\u2019et\u00e0 -DMLE- ed altre).\nBiodisponibilit\u00e0 ed assorbimento del licopene.\nIl licopene proveniente dal consumo di pomodoro fresco o dal succo di pomodoro ha una bassa biodisponibilit\u00e0; passate e concentrati di pomodoro sono invece caratterizzati da una alta biodisponibilit\u00e0, conseguenza diretta del processing che implica la triturazione dei tessuti e alcuni trattamenti termici che aumentano il rapporto \"cis/trans\" tra gli isomeri del licopene.\nLa biodisponibilit\u00e0 del licopene \u00e8 influenzata da diversi fattori tra cui lo stato fisico (grado di cristallinit\u00e0 e dimensione dei cristalli di licopene), la conformazione isomerica (gli isomeri \"cis\" sono pi\u00f9 biodisponibili dei \"trans\"), e la concomitante assunzione di lipidi vegetali nella dieta e di beta-carotene.\nLa biodisponibilit\u00e0 del licopene aumenta al diminuire delle dimensioni dei cristalli. Uno studio condotto da Richelle ed al. ha dimostrato che una riduzione delle dimensioni dei cristalli di licopene naturale da 5 a 0,5 mm consente un aumento della biodisponibilit\u00e0 di circa il 25%.\nInoltre la biodisponibilit\u00e0 del licopene \u00e8 significativamente pi\u00f9 elevata se assunto in presenza di beta-carotene e lipidi vegetali. I lipidi favoriscono la solubilizzazione del licopene durante la digestione, il suo assorbimento a livello della mucosa intestinale (disciolto nei chilomicroni) e il trasporto ai tessuti attraverso il circolo sanguigno.\nIl licopene, in tutte le sue configurazioni, \u00e8 insolubile in acqua, ma essendo un composto apolare si dissolve negli olii. Per questo motivo la dieta Mediterranea, utilizzando pomodori cotti e olio d'oliva, oltre a essere una valida fonte di licopene, favorisce il suo assorbimento intestinale. Nello stomaco le forme \"trans\" del licopene possono essere trasformate in \"cis\". Nel duodeno le gocciole lipidiche contenenti licopene, a contatto con gli acidi biliari, formano micelle che raggiungono il piccolo intestino.\nIl passaggio dal lume intestinale alle cellule della mucosa intestinale sembra essere legato a un processo di diffusione passiva, anche se non \u00e8 chiaro se il licopene sia trasportato da proteine specifiche o migri in gocciole lipidiche.\nIl licopene viene poi incorporato nei chilomicroni e liberato nel sistema linfatico mesenterico che lo riversa poi nel torrente circolatorio.\nMetabolismo e propriet\u00e0 biologiche del licopene.\nIl metabolismo in vivo del licopene \u00e8 stato recentemente precisato da Mein JR et al. che hanno anche sottolineato l'importanza dei suoi metaboliti nel determinarne le numerose attivit\u00e0 biologiche.\nA differenza del beta-carotene, il licopene non viene convertito dall'organismo in vitamina A ed esso quindi dovrebbe esplicare le sue funzioni con meccanismi diversi da quest\u2019ultima, anche se la somiglianza della struttura chimica dell'acido apo-10'-licopenoico, un suo metabolita, con l'acido aciclo-retinoico potrebbe far pensare all'esistenza di recettori comuni.\nAttivit\u00e0 antiossidante del licopene.\nL'energia necessaria al funzionamento dell'organismo umano deriva dal metabolismo ossidativo dei macronutrienti introdotti con l'alimentazione; tuttavia quest'ultimo produce anche specie reattive (es. radicali liberi) dell'ossigeno (Reactive Oxygen Species), ROS e dell'azoto, RNS. Elevati livelli di specie reattive alterano la normale funzionalit\u00e0 cellulare interagendo direttamente con le macromolecole (proteine, lipidi, DNA nucleare e mitocondriale) che costituiscono le strutture cellulari, o indirettamente innescando un'ulteriore produzione e propagazione di un sempre maggior numero di molecole reattive: il risultato finale di questa cascata di reazioni \u00e8 la disfunzione e/o la morte cellulare (condizione di \"stress ossidativo\").\nPer contenere o attenuare l'insulto ossidativo l\u2019organismo umano ha sviluppato un sistema di difesa antiossidante rappresentato non solo da enzimi antiossidanti (superossido dismutasi, catalasi e glutatione perossidasi), ma anche da enzimi che regolano lo stato redox dell'ambiente cellulare (glucosio 6-fosfato deidrogenasi, glutatione reduttasi, tioredoxina reduttasi e gamma-glutamilcisteina sintasi), da enzimi di riparazione del DNA, da proteine del sistema di degradazione del proteasoma, nonch\u00e9 da enzimi di fase II.\nQueste difese proteggono la cellula dalla tossicit\u00e0 delle specie reattive, radicali liberi e non, attraverso una variet\u00e0 di reazioni tra cui le principali sono rappresentate dalla conversione a specie meno reattive e meno tossiche mediante coniugazione con substrati endogeni che ne facilitano l'escrezione.\nQuando la produzione di specie reattive supera ampiamente la possibilit\u00e0 di compenso della barriera antiossidante il danno ossidativo non pu\u00f2 essere evitato. Sebbene il licopene espleti numerose attivit\u00e0 utili alla salute umana, l'attivit\u00e0 antiossidante viene ritenuta la pi\u00f9 importante nella prevenzione delle patologie croniche.\nIn generale il licopene e i carotenoidi funzionano intercettando i ROS o gli RNS e inattivando queste molecole tramite un trasferimento di energia. Questa energia pu\u00f2 essere dissipata sotto forma di calore nell'ambiente acquoso circostante o distruggere il carotenoide stesso. Per essere efficaci antiossidanti i carotenoidi devono essere presenti in concentrazione adeguata nella sede specifica dove vengono prodotti i ROS o gli RNS.\nA causa dell'alto numero di dieni coniugati, il licopene \u00e8 uno dei pi\u00f9 potenti antiossidanti naturali. Tra i carotenoidi naturali, in vitro ha mostrato di possedere la pi\u00f9 elevata capacit\u00e0 scavanger (letteralmente spazzino) nei confronti dei radicali liberi e di essere in grado di inattivare l\u2019ossigeno singoletto con un'efficacia di 2 e 10 volte superiore rispetto al beta-carotene e all'alfa-tocoferolo.\nNumerosi studi in vivo hanno evidenziato che i pomodori o i loro derivati riducono i danni al DNA, abbassano la suscettibilit\u00e0 allo stress ossidativo dei linfociti e diminuiscono l'ossidazione delle LDL o la perossidazione dei lipidi.\nL'attivit\u00e0 antiossidante in vivo del licopene \u00e8 stata oggetto di un'ampia revisione da parte di Erdman, et al..\n\"Transattivazione dei recettori nucleari\".\nRecentemente \u00e8 stato ipotizzato che il licopene possa controllare direttamente gli obiettivi molecolari redox-sensibili attraverso la regolazione l'espressione e l'attivit\u00e0 di alcuni enzimi e modulando l'attivazione degli Antioxidant Response Elements (ARE), degli enzimi ROS producenti, delle GTPasi, delle Mitogen-Activated Protein Kinases (MAPK) e di alcuni fattori nucleari (NF-\u03baB, AP-1, Nrf2).\nFotoprotezione e cura della pelle.\nLe radiazioni UV penetrano nella pelle danneggiando le cellule e sono considerate le principali responsabili dell\u2019invecchiamento cutaneo, o photo-aging. Uno dei meccanismi con cui le radiazioni UV accelerano i fenomeni di invecchiamento cutaneo \u00e8 dovuto alla formazione di radicali liberi dell\u2019ossigeno (ROS) estremamente reattivi che inducono reazioni di ossidazione nelle molecole biologiche in grado di causare mutazioni genetiche, alterazioni nella risposta immunitaria, eventi infiammatori ed apoptosi. I processi di foto-ossidazione inducono eritemi, invecchiamento prematuro ed insorgenza di tumori della pelle. Dati di letteratura hanno evidenziato che nutrienti dotati di attivit\u00e0 antiossidante, tra cui i carotenoidi (licopene e beta-carotene) hanno un importante effetto di protezione sulla pelle, prevenendo attraverso vari meccanismi la formazione dei ROS. Studi su colture cellulari ed animali hanno dimostrato che il licopene previene il danno foto-ossidativo: nei fibroblasti umani esposti a radiazioni UV, la formazione di malondialdeide (un marker biologico della perossidazione lipidica), \u00e8 ridotta significativamente in presenza di licopene ed altri carotenoidi.\nL\u2019assunzione di nutrienti di qualit\u00e0, licopene e/o altri antiossidanti, pu\u00f2 influenzare positivamente numerose caratteristiche strutturali e fisiologiche della pelle quali densit\u00e0, spessore, rugosit\u00e0, consistenza, levigatezza, colore, idratazione, etc.\nLo studio di Heinrich, et al. dimostra che la somministrazione sistemica di una miscela di antiossidanti a base di licopene influenza significativamente i parametri strutturali della pelle, tra cui la densit\u00e0 (spessore), che risulta incrementata del 7% dopo 12 settimane di trattamento.\nRecentemente \u00e8 stata evidenziata la correlazione tra alti livelli di licopene nel plasma e bassi livelli di rugosit\u00e0 della pelle.\nInduzione degli Enzimi di Fase II.\nOltre che sui farmaci, gli enzimi della fase I e II del metabolismo agiscono nei confronti di diversi composti, quali le sostanze ambientali, gli inquinanti, i carcinogeni, le sostanze alimentari e i prodotti endogeni.\nGli enzimi della fase I, come il citocromo P450, catalizzano l'aggiunta di ossigeno ai carcinogeni e aumentano pertanto la loro reattivit\u00e0 e gli addotti del DNA (bio attivazione). In generale, gli enzimi della fase II aumentano l'idrofilicit\u00e0 dei carcinogeni e potenziano la loro detossificazione ed escrezione.\nNegli ultimi anni si sono accumulate evidenze che indicano che gli effetti benefici del licopene siano in parte dovuti all'induzione degli enzimi detossificanti della fase II.\nIn particolare \u00e8 stato dimostrato che la supplementazione della dieta con licopene aumenta significativamente l'attivazione di enzimi come la glutatione reduttasi, la glutatione S-transferasi e la chinone reduttasi.\nInibizione della Proliferazione Cellulare.\nGli effetti inibitori del licopene sulla crescita cellulare sono stati dimostrati per la prima volta da Levy et al.. Successivamente quest'ultimi sono stati confermati su parecchie linee cellulari neoplastiche e non. Recentemente \u00e8 stato evidenziato che la supplementazione con licopene riduce in vivo le metastasi di tumori sperimentali e che questo effetto \u00e8 riconducibile all'azione sulla proliferazione cellulare, sull'invasione tumorale e sull'angiogenesi.\nEsistono dati che indicano che parte dell'azione inibitoria sulla crescita cellulare esercitata dal licopene sembra ascrivibile all'induzione dell'apoptosi, tuttavia in vivo l'azione chemoprotettiva del licopene e dei suoi metaboliti nei confronti dei tumori \u00e8 influenzata da numerosi fattori ambientali (es. entit\u00e0 dello stress ossidativo indotto dal fumo di sigaretta o dal consumo di alcool) che possono interferire anche negativamente: ci\u00f2 rende necessari ulteriori studi che consentano di stabilire quali siano i dosaggi ottimali di questo carotenoide per un'efficace prevenzione dei tumori.\nGap Junction.\nLe giunzioni comunicanti (o gap junctions) sono canali presenti tra cellula e cellula che consentono lo scambio di nutrienti, di prodotti di degradazione e di informazioni. Ciascuna gap junction \u00e8 formata da dodici strutture proteiche dette connessine (sei per ogni elemento cellulare) di cui quella maggiormente espressa \u00e8 la Cx43. Le gap junction sono implicate nel controllo della crescita cellulare attraverso risposte adattative (differenziazione, proliferazione e apoptosi).\nEsistono evidenze che indicano che la perdita della dell'espressione della Cx43 rappresenta un segno di carcinogenesi. Studi sperimentali hanno dimostrato che il licopene aumenta l'espressione della Cx43 in alcune linee cellulari di carcinoma mammario umano.\nGli studi condotti in vivo sul licopene sono stati eseguiti utilizzando pomodori o loro derivati. Quest'ultimi, oltre al licopene, contengono numerosi altri micronutrienti e fitochimici, compresi altri carotenoidi, polifenoli, vitamina C e vitamina E che possono potenziarne l'attivit\u00e0 biologica.\nQuesta osservazione ha rappresentato il presupposto per sviluppare a livello industriale un metodo produttivo del licopene che consente sia di mantenere intatte le sue prerogative naturali sia di conservare quel \"milieu\" biochimico utile per i suoi effetti sulla salute (licopene biologico).\nInduzione di apoptosi.\nAnche se i dati disponibili in letteratura sono modesti, esistono studi in vivo che indicano che il licopene induce apoptosi nelle cellule neoplastiche.\nFattori di crescita.\nGli Insulin Growth Factors (IGFs) sono mitogeni che svolgono un importante ruolo nella proliferazione, nella differenziazione e nell'apoptosi cellulare. Alterazioni del normale funzionamento di questi fattori di crescita sono state implicate nello sviluppo di diversi tumori.\nInizialmente \u00e8 stato osservato che il licopene modificherebbe l'asse IGF-1, tuttavia una revisione della letteratura non ha evidenziato dati univoci. Pertanto questa possibile attivit\u00e0 merita ulteriori approfondimenti.\nAnti-angiogenesi.\nL\u2019inibizione dell'angiogenesi \u00e8 oggi una strategia terapeutica nella prevenzione e nella cura di parecchie patologie umane. L\u2019attenzione dei ricercatori si \u00e8 rivolta in modo particolare all'angiogenesi in corso di neoplasie, ma la neovascolarizzazione rappresenta un'importante tappa anche nello sviluppo di altre gravi patologie.\nPer prevenire e contrastare l'angiogenesi \u00e8 necessario identificare molecole angiostatiche che siano dotate di scarsa o nulla tossicit\u00e0 e con via di somministrazione che sia la pi\u00f9 semplice possibile.\nStudi molto recenti hanno dimostrato che il licopene, oltre a essere un potente antiossidante, possiede anche una spiccata attivit\u00e0 anti-angiogenica. Sahin et al., utilizzando cellule endoteliali umane, hanno infatti evidenziato che il licopene riduce in vitro, in modo dose-dipendente, la loro proliferazione, la loro migrazione e la formazione di neocapillari.\nL'inibizione dell'angiogenesi \u00e8 stata confermata da altri studi in cui \u00e8 stato osservato che questo effetto \u00e8 la conseguenza di differenti meccanismi.\n\u00c8 stato sottolineato che il licopene esercita il suo effetto anti-angiogenico a concentrazioni che possono essere raggiunte anche in vivo, ma, a causa della variabilit\u00e0 degli individui e del contenuto di licopene dei pomodori, non \u00e8 ancora possibile indicare la quantit\u00e0 di questi ortaggi necessaria al raggiungimento dello scopo.\nL'angiogenesi patologica \u00e8 un preoccupante evento che si realizza in diverse patologie oculari, prima tra tutte la DMLE (degenerazione maculare legata all\u2019et\u00e0), che \u00e8 la principale causa di grave riduzione della vista. \u00c8 da tempo noto tuttavia che i livelli di licopene sono pi\u00f9 bassi nei pazienti con DMLE e solo da poco \u00e8 stato osservato che esiste una correlazione inversa tra livelli plasmatici di carotenoidi e presenza di questa grave malattia oculare e che ci\u00f2 \u00e8 particolarmente rilevante per il licopene che \u00e8 risultato essere il solo carotenoide in grado di proteggere significativamente sia nei confronti della forma iniziale, sia ancor di pi\u00f9 nei confronti della forma essudativa.\nAttivit\u00e0 biologica dei metaboliti del licopene.\nStudi preliminari indicano che i metaboliti del licopene (licopenoidi) sono biologicamente attivi e che perci\u00f2 possono ridurre il rischio di malattie croniche.\nProduzione di licopene.\nIl licopene viene utilizzato come colorante per uso alimentare (E 160 D LICOPENE), come materia prima per la preparazione di integratori alimentari e per altre applicazioni cosmetiche e farmaceutiche.\nIl licopene in commercio pu\u00f2 essere prodotto per sintesi chimica da materie prime sintetiche (licopene sintetico) o estratto dai vegetali (funghi e piante), che lo producono naturalmente per biosintesi, secondo due diverse tecnologie: \"con solventi chimici sintetici\" (licopene naturale) o \"senza solventi chimici\" \"sintetici\" (licopene biologico).\nLicopene Sintetico.\nIl licopene sintetico viene prodotto a partire da materie prime sintetiche disciolte in solventi chimici organici. Il processo comunemente utilizzato (processo di Witting) \u00e8 lungo e complesso e prevede, nelle fasi finali, la condensazione di due prodotti intermedi (il fosfonmetanosolfonato e la C10-dialdeide), disciolti in toluene in presenza di sodio metilossido, a formare cristalli di licopene grezzo che vengono successivamente purificati tramite filtrazione e ricristallizzazione.\nIl licopene sintetico ottenuto si presenta come polvere cristallina rossa con cristalli di grandi dimensioni e forma regolare. Nel prodotto di finale il licopene \u00e8 molto concentrato (\u2265 96% in peso), principalmente in forma trans, si degrada con facilit\u00e0 e presenta bassa biodisponibilit\u00e0. Oltre al licopene possono essere presenti piccole quantit\u00e0 di altri carotenoidi.\nIl licopene sintetico pu\u00f2 contenere residui dei solventi organici utilizzati durante il processo produttivo ed altre impurit\u00e0 tossiche (es. materie prime non reagite, intermedi di reazione e/o prodotti secondari).\nLicopene naturale.\nIl licopene naturale viene prodotto naturalmente per biosintesi nei vegetali (funghi e piante), da cui viene estratto con solventi chimici sintetici e poi separato per cristallizzazione. Il licopene ottenuto \u00e8 in forma cristallina.\nIl licopene naturale da pomodoro (\"Solanum lycopersicum\") viene estratto da bacche di pomodoro prive di qualunque vincolo; si possono usare variet\u00e0 di pomodoro geneticamente modificate, OGM e trattate con pesticidi (insetticidi, erbicidi, fungicidi) mediante l'uso di solventi chimici sintetici (acetato di etile, acetone, esano, altri). Il prodotto finito, oltre al licopene, contiene piccole quantit\u00e0 di altri carotenoidi e di altri costituenti presenti nel pomodoro (Vitamina E, lipidi, altri); inoltre possono essere presenti residui dei solventi chimici di processo ed eventualmente di pesticidi, se presenti nel pomodoro fresco iniziale. Il prodotto si presenta come fluido viscoso di colore rosso scuro.\nIl licopene naturale da funghi (\"Blakeslea trispora\") viene estratto da biomasse con solventi chimici organici (acetato di isobutile, isopropanolo) e purificato per cristallizzazione e filtrazione. Il prodotto finito \u00e8 costituito da licopene (licopene totale \u2265 95%, di cui oltre il 90% \u00e8 costituito da licopene \"trans\"). Oltre al licopene possono essere presenti piccole quantit\u00e0 di altri carotenoidi e residui di solventi chimici di processo. Nei preparati commerciali pu\u00f2 essere presente anche il diclorometano. Il prodotto si presenta come polvere cristallina rossa.\nLicopene biologico.\nIl licopene biologico si ottiene da bacche di pomodoro certificate biologiche (pomodoro biologico) mediante una tecnologia innovativa che fa uso di anidride carbonica in condizioni supercritiche al posto dei tradizionali solventi chimici sintetici, tossici e nocivi.\nL\u2019estrazione del licopene biologico con CO2 supercritica si effettua dal pomodoro in polvere, preparato da bacche di pomodoro mature coltivate con metodi biologici che escludono l'uso di variet\u00e0 geneticamente modificate (OGM) e l\u2019utilizzo di prodotti chimici di sintesi (concimi, antiparassitari, pesticidi), secondo quanto stabilito dai regolamenti CEE CE 834/07 e CE 889108.\nPer l'estratto ottenuto risulta naturale al 100% e completamente privo di residui di solventi organici e/o di altre sostanze chimiche sintetiche, tossico-nocive (pesticidi). Come il licopene naturale, anche quello biologico contiene altri carotenoidi e molecole bioattive presenti naturalmente nel pomodoro che concorrono sinergicamente agli effetti benefici del licopene per la salute umana e ne aumentano stabilit\u00e0 e bio-disponibilit\u00e0. Il licopene biologico si presenta come un fluido viscoso di colore rosso scuro, in cui il licopene \u00e8 presente solo parzialmente in forma cristallina, per\u00f2 con cristalli di dimensioni molto ridotte (micro-cristalli).\nFonti alimentari.\nLa maggiore fonte dietetica di licopene \u00e8 rappresentata dal pomodoro (\"Solanum lycopersicum\"), da cui prende anche il nome, e dai suoi derivati in cui rappresenta il 60% del contenuto totale in carotenoidi. Il contenuto in licopene \u00e8 influenzato dal livello di maturazione del pomodoro, infatti \u00e8 stato calcolato che in pomodori rossi e maturi sono presenti 50\u00a0mg/kg di licopene, mentre la concentrazione scende a 5\u00a0mg/kg nelle variet\u00e0 gialle. Altre fonti naturali di licopene sono meloni, guava e pompelmi rosa. La concentrazione di licopene nel siero umano \u00e8 strettamente correlata all'assunzione prolungata di queste materie prime. Inoltre la biodisponibilit\u00e0 del composto sembra essere pi\u00f9 elevata nei prodotti trattati termicamente (ad esempio salse di pomodoro) rispetto ai prodotti crudi. \nIl licopene \u00e8 il carotenoide predominante nel plasma umano, in cui le concentrazioni variano da 0,22 a 1,06\u00a0nmol/mL. La concentrazione media di licopene nel plasma varia ampiamente nelle diverse popolazioni, riflettendo il consumo di pomodoro e suoi derivati. La distribuzione nei tessuti corporei non \u00e8 uniforme ma correlata alla presenza di lipidi: il licopene \u00e8 pi\u00f9 abbondante nel tessuto adiposo, nei testicoli, nel liquido seminale, nelle ghiandole surrenali, nel fegato, nella prostata e nella mammella.\nEssendo il licopene una sostanza lipofila, il suo assorbimento \u00e8 correlato alla presenza di grassi nella dieta. La cottura dei cibi pu\u00f2 aumentarne la biodisponibilit\u00e0 grazie alla dissociazione dei complessi proteici in cui \u00e8 incorporato o per la dispersione degli aggregati cristallini di carotenoidi. Nell'intestino, in presenza degli acidi biliari, il licopene \u00e8 solubilizzato, incorporato in micelle e assorbito dalla mucosa per trasporto passivo. La molecola intatta pu\u00f2 essere incorporata in chilomicroni e trasportata all'interno del sistema linfatico. Sembra che non esistano proteine di trasporto specifiche per questo composto, ma che venga trasportato dalle lipoproteine, in particolare quelle a bassa densit\u00e0 (LDL).\nNonostante non possieda attivit\u00e0 di precursore della vitamina A, esso appare eccezionalmente antiossidante, in virt\u00f9 della sua struttura achilica, del numero di doppi legami coniugati e della sua elevata idrofobicit\u00e0.\nPropriet\u00e0 biologiche.\nIn generale i carotenoidi sono efficaci antiossidanti, grazie alla loro efficacia come \"scavenger\" (letteralmente spazzini) di radicali liberi. Tra i carotenoidi il licopene sembra essere il pi\u00f9 efficiente \"oxygen quencher\", grazie alla presenza di due ulteriori doppi legami rispetto alla struttura degli altri carotenoidi.\nIl licopene, come altri carotenoidi, ha attivit\u00e0 di prevenzione dei tumori. Le prime ricerche in questo senso sono state stimolate da studi epidemiologici che hanno evidenziato una relazione tra consumo di frutta e vegetali in generale e diminuzione del rischio di certi tipi di cancro. Diversi studi pubblicati attribuiscono al licopene la capacit\u00e0 di ridurre il rischio di cancro alla prostata nell'uomo, e studi sperimentali su topi suggeriscono che abbia la capacit\u00e0 di sopprimere la crescita di cellule tumorali mammarie. L'azione anticancro del licopene \u00e8 stata investigata anche a livello gastroenterico. endometriale e cutaneo.\nUno studio del gennaio 2011 condotto presso il Dipartimento di Urologia dell'Universit\u00e0 della California-San Francisco, mostra che rispetto al placebo, 3 mesi di intervento con licopene o olio di pesce (omega 3) non ha alterato significativamente l'IGF-1 e COX-2 che sono l'espressione genica del microambiente normale della prostata negli uomini con carcinoma della prostata a basso peso. Tuttavia un'ulteriore analisi con periodi di trattamento pi\u00f9 prolungati dei profili di espressione genica globale pu\u00f2 mettere in luce la bioattivit\u00e0 e la rilevanza di queste sostanze nel cancro della prostata, specialmente a livello di sorveglianza attiva dell'organismo.\nFarmacocinetica.\nDopo l'ingestione il licopene \u00e8 incorporato in micelle lipidiche nell'intestino tenue; le micelle sono formate da grassi alimentari e da acidi biliari, questi aiutano a solubilizzare la coda idrofobica del licopene facilitando l'assorbimento sulle cellule della mucosa intestinale con un meccanismo di trasporto passivo. Poco si sa circa il metabolismo epatico del licopene, ma come gli altri carotenoidi, il licopene \u00e8 incorporato in chilomicroni e viene rilasciato nel sistema linfatico. Nel plasma, il licopene \u00e8 trasportato dalle lipoproteine a densit\u00e0 molto bassa (VLDL) e da quelle a densit\u00e0 bassa (LDL). Il licopene \u00e8 presente a maggiori concentrazioni nel tessuto adiposo, nelle surrenali, nel fegato e nel testicolo."}
{"id": "297445", "revid": "793215", "url": "https://it.wikipedia.org/wiki?curid=297445", "title": "GFTP", "text": "gFTP \u00e8 un client FTP libero e open source multithread. \u00c8 disponibile su sistemi Unix-like, ma pu\u00f2 essere usato anche su Microsoft Windows e macOS. Funziona tramite GUI (che usa le GTK+) e una interfaccia a riga di comando. gFTP \u00e8 pubblicato sotto GPL ed \u00e8 stato tradotto in 41 lingue.\nSupporta i protocolli FTP, FTPS (solo con connessione controllata), HTTP, HTTPS, SFTP e FSP; supporta server proxy per i protocolli FTP e HTTP oltre ad FXP (per trasferire file tra 2 server remoti tramite via FTP).\nLa GUI ha una grafica a due pannelli, il file system locale si trova a sinistra e il filesystem remoto in quello di destra. Sotto questi due pannelli si trova la coda dei trasferimenti in cui si possono vedere in tempo reale lo stato dei file (in attesa, attivi o ultimati). Sotto di questo c'\u00e8 il log dei messaggi, in cui appaiono tutti i comandi e le risposte tra gFTP e il server remoto. I siti possono essere raccolti in una lista di segnalibri, simile a quella presente nei browser. Una barra in alto permette la connessione a siti che non si trovano nei bookmark."}
{"id": "297448", "revid": "1505418", "url": "https://it.wikipedia.org/wiki?curid=297448", "title": "Ere\u0161kigal", "text": "Nella mitologia sumera, Ere\u0161kigal (DERE\u0160.KI.GAL, letteralmente \"Signora della grande terra\"), sorella di Inanna e moglie di Nergal, \u00e8 la dea degli inferi (il Kurnugea). Governava sui demoni e sulle creature infernali, ed \u00e8 co-protagonista di diverse storie riconducibili a miti ripresi successivamente.\nIl suo corpo rammenta quello di un pesce, per\u00f2 in aggiunta possiede le scaglie tipiche del serpente, le mani sono umane, mentre dai lombi ai piedi \u00e8 un cane. Per la sua conformazione mista, di adolescente-pesce-cane ricorda la greca Scilla.\nIl mito.\n\u00c8 conosciuta principalmente attraverso due miti, che si ritiene simboleggino l'alternarsi delle stagioni, ma che avevano forse anche lo scopo di illustrare alcune dottrine risalenti al periodo mesopotamico. Ere\u0161kigal \u00e8 la sorella di Ishtar e, da un certo punto di vista, anche la sua controparte, il simbolo della natura durante la stagione non produttiva dell'anno.\nUno di questi miti \u00e8 la storia della discesa di Ishtar a Irkalla, o Aralu, come venivano chiamati gli inferi, e l'incontro con sua sorella che li presiede. Ere\u0161kigal intrappola poi la sorella nel suo regno buio ma Ishtar riesce a fuggire sacrificando suo marito Dumuzi in cambio di s\u00e9 stessa.\nL'altro mito \u00e8 la storia di Nergal, il dio della peste, e la sua offesa a Ere\u0161kigal. Nergal si era rifiutato di alzarsi nel corso di un banchetto dopo l'arrivo di Namtar (il \"destino\"), ministro e rappresentante della stessa Ere\u0161kigal, invitata alla riunione dagli dei. Dopo l'affronto, Ere\u0161kigal chiese che Nergal le fosse consegnato per l'eventuale espiazione della sua colpa. Seguirono il conseguente esilio nel regno controllato dalla dea e la riconciliazione finale attraverso l'offerta di Ere\u0161kigal di rendere partecipe Nergal nel governo di Irkalla. Nella tradizione si racconta che Nergal sia stato il vincitore: dopo aver sconfitto Namtar e dopo aver tentato di tagliare la testa a Ere\u0161kigal, prese Ere\u0161kigal come moglie e divenne padrone del regno."}
{"id": "297477", "revid": "183976", "url": "https://it.wikipedia.org/wiki?curid=297477", "title": "Bolton Wanderers", "text": ""}
{"id": "297478", "revid": "486946", "url": "https://it.wikipedia.org/wiki?curid=297478", "title": "Ryan NYP Spirit of Saint Louis", "text": ""}
{"id": "297479", "revid": "486946", "url": "https://it.wikipedia.org/wiki?curid=297479", "title": "Ryan NYP", "text": ""}
{"id": "297480", "revid": "670021", "url": "https://it.wikipedia.org/wiki?curid=297480", "title": "Navile", "text": "Il Navile (in dialetto bolognese \"Al Nav\u00e9lli\") \u00e8 un importante canale della pianura bolognese, sia dal punto di vista idraulico, sia da quello storico. Si origina dalle acque del Canale di Reno, di cui di fatto \u00e8 la continuazione a nord della citt\u00e0.\nIl Canale di Reno deve il nome (e le acque) al fiume Reno, da cui si origina alla Chiusa di Casalecchio di Reno, costruita in epoca alto-medievale con un'imponente opera d'ingegneria idraulica in muratura (la Chiusa ha una larghezza di oltre 250 metri e l'opera di presa col canale e gli scolmatori ha una lunghezza di oltre 2\u00a0km, interamente in muratura), una delle maggiori d'Europa per l'epoca (si pensa che la primitiva costruzione risalga a prima dell'anno 1000, ma secondo altri Autori la data della prima costruzione \u00e8 il 1191). Pi\u00f9 volte distrutta dalle rovinose piene del Reno, \u00e8 stata sempre ricostruita e rappresenta, ancora oggi, uno dei massimi esempi di opera di presa fluviale esistenti e costruiti prima dell'avvento del conglomerato cementizio armato.\nDapprima il Canale di Reno, con corso parallelo all'alveo dell'omonimo fiume, se ne distacca per entrare nel territorio comunale di Bologna e, poi, in corrispondenza delle Mura delle 12 Porte (\"La Grada\"), nel centro storico, che percorre per un tratto di circa 3\u00a0km quasi completamente tombato a partire dai primi anni del XX secolo. Nel suo percorso sotterraneo, assai articolato con affluenti e defluenti (ad esempio il Canale Cavaticcio che forma una cascata alta 15\u00a0m sfruttata dal punto di vista idroelettrico con la produzione di 8.000 MWh/anno), mescola in parte le sue acque con quelle del Canale di Savena del torrente Aposa e del Canale delle Moline. In parte il suo corso \u00e8 ancora visibile nel centro di Bologna ed \u00e8 allo studio una serie di progetti per riportarlo, in parte, a cielo libero. \nIn corrispondenza dell'uscita dal centro storico, sorgeva, fino ai primi anni del XX secolo, il porto di Bologna che, nel Medioevo, era uno dei maggiori porti fluviali d'Italia e che collegava Bologna (allora dotata di una flotta consistente e di un tessuto industriale nel settore tessile di caratura e valenza europea) col Po di Primaro ed il mare.\nDa questo punto (posto in corrispondenza dell'attuale Via del Porto) muta il suo nome in Canale Navile, assume andamento da sud a nord; supera il Battiferro e attraversa la pianura bolognese fino a immettersi nuovamente nel Reno vicino a Passo Segni dopo un percorso di circa 40\u00a0km, dei quali 5,3 dalla Chiusa di Casalecchio alla Bova di Via Lame (uscita del Porto). Ha regime determinato in parte dalle regolazioni sulle paratie delle chiuse, ed in parte raccoglie le acque meteoriche di Bologna e di una porzione della pianura, sicch\u00e9 le sue portate medie ordinarie possono essere stimate dell'ordine di 10 metri cubi al secondo, quelle massime possono raggiungere i 100 metri cubi al secondo.\nDopo l'eliminazione del Porto di Bologna, il suo utilizzo \u00e8 esclusivamente ad uso irriguo e di bonifica, non essendo pi\u00f9 idoneo ad uso navigabile. Talvolta, nel corso delle piene, esonda nelle campagne. Il canale di bonifica Diversivo raccoglie le acque in eccesso del Navile e le tributa nel canale di Savena all'altezza di Casoni, frazione del comune di Malalbergo. Del sistema portuale bolognese e dell'uso navigabile resta, tuttavia, una serie di chiuse (dette \"sostegni\"), che furono realizzati nella forma attuale a met\u00e0 del Cinquecento dal Vignola, utilizzando il sistema delle \"porte vinciane\", che si aprono cio\u00e8 controcorrente, utilizzando la pressione dell'acqua per una chiusura pi\u00f9 efficace..\nLa sua gestione ed il suo utilizzo \u00e8 soggetto sia al Consorzio della Chiusa di Casalecchio e del Canale di Savena, sia al Consorzio della Bonifica Renana.\nL'opera di presa a Casalecchio di Reno (la Chiusa di Casalecchio) \u00e8 soggetta a stretta tutela storica."}
{"id": "297484", "revid": "264902", "url": "https://it.wikipedia.org/wiki?curid=297484", "title": "Shamash", "text": ""}
{"id": "297485", "revid": "1305772", "url": "https://it.wikipedia.org/wiki?curid=297485", "title": "ATPasi trasportante H+ tra due settori", "text": "L'ATPasi trasportante H+ tra due settori (o ATP sintasi o ATP sintasi traslocante i protoni, o ATP sintasi FOF1 o FOF1 ATPasi o H+-ATP sintasi di tipo F o Complesso V) \u00e8 un complesso enzimatico che catalizza la seguente reazione:\nQuando la reazione \u00e8 catalizzata verso sinistra, l'enzima \u00e8 comunemente chiamato \"ATP-sintasi\" ed \u00e8 responsabile della sintesi di adenosintrifosfato (ATP) dai substrati adenosindifosfato (ADP) e fosfato inorganico sfruttando il gradiente protonico transmembrana generato dalla catena di trasporto degli elettroni.\nNegli eucarioti l'enzima \u00e8 costituito da almeno 16 subunit\u00e0, alcune in molteplici copie; nei procarioti il numero di subunit\u00e0 \u00e8 inferiore.\nStruttura e meccanismo d'azione dell'ATP-sintasi.\nL'ATP-sintasi \u00e8 una pompa protonica di tipo F costituita da due strutture dette \"Fo\" e \"F1\".\nF1 \u00e8 una proteina periferica, Fo una proteina integrale della membrana mitocondriale interna.\nLa subunit\u00e0 polipeptidica F1 \u00e8 direttamente responsabile della sintesi di ATP; \u00e8 costituita da 3 subunit\u00e0 proteiche \u03b1 e 3 subunit\u00e0 proteiche \u03b2, organizzate in dimeri \u03b1-\u03b2 disposte come gli spicchi di un'arancia. Al centro vi \u00e8 la subunit\u00e0 \u03b3 che si collega alla struttura della porzione Fo.\nAssociate a F1 vi sono altre subunit\u00e0, \u03b4 ed \u03b5.\nLa subunit\u00e0 polipeptidica Fo attraversa la membrana mitocondriale interna, nel caso degli Eucarioti, o la membrana cellulare, nel caso dei Procarioti. Essa costituisce il canale per il passaggio degli ioni H+ (o protoni), i quali forniscono l'energia necessaria alla sintesi di ATP.\nIn E. Coli, ad esempio, la porzione Fo \u00e8 costituita da una subunit\u00e0 \"a\", 2 subunit\u00e0 \"b\" e 10 subunit\u00e0 \"c\" organizzate queste ultime come un mazzetto di fiammiferi. Il passaggio dei protoni attraverso il canale creato dalla subunit\u00e0 a della Fo determina la rotazione dell'anello c e della subunit\u00e0 \u03b3 che, grazie alla sua asimmetria di punta, a sua volta provoca il cambiamento conformazionale contemporaneo dei 3 dimeri \u03b1-\u03b2 e la sintesi di ATP.\nSulla porzione F1 vi sono 3 siti attivi che catalizzano a turno la sintesi di ATP: uno di questi siti si trova in conformazione \"\u03b2-ATP\" (che lega ATP), un altro in \"\u03b2-ADP\" e l'ultimo sito in \"\u03b2-vuoto\" (incapace di legare ATP). La forza motrice protonica provoca la rotazione del peduncolo gamma, che entra in contatto con le subunit\u00e0 \"\u03b2\".\nCi\u00f2 causa una modifica conformazionale cooperativa in cui il sito \"\u03b2-ATP\" viene convertito in \"\u03b2-vuoto\" rilasciando ATP; quindi il sito \"\u03b2-vuoto\" passa in conformazione \"\u03b2-ADP\" che lega debolmente ADP e gruppo fosfato dal solvente e per ultimo il sito \"\u03b2-ADP\" viene convertito nella conformazione \"\u03b2-ATP\" a promuovere la condensazione di ADP e Pi. Ci\u00f2 che provoca il rilascio di ATP \u00e8 il contatto tra la subunit\u00e0 \u03b3 e la \"\u03b2-ATP\" trasformandola in \"\u03b2-vuoto\".\nQuesto meccanismo va sotto il nome di catalisi rotazionale.\nVarianti.\nEsistono varianti dell'enzima presenti nei vacuoli o nelle vescicole ricoperte di clatrina (tipo V, con regioni Vo e V1) e sulla membrana degli Archea (tipo A, con regioni Ao e A1). Pur condividendo gran parte della struttura del tipo F, tali enzimi sono utilizzati come pompe protoniche che consumano ATP per generare un gradiente elettrolitico."}
{"id": "297488", "revid": "767487", "url": "https://it.wikipedia.org/wiki?curid=297488", "title": "Dani Filth", "text": "Biografia.\nDani nacque il 25 luglio 1973 da Susan Janet Moore e Lawrence John Davey, primogenito tra quattro fratelli. Sin da giovane segu\u00ec con attenzione la letteratura (\u00e8 affascinato da scrittori come Lovecraft) ed esord\u00ec come cantante nelle band Carnival Fruitcake, The Lemon Grove Kids, PDA e Feast of Excrement. Black Sabbath, Slayer, Iron Maiden, Venom, Judas Priest, Emperor, Destruction, Beatles, Misfits, Paradise Lost ed il film d'animazione The Nightmare Before Christmas.\nConiugando questi stili diede vita ad una delle maggiori band di metal estremo e sinfonico attualmente sulla scena mondiale, i Cradle of Filth. In questa band Dani svolge tutt'oggi il ruolo, oltre che di cantante, anche di maggiore compositore. I suoi testi parlano di leggende, misticismo, erotismo, esoterismo, satanismo su basi di tipo \"symphonic black metal\".\nHa sposato la moglie Toni, il 31 ottobre 2005 a Ipswich. I due hanno una figlia, Luna Scarlett (nata l'8 febbraio 1999).\nCarriera.\nI Cradle of Filth sono la band attuale e primaria di Dani Filth. All'et\u00e0 di 18 anni, Filth ha trovato lavoro in un ristorante cinese. In seguito ha scelto la sua carriera nella musica nel corso di uno stage presso un giornale anche se la sua rubrica \"Dani's Inferno\" ha funzionato per due anni in Metal Hammer durante la fine del 1990.\nHa co-scritto e pubblicato \"The Gospel of Filth\" con Gavin Baddeley. Il libro, che Dani descrive come uno \"studio occulto\", presenta contributi di Clive Barker, Christopher Lee e Ingrid Pierson. Era stato accusato pi\u00f9 volte di essere un satanista, ma ha denunciato queste voci, affermando invece di essere \"pi\u00f9 che altro luciferiano.\"\nLontano dai Cradle, Filth \u00e8 apparso sul Roadrunner United CD nel 2005 (contribuendo alla voce in \"Dawn of a Golden Age\"), e il suo alto profilo ha anche portato a una manciata di ruoli cinematografici e televisivi. Nel 2003 ha fornito la voce del protagonista omonimo nel lungometraggio di animazione Dominator.\nEgli si \u00e8 classificato 95\u00ba nella Hit Parader's Top 100 Metal Vocalist of All Time.\nFilth ha registrato \"(She's) The Mother of Tears\" con Claudio Simonetti e la band di Simonetti, Daemonia, per la colonna sonora del film di Dario Argento \"La terza madre\" (uscito nei paesi anglosassoni con il titolo, appunto, \"Mother of Tears\")\nChris Motionless, cantante della band Motionless in White, ha rivelato in un'intervista della rivista Kerrang! che Filth apparir\u00e0 nel loro prossimo album \"Reincarnate,\" uscito il 15 settembre 2014. Lui ha forn\u00ec la voce ospite per la canzone \"Puppets 3 (The Grand Finale)\".\n\"Cradle of Fear\".\nNel 2000 Filth \u00e8 apparso nel film \"Cradle of Fear\" come L'Uomo, uno psicopatico squilibrato che si vendicava sui persecutori del padre. Altri protagonisti del film sono David McEwen, Edmund Dehn, Emily Booth, Eileen Daly, Rebecca Eden e Emma Rice. La frase di lancio del film presente su alcuni manifesti era \"Non \u00e8 se muoiono ... \u00c8 come ...\""}
{"id": "297489", "revid": "88740", "url": "https://it.wikipedia.org/wiki?curid=297489", "title": "Lobo", "text": ""}
{"id": "297491", "revid": "453768", "url": "https://it.wikipedia.org/wiki?curid=297491", "title": "Elisa Springer", "text": "Biografia.\nElisa (detta \"Lizzi\") Springer nasce a Vienna in una famiglia ebrea di origine ungherese, figlia unica di Riccardo Springer e Sidonia Bauer. Elisa trascorse l'infanzia e l'adolescenza in una fervente Vienna ricca di stimoli culturali e artistici. Dopo l'arresto del padre, commerciante, della madre e di gran parte della sua grande famiglia, in conseguenza alle violente persecuzioni verso gli ebrei seguite all'annessione dell'Austria nel 1938, si rifugi\u00f2 a Milano nel 1940. Qui intraprende l'attivit\u00e0 di traduttrice privata. Tradita da una donna, spia fascista, viene arrestata nel 1944. Detenuta al carcere di Milano \u00e8 deportata via Verona nel campo di concentramento di Auschwitz il 7 agosto 1944. Immatricolata con il n. A-24020, riesce a sopravvivere alle terribili condizioni di vita a Auschwitz e in altri campi di concentramento. A Bergen-Belsen conobbe personalmente Anna Frank. Trasferita infine a Theresienstadt, viene qui liberata il 5 maggio 1945. \nNel 1946 si trasfer\u00ec definitivamente in Italia e trascorse il resto della vita a Manduria in provincia di Taranto con il marito Guglielmo Sammarco, dove \u00e8 stata anche sepolta dopo la sua morte. Celata per lunghi anni la sua esperienza di deportazione, solo negli ultimi anni di vita, a memoria della sua sofferenza e degli orrori del nazifascismo nei confronti degli ebrei, scrisse un'autobiografia, \"Il silenzio dei vivi\", edita da Marsilio editore (Venezia, 1997) grazie all'aiuto dell'unico figlio Silvio.\nNel maggio del 1999 furono eseguiti in anteprima mondiale al Teatro Politeama Greco di Lecce due valzer di Elkan Bauer (1852-1942) nonno materno di Elisa, ucciso all'et\u00e0 di novant'anni nel campo di concentramento di Theresienstadt. Le partiture di \"Diana walzer\" ed \"Aeroplan walzer\" scampate alla notte dei cristalli di Vienna furono affidate al direttore d'orchestra Realino Mazzotta che le revision\u00f2 e diresse.\nDegli ultimi anni dell'esistenza di Elisa vissuti in Puglia, il 21 febbraio 2001 visit\u00f2 l'ex campo di concentramento Casa Rossa di Alberobello, a cui si oppose al tentativo di distruggere la memoria del luogo e si ricordano l'impegno, il coraggio e la determinazione nell'inculcare ai giovanissimi l'etica della pace e l'esaltazione della uguaglianza tra i popoli e le religioni. Questo impegno \u00e8 culminato nella pubblicazione, un anno prima della morte, del suo secondo libro, \"L'eco del silenzio. La Shoah raccontata ai giovani\". Il 10 dicembre 2002 le \u00e8 stata conferita la cittadinanza onoraria di Matera.\nIn suo onore e per volont\u00e0 sua \u00e8 stata istituita a Matera la \"Fondazione Elisa Springer A-24020\" che ha raccolto il suo archivio personale, e il \"Premio internazionale Elisa Springer\", assegnato nella sua prima edizione al sindaco di Roma Walter Veltroni.\nLa sua testimonianza \u00e8 riportata anche nel documentario \"Memoria\" (1997) di Ruggero Gabbai, dove insieme ad altri sopravvissuti all'olocausto racconta la sua terribile esperienza ad Auschwitz, nonch\u00e9 nella ricerca condotta tra il 1995 e il 2008 da Marcello Pezzetti per conto del Centro di documentazione ebraica contemporanea che ha portato alla pubblicazione nel 2009 di un volume con le testimonianze di quasi tutti i superstiti italiani dai campi di concentramento allora ancora viventi.&lt;br&gt;\nNel 2006 il gruppo rock pugliese C.F.F. e il Nomade Venerabile omaggia la sua memoria con la canzone \"Birkenau\", contenuta nell'album Circostanze."}
{"id": "297495", "revid": "174925", "url": "https://it.wikipedia.org/wiki?curid=297495", "title": "Tilacoidi", "text": ""}
{"id": "297496", "revid": "1782831", "url": "https://it.wikipedia.org/wiki?curid=297496", "title": "Bolton Wanderers Football Club", "text": "Il Bolton Wanderers Football Club, pi\u00f9 semplicemente Bolton Wanderers o Bolton, \u00e8 una societ\u00e0 calcistica inglese con sede a Horwich, citt\u00e0 del distretto metropolitano di Bolton, nella contea metropolitana di Greater Manchester. Milita nella Football League One, la terza divisione del calcio inglese.\nFondato nel 1874, membro fondatore della Football Association inglese, negli anni '20 vinse 3 Coppe d'Inghilterra, cui si aggiunge una vinta nel 1957-1958, stessa stagione in cui il club si aggiudic\u00f2 la Supercoppa d'Inghilterra.\nIl soprannome del club, \"The Trotters,\" riferito al \"trotterellare\", deriva dal continuo andare avanti e indietro dal campo di gioco ad una fattoria, dove spesso finivano i palloni calciati dagli atleti durante le partite, dal momento che il terreno di gioco non era protetto da alcuna recinzione.\nStoria.\nAlbori (1888-1929).\nIl club fu fondato nel 1874 con il nome di Christ Church Football Club dal reverendo Joseph Farrall Wright, curato della Christ Church di Bolton, e da un gruppo di studenti della Christ Church Sunday School di Blackburn Street, sotto la supervisione del loro maestro di scuola, Thomas Ogden. Fu inizialmente gestito dall'omonima chiesa di Deane Road, Bolton, ed ebbe sede nel luogo in cui ora sorge la fabbrica Innovation dell'Universit\u00e0 di Bolton. Dopo una disputa con il vicario della Christ Church, il club lasci\u00f2 Deane Road nel 1877 e cambi\u00f2 nome in Bolton Wanderers. La separazione avvenne al Gladstone Hotel. I componenti del club optarono per il nome Wanderers (vagabondi) per le difficolt\u00e0 nel trovare un terreno di gioco da usare in pianta stabile. I campi da gioco utilizzati dalla squadra furono, infatti, tre in quattro anni di esistenza. Si decise di far giocare il Bolton dapprima al Park Recreation Ground, poi al Cockle's Field, in seguito al Pike's Lake Ground, prima di stabilirsi definitivamente al Burnden Park (1895).\nIl Bolton fu uno dei dodici membri fondatori della Football League, costituitasi nel 1888. All'epoca il Lancashire era una delle regioni egemoni del paese dal punto di vista calcistico, con sei dei dodici club fondatori della lega che provenivano dalla regione storica del Lancashire. Rimasto nella Football League dalla sua fondazione, Bolton ha trascorso pi\u00f9 tempo in massima serie (Premier League, ex First Division) che nelle altre serie.\nNel 1894 il Bolton raggiunse la finale della FA Cup per la prima volta nella propria storia, ma perse per 4-1 contro il a Goodison Park Un decennio dopo si piazzarono nuovamente secondi nel torneo, arrivando a disputare la finale del 1904, persa per 1-0 contro il al Crystal Palace National Sports Centre il 23 aprile di quell'anno.\nIl periodo immediatamente antecedente e il decennio successivo alla prima guerra mondiale fu per il Bolton quello di maggiore successo nella massima serie: il club si classific\u00f2 fuori dalle prime otto della First Division solo in due circostanze dal 1911-1912 al 1927-1928. In questo periodo il Bolton arriv\u00f2 due volte terzo (miglior piazzamento della storia del club), nel 1920-1921 e nel 1924-1925 (annata in cui il titolo fu mancato per soli tre punti, nell'epoca dei 2 punti per vittoria)\nIl 28 aprile 1923 il Bolton vinse il suo primo trofeo nella terza finale della propria storia, battendo il per 2-0 nella prima finale di FA Cup disputata a Wembley. La partita, nota come \"The White Horse Final\" (\"La finale del cavallo bianco\"), si gioc\u00f2 di fronte a ben 127.000 spettatori. Il centravanti del Bolton, David Jack, fu autore del primo gol a Wembley Stadium. Guidata da giocatori di esperienza quali Joe Smith in attacco, Ted Vizard e Billy Butler sulle fasce e Jimmy Seddon in difesa, divenne la squadra di maggiore successo nella coppa nazionale negli anni venti, vincendo tre volte trofeo. La seconda vittoria la colse nel 1926, battendo per 1-0 il Manchester City di fronte a oltre 91.000 spettatori. La terza vittoria giunse nel 1929, nella finale contro il , battuto per 2-0 di fronte a quasi 93.000 tifosi.\nNel 1928 il club attravers\u00f2 una serie di problemi finanziari e dovette cedere David Jack all'. La cifra pagata dai \"Gunners\" per assicurarsi il giocatore, 10.890 sterline, rappresent\u00f2 un record mondiale, pi\u00f9 del doppio della cifra che costituiva il precedente primato.\nTrentennio in massima serie e percorso in coppa (1929-1958).\nDal 1935 al 1964 il Bolton milit\u00e0 ininterrottamente nella massima divisione. L'epoca d'oro della squadra ebbe in Nat Lofthouse e Bryan Edwards tra i principali attori negli anni '50.\nGli anni della seconda guerra mondiale videro la maggior parte dei giocatori dei Wanderers combattere sul fronte, evento raro per una squadra di calcio di primo livello, dato che agli sportivi erano assegnati generalmente ruoli di addestramento, lontani dal fuoco nemico. Ciononostante quindici calciatori del Bolton, guidati dal capitano Harry Goslin, si arruolarono in guerra come volontari nel 1939 e furono inseriti nel 53\u00ba reggimento artiglieria di Bolton. Alla fine della guerra ben trentadue dei trentacinque atleti attivi prima della guerra militarono nelle forze armate britanniche. L'unico a morire fu Goslin, asceso al ruolo di luogotenente e ucciso da una scheggia sul fronte italiano poco prima di Natale 1943. Il 53\u00ba battaglione artiglieria partecip\u00f2 alla battaglia di Dunkirk e prest\u00f2 servizio anche nelle campagne d'Egitto, Iraq e Italia. Un cospicuo numero di questi atleti riusc\u00ec a praticare l'attivit\u00e0 calcistica sul fronte, partecipando come \"Undici britannico\" a varie partite contro squadre che riunivano il re Farouk d'Egitto al Cairo e forze armate polacche a Baghdad.\nIl 9 marzo 1946 la citt\u00e0 di Bolton fece da sfondo al disastro di Burnden Park, che divenne la pi\u00f9 grande tragedia del calcio britannico mai avvenuta sino a quel momento. Trentatr\u00e9 tifosi del Bolton Wanderers morirono schiacciati e quattrocento rimasero feriti sugli spalti durante la partita di quarti di finale di FA Cup tra Bolton e Stoke City. Secondo le stime 67.000 persone si erano radunate per la partita, assiepate sugli spalti, mentre altre 15,000 restarono chiuse fuori dato che lo stadio era stracolmo. La tragedia port\u00f2 alla pubblicazione del rapporto Moelwyn Hughes, che prescrisse controlli pi\u00f9 capillari sugli assembramenti negli stadi..\nNel 1953 il Bolton disput\u00f2 una delle finali di FA Cup che rimasero negli annali, la finale di Stanley Matthews, persa dal Bolton contro il Blackpool per 4-3 dopo essere passato in vantaggio per 3-1. A decidere la sfida furono Stanley Matthews e i gol di Stan Mortensen.\nIl Bolton Wanderers vinse un altro trofeo solo nel 1958, quando due gol di Lofthouse gli consentirono di battere il Manchester United nella finale della FA Cup 1957-1958 di fronte a 100.000 spettatori a Wembley Stadium. Andarono vicini a vincere un trofeo nel 1995 e nel 2004, quando persero la finale di League Cup.\nMolti bassi e pochi alti (1958-1995).\nNel 1959 il Bolton raggiunse il quarto posto in campionato, ma i successivi vent'anni sarebbero stati difficili. La squadra retrocesse in Second Division nel 1963-1964 e precipit\u00f2 in Third Division per la prima volta nel 1970-1971. La permanenza in terza serie fu biennale, prima di un ritorno in seconda serie ottenuto vincendo il campionato nel 1972-1973. Nel maggio 1978 il Bolton vinse il campionato di Second Division e torn\u00f2 in First Division. Le aspettative erano alte, ma due anni dopo ci fu un'altra amara retrocessione.\nDopo la retrocessione del 1980 il Bolton ingaggi\u00f2 l'ex attaccante del Manchester United (Campione d'Europa 1968) Brian Kidd dall' per 150.000 sterline in previsione di un immediato ritorno in First Division. Kidd segn\u00f2 una tripletta nella sua terza partita con il Bolton, la vittoria per 4-0 contro il in campionato, ma il resto della stagione vide il Bolton lottare per non retrocedere. Alla fine della stagione 1981-1982 il Bolton non and\u00f2 vicino alla promozione e aveva perso giocatori chiave quali Peter Reid e Neil Whatmore. La retrocessione in Third Division giunse alla fine del campionato 1982-1983 dopo la sconfitta per 4-1 in casa del all'ultima giornat...\nMalgrado un profondo rinnovamento dell'organico e una vittoria per 8-1 contro il , che rimase la migliore del Bolton in 50 anni di storia, la squadra fall\u00ec la promozione nel 1983-1984 e rimase in terza serie per altre tre stagioni. Nel 1986 fu nominato presidente Nat Lofthouse, che detenne la carica sino alla sua morte, avvenuta il 15 gennaio 2011. Alla fine della stagione 1986-1987 il Bolton Wanderers precipit\u00f2 in Fourth Division per la prima volta nella sua storia, ma il ritorno in Third Division fu immediato. Nel 1988-1989 la squadra vinse l'English Football League Trophy battendo in finale il per 4-1. Nella stagione 1990-1991 fu scalzato dal dall'ultimo posto in classifica utile per la promozione diretta e poi perse contro il la finale dei play-off. L'anno dopo la squadra giunse solo tredicesima in campionato.\nI primi anni '90 videro il Bolton guadagnarsi la reputazione di \"ammazzagrandi\" nelle coppe. Nel 1993 batt\u00e9 per 2-0 il , detentore della FA Cup, nella ripetizione del terzo turno del torneo ad Anfield, grazie ai gol di John McGinlay e Andy Walker. La squadra di Bolton batt\u00e9 anche (2-1) prima di uscire contro il . Quell'anno il Bolton ottenne anche la promozione seconda serie, per la prima volta dal 1983. Nel 1994 il Bolton elimin\u00f2 nuovamente i detentori della FA Cup, l', battendoli per 3-1 dopo i tempi supplementari nella ripetizione del quarto turno. Raggiunse in quella occasione i quarti di finale della coppa, dove cadde in casa (1-0) contro i vicini rivali dell', che all'epoca militava in Premiership. Quell'anno il Bolton aveva eliminato dalla Coppa d'Inghilterra squadre del calibro di (3-2) e (1-0).\nRitorno in massima serie e accesso in Europa (1995-2008).\nAl termine della stagione 1994-1995, grazie alla vittoria per 4-3 sul nei play-off di Division One, il Bolton torn\u00f2 finalmente in massima serie. Il Reading era passato in vantaggio per 2-0 prima che un calcio di rigore parato da Keith Branagan allo scoccare del 45\u00ba minuto di gioco cambi\u00f2 le sorti del match. Nella ripresa il Bolton segn\u00f2 due gol nel finale, portando la sfida ai supplementari. Qui segn\u00f2 due altri gol, prima di un altro inutile gol del Reading. L'anno d'oro del Bolton fu caratterizzato anche dal raggiungimento della finale di League Cup 1994-1995, dove arriv\u00f2 una sconfitta di misura contro il Liverpool (2-1). Il campionato di Premier League 1995-1996 fu per il Bolton molto complicato: la retrocessione giunse alla penultima giornata, dopo la sconfitta per 1-0 contro il .\nCon 98 punti e oltre 100 gol, nel 1996-1997 il Bolton consegu\u00ec un autorevole ritorno in massima serie vincendo il campionato di Division One. Per la prima volta dal 1978 il Bolton vinse un campionato (di qualsiasi divisione). L'ultima partita disputata al Burnden Park fu un match vinto per 4-1 contro il Charlton Athletic.\nNel 1997 il club si trasfer\u00ec infatti presso un nuovo impianto, il Reebok Stadium, sponsorizzato sino al 2014 dalla medesima marca di abbigliamento sportivo, che ha la sua sede sociale proprio nel distretto di Bolton. Nel 2014 l'impianto ha assunto il nome di Macron Stadium a seguito del nuovo accordo commerciale con l'omonima azienda italiana.\nIl Bolton retrocesse per differenza reti alla fine della stagione 1997-1998 di Premiership. A pari punti con l'Everton, il Bolton ebbe la peggio. Proprio contro l'Everton i \"bianchi\" disputarono la prima partita ufficiale al Reebok Stadium (0-0, con un gol di Gerry Taggart del Bolton ingiustamente annullato, che avrebbe consentito ai Wanderers di salvarsi). Nel 1998-1999 il Bolton raggiunse la finale dei play-off di Division One, ma perse per 2-0 contro il .\nNella stagione 1999-2000 il Bolton avanz\u00f2 fino alle semifinali di FA Cup, Coppa di Lega e play-off di First Division, ma perse rispettivamente ai tiri di rigore contro l'Aston Villa, per 4-0 tra andata e ritorno contro il Tranmere Rovers e per 7-5 tra andata e ritorno contro l'Ipswich Town (il ritorno si prolung\u00f2 ai tempi supplementari). Il 19 ottobre 1999 Sam Allardyce aveva sostituito nelle vesti di allenatore Colin Todd.\nNel 2000-2001 il Bolton fu promosso in Premiership dopo aver battuto il per 3-0 nella finale dei play-off di First Division.\nLe due stagioni seguenti furono per il Bolton abbastanza tribolate, ma si conclusero con due salvezze in Premiership.\nNel 2001-2002 i Wanderers esordirono battendo per 5-0 il Leicester a Filbert Street, issandosi in vetta alla classifica. Malgrado una prestigiosa vittoria per 2-1 in casa del Manchester United, che rese il Bolton la prima neopromossa capace di battere lo United all'Old Trafford, attraversarono un periodo difficilissimo a met\u00e0 stagione. Grazie a una tripletta di Fredi Bobic contro l'Ipswich Town ottennero la permanenza in massima serie, perch\u00e9 le successive tre sconfitte nelle ultime tre giornate non pregiudicarono il sedicesimo posto finale.\nNel 2002-2003 la salvezza fu ottenuta dopo un inizio negativo. Nonostante un'altra vittoria in trasferta contro il Manchester United, la squadra stazion\u00f2 all'ultimo posto sino alla vittoria per 4-2 contro il Leeds United a Elland Road. Malgrado una mancanza di continuit\u00e0 di risultati, la squadra riusc\u00ec a conseguire i risultati di cui aveva bisogno e ottenne la salvezza all'ultima giornata, sconfiggendo per 2-1 il Middlesbrough.\nNel 2003-2004 il Bolton raggiunse la finale di Coppa di Lega inglese, ma perse per 2-1 contro il Middlesbrough. L'ottavo posto in campionato fu comunque il piazzamento migliore del club dall'istituzione della Premiership.\nNel 2004-2005 il Bolton miglior\u00f2 il suo piazzamento in campionato, piazzandosi sesto e ottenendo la qualificazione in Coppa UEFA. Per la prima volta la squadra si qualific\u00f2 per una coppa europea.\nNel 2005-2006 la stagione del Bolton si divise dunque tra Coppa UEFA, dove il cammino termin\u00f2 ai trentaduesimi di finale contro l'Olympique Marsiglia (2-1 per i francesi tra andata e ritorno), e campionato, dove fu raggiunto l'ottavo posto.\nNel 2006-2007, l'ultima di Allardyce, i Wanderers si classificarono settimi in Premier League, qualificandosi per la Coppa UEFA. Dal 2004 al 2007 urono dunque tre i piazzamenti consecutivi del Bolton nelle prime otto, un risultato secondo solo a quello di Chelsea, Manchester United, Liverpool e Arsenal.\nNel 2007-2008 la squadra riusc\u00ec a salvarsi all'ultima giornata classificandosi sedicesima in Premier League. Decisiva fu la striscia di cinque partite (le ultime cinque) senza sconfitte. Il sostituto di Allardyce, Sammy Lee (gi\u00e0 vice-allenatore della squadra durante la gestione Allardyce), fu esonerato ben presto per far spazio a Garry Megson. Degno di nota fu l'accesso agli ottavi di finale di Coppa UEFA, dove il Bolton fu eliminato dallo dopo aver eliminato l' nei sedicesimi. Durante il suo percorso europeo il Bolton aveva pareggiato contro il ed era divenuta la prima squadra inglese capace di battere la a Belgrado.\nStoria recente (2008-oggi).\nIl 27 giugno 2008 il Bolton acquist\u00f2 Johan Elmander dal per 8,2 milioni di sterline, stabilendo il primato dell'acquisto pi\u00f9 oneroso per il club. Nell'affare rientr\u00f2 come parziale contropartita Daniel Braaten, ceduto ai francesi. Megson, ormai sempre pi\u00f9 in rotta con i tifosi, fu rimpiazzato a met\u00e0 della stagione 2009-2010 dall'ex attaccante del Bolton Owen Coyle. Nella FA Cup 2010-2011 il Bolton arriv\u00f2 in semifinale, dove fu pesantemente sconfitto per 5-0 dallo a Wembley.\nLa stagione 2011-2012 inizi\u00f2 come si era conclusa la precedente, con una vittoria e sei sconfitte. Per i Wanderers fu il peggiore inizio di campionato dal 1902-1903, in cui retrocessero. Il 17 marzo 2012 Fabrice Muamba accus\u00f2 attacco di cuore in campo durante il match di FA Cup contro il a White Hart Lane. Owen Coyle fu tra coloro che lo condussero al London Chest Hospital. Il calciatore rimase in condizioni critiche per svariate settimane e Coyle fu elogiato per la vicinanza che espresse nei confronti del centrocampista, poi ritiratosi dall'attivit\u00e0 agonistica nell'agosto seguente. Il 13 maggio 2012 il Bolton retrocesse in Championship, la seconda divisione, per un solo punto, per effetto del pareggio all'ultima giornata contro lo .\nCon sole tre vittorie nelle prime dieci giornate, la stagione 2012-2013 del Bolton in Championship fu inizialmente amara anche per la sconfitta e la conseguente eliminazione sul campo del modesto nel secondo turno di League Cup. Il 9 ottobre, dopo una serie di risultati negativi e con la squadra al sedicesimo posto in classifica, Coyle fu sollevato dall'incarico e sostituito da Dougie Freedman. Il nuovo tecnico condusse i suoi al settimo posto, sfiorando l'accesso ai play-off per la promozione a vantaggio del , che aveva una migliore differenza reti.\nL'annata seguente inizi\u00f2 con un viaggio a Turf Moor per celebrare il 125\u00ba anniversario della fondazione della Football League. Si concluse con un anonimo quattordicesimo posto in seconda divisione.\nFreedman fu esonerato dopo una striscia di risultati insoddisfacenti all'inizio della stagione 2014-2015. Gli subentr\u00f2 Neil Lennon, che guid\u00f2 la squadra al diciottesimo posto finale.\nNel dicembre 2015 il Bolton, in debito di 172,9 milioni di sterline, fu oggetto di petizione da parte dell'HM Revenue and Customs, che chiedeva il pagamento di tasse inevase, e sub\u00ec il blocco del calciomercato in entrata per la finestra invernale del gennaio 2016. Sul campo la squadra fatic\u00f2 tremendamente a ottenere risultati, riuscendo a centrare la vittoria solo una volta nelle prime 23 giornate. Nelle successive 23 giornate le vittorie furono solo 4. Neil Lennon e il club si separarono consensualmente nel marzo 2016. Il traghettatore Jimmy Phillips condusse la squadra per il resto della difficile stagione, conclusasi con la retrocessione in terza serie, sancita il 9 aprile 2016 dalla sconfitta in trasferta (4-1) contro il Derby County. Per la prima volta dal 1993 il club si ritrov\u00f2 dunque in League One.\nLa societ\u00e0 fu poi rilevata da Dean Holdsworth's Sports Shield e la sua situazione finanziaria miglior\u00f2. La stagione 2016-2017 si concluse con il secondo posto e la promozione dalla League One al Championship, la serie cadetta inglese. Figura chiave della risalita fu il nuovo allenatore Phil Parkinson, che seppe far fronte al blocco del calciomercato in ingresso e la cessione obbligata di elementi di spicco della rosa.\nNella stagione 2017-2018 il Bolton non and\u00f2 oltre il ventunesimo e terzultimo posto in seconda serie, salvandosi per due punti all'ultima giornata.\nMalgrado un buon inizio della stagione 2018-2019, con la squadra issatasi al terzo posto con 11 punti, emerse un'insolvenza di 5 milioni di sterline nei confronti di BlueMarble, risolta grazie alla generosit\u00e0 dell'ex presidente Edwin Davies, che corrispose la cifra al proprietario del club, Ken Anderson, quattro giorni prima della propria morte. Le difficolt\u00e0 economiche, tuttavia, si ripresentarono in modo drammatico nei mesi a seguire, dato che Anderson non aveva pagato gli stipendi ai calciatori. Di conseguenza, nel marzo 2019 il centro di allenamento fu chiuso per limitare i costi. Sul campo la squadra raccolse una serie di pessimi risultati, che la condussero alla retrocessione in League One gi\u00e0 ad aprile, con tre giornate di anticipo rispetto alla fine del torneo. Dopo la fine del campionato, il Bolton subisce una penalizzazione di 12 punti in classifica, da scontare nella stagione 2019-2020, a causa dell'entrata in amministrazione controllata della societ\u00e0. Il 28 agosto, dopo una trattativa complessa e aver rischiato il fallimento e l'espulsione dal campionato, il gruppo Football Ventures annuncia di aver rilevato il Bolton. Sul campo, la squadra non riesce a trovare continuit\u00e0 di risultati per schiodarsi dalle ultime posizioni. La stagione si conclude con una nuova retrocessione, la seconda consecutiva, questa volta in League Two, quarto e ultimo livello del calcio professionistico inglese.\nLa permanenza in League Two dura una sola stagione; infatti il Bolton ottiene la promozione diretta all'ultima giornata.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2017-2018.\nOrganico.\nRosa 2021-2022.\n\"Rosa, ruoli e numerazione, tratti dal sito ufficiale, sono aggiornati al 1\u00ba settembre 2021.\""}
{"id": "297497", "revid": "125068449", "url": "https://it.wikipedia.org/wiki?curid=297497", "title": "Smart card", "text": "Una carta intelligente (in inglese smart card) \u00e8 un dispositivo hardware che possiede potenzialit\u00e0 di elaborazione e memorizzazione dati in grado di garantire elevati standard di sicurezza. Pi\u00f9 in generale, un insieme di tecnologie, comprendenti circuiti integrati, microprocessori, memorie RAM, ROM, EEPROM, antenne, ecc., integrate nello stesso circuito elettrico per formare un circuito integrato che ne costituisce il nucleo principale.\nStoria.\nL'idea di incapsulare un circuito integrato in un supporto di plastica fu introdotta nel 1968 da due inventori tedeschi: J\u00fcrgen Dethloff e Helmut Gr\u00f6trupp; tuttavia\nnel 1974 Roland Moreno deposit\u00f2 il brevetto per una scheda trasportabile capace di memorizzare e gestire dati. Negli anni settanta furono registrati anche i primi brevetti da parte di diverse aziende e gruppi di ricerca, ma solo alle soglie degli anni ottanta Bull (allora CII-Honeywell-Bull) mise in commercio il primo prototipo di smart card e introdusse le smart card a microprocessore.\nLe prime applicazioni su carte in PVC con smart card furono realizzate in Francia e Germania all'inizio degli anni ottanta dove le smart card furono adoperate come carte telefoniche prepagate e come carte bancarie di credito/debito ad alta sicurezza dotate di banda magnetica, la produzione delle quali ha dei cicli di produzione piuttosto lunghi rispetto alla classica stampa di tipografia. Tali applicazioni mostrarono la grande capacit\u00e0 di resistenza ad attacchi e la considerevole flessibilit\u00e0 delle smart card e traghettarono la nuova e vincente tecnologia verso i recenti sviluppi in ambito GSM e Web.\nA partire dagli anni 2000 le nuove tecniche di miniaturizzazione, mediante le quali \u00e8 stato possibile produrre microcircuiti integrati sempre pi\u00f9 piccoli a costi sempre pi\u00f9 bassi, hanno consentito di realizzare smart card pi\u00f9 potenti dotate di coprocessore crittografico e di buone capacit\u00e0 di memoria a costi accessibili. Tale disponibilit\u00e0 ha avviato una fase di notevole e sorprendente sviluppo che \u00e8 partita dall'implementazione delle carte SIM in ambito GSM fino ad arrivare alla realizzazione della carta d'identit\u00e0 elettronica, delle carte di credito intelligenti e dei titoli di viaggio elettronici.\nCaratteristiche.\n\u00c8 costituita da un supporto di plastica nel quale \u00e8 incastonato un microcircuito integrato connesso ad un'interfaccia di collegamento che pu\u00f2 essere una contattiera o un'antenna. Il microcircuito integrato fornisce funzionalit\u00e0 di calcolo e memorizzazione dati; la contattiera o l'antenna consentono al microcircuito integrato di dialogare con uno speciale terminale di lettura collegato solitamente ad un computer mediante una interfaccia come porta seriale, parallela, USB. Solitamente sono dotate di una CPU a 8bit operante a 4\u00a0MHz, una memoria ROM da 16KB, una memoria EEPROM da 4KB, 512 byte di RAM per le computazioni temporanee e una canale di comunicazione a 9600\u00a0bit/s.\nStandard tecnici.\nLo standard internazionale ISO 7816, denominato \"Identification Cards - Integrated circuit(s) cards with contact\", definisce le caratteristiche fisiche, elettriche e operative delle smart card a microprocessore e a sola memoria con contatti elettrici (contact). Gli standard ISO 14443 e ISO 15693 sono invece quelli utilizzati per le smart card senza contatto.\nSupporto alla crittografia.\nLa smart card a microprocessore, grazie alle caratteristiche di protezione dei dati intrinseche del microcircuito integrato e alla presenza di un coprocessore crittografico che gli consente di eseguire le principali funzioni crittografiche della scheda madre, si propone come il mezzo adeguato a proteggere le chiavi private rilanciando la crittografia come supporto tecnologico di base per lo sviluppo di sistemi informatici sicuri e riproponendo in maniera decisa la firma digitale come un sicuro e insostituibile strumento per l'autenticazione e l'identificazione degli individui, per la verifica dell'integrit\u00e0 di insiemi di dati e per il non ripudio delle transazioni.\nClassificazione.\nLe smart card possono essere classificate in base a diversi criteri:\nLe caratteristiche del microcircuito integrato determinano sia il costo della smart card, sia l'ambito di applicazione.\nLe smart card a sola memoria, tecnologicamente pi\u00f9 semplici, sono pi\u00f9 economiche ma offrono un livello di sicurezza pi\u00f9 basso rispetto alle smart card a microprocessore e pertanto sono usate tipicamente per conservare dati che non necessitano di protezione alta.\nLe caratteristiche del supporto di plastica e dell'interfaccia di comunicazione determinano invece il ciclo di vita della smart card.\nSmart card a sola memoria.\nLa smart card a sola memoria, o memory card, offre unicamente funzionalit\u00e0 di memorizzazione sicura dei dati. Il microcircuito integrato contiene una componente di memoria permanente nella quale si pu\u00f2 leggere e scrivere attraverso un insieme di funzioni cablate in un circuito logico pre-programmato, stampato nel microcircuito integrato durante la fase di produzione. Il circuito logico a sua volta comprende un meccanismo di protezione che salvaguarda l'accesso ai dati memorizzati basato tipicamente su un insieme di permessi di accesso.\nTipicamente le smart card a sola memoria offrono circa da 1 a 4\u00a0kByte di memoria e sono usate principalmente per applicazioni semplici quali carte prepagate, carte per la raccolta punti, ecc. In questi casi, il meccanismo di protezione consente di evitare l'incremento fraudolento del credito.\nI comandi per la lettura e scrittura in memoria sono tipicamente sequenze di byte incapsulate in un protocollo seriale.\nIl vantaggio delle smart card a sola memoria sta nel loro basso costo dovuto alla semplicit\u00e0 della tecnologia adottata. Tuttavia, per applicazioni pi\u00f9 complesse che richiedono un livello di sicurezza maggiore, si preferisce usare smart card a microprocessore.\nSmart card a microprocessore.\nLa smart card a microprocessore, grazie alla potenza di calcolo fornita da un microprocessore incluso nel microcircuito integrato, pu\u00f2 essere paragonata ad un piccolo computer portatile altamente affidabile e inattaccabile in grado di elaborare e memorizzare informazioni salvaguardandone la riservatezza.\nNella memoria del microcircuito integrato \u00e8 installato un sistema operativo che implementa la logica operativa della smart card. In particolare il sistema operativo si occupa della gestione interna della memoria e fornisce varie funzioni tra le quali lettura e scrittura in memoria, funzioni di programmazione dei permessi di accesso, funzioni crittografiche, ecc.\nLa programmabilit\u00e0 del microcircuito integrato conseguente alla presenza di un sistema operativo, consente di ottimizzare e personalizzare la smart card per una particolare applicazione o di integrare sullo stesso dispositivo pi\u00f9 applicazioni (eventualmente interagenti tra loro). L'unico limite a tale flessibilit\u00e0 \u00e8 rappresentato dalla disponibilit\u00e0 di risorse di memoria.\nL'assortimento di comandi di una smart card a microprocessore \u00e8 molto pi\u00f9 vasto di quello di una smart card a sola memoria. Oltre ai comandi di lettura e scrittura, le smart card a microprocessore forniscono comandi di gestione dell'accesso alla memoria (es. comandi di verifica del PIN) e comandi di gestione del file system interno.\nIl singolo comando viene chiamato APDU (Application Protocol Data Unit).\nGrazie alla capacit\u00e0 di memorizzare informazioni in maniera estremamente sicura e inviolabile e alla possibilit\u00e0 di elaborare dati al suo interno, la smart card a microprocessore si propone in primo luogo come strumento informatico di identificazione sicura e certificata degli individui; in secondo luogo come dispositivo di elaborazione a supporto della crittografia in grado di memorizzare e proteggere le chiavi crittografiche private e di eseguire i principali algoritmi crittografici.\nSmart card con e senza contatto.\nLa differenza tra le smart card con contatto e senza contatto sta nel tipo di interfaccia di collegamento esistente tra il microcircuito integrato e il mondo esterno.\nLe prime hanno una contattiera mediante la quale ricevono l'alimentazione e dialogano con l'esterno una volta inserite in un apposito dispositivo terminale detto lettore di smart card.\nLe seconde hanno un'antenna che reagisce alla presenza di un campo elettromagnetico emesso da uno speciale dispositivo di lettura/scrittura nella banda delle radio-frequenze (con tecnologia RFID), consentendo al microcircuito integrato di scambiare dati con l'esterno (purch\u00e9 l'antenna si trovi entro una distanza minima dal dispositivo di lettura/scrittura).\nLe smart card a doppia interfaccia offrono entrambe le interfacce con e senza contatto, e pertanto la comunicazione con il microcircuito integrato pu\u00f2 avvenire indifferentemente mediante una o l'altra. Tale caratteristica consente di integrare sulla stessa smart card sia applicazioni complesse come quelle di firma digitale tipiche delle smart card con contatto, sia applicazioni pi\u00f9 semplici e veloci, come quelle di controllo dell'accesso ad aree riservate, che richiedono esclusivamente accessi alla memoria senza fili.\nApplicazione ed utilizzo.\nLe applicazioni con smart card coprono numerosi campi che vanno dal settore pubblico, a quello privato e quello delle telecomunicazioni. In ogni caso le smart card sono usate principalmente per la memorizzazione sicura dei dati e per autenticare e proteggere le transazioni elettroniche.\nTelefonia fissa.\nIn questo ambito la smart card \u00e8 usata principalmente come carta prepagata grazie alle sue caratteristiche di inviolabilit\u00e0.\nTelefonia mobile.\nLo standard GSM ha introdotto il concetto di SIM (Carta SIM) che rappresenta un dispositivo portabile di identificazione dell'utente. La SIM conserva le informazioni di identificazione degli utenti e genera le chiavi crittografiche usate per cifrare la trasmissione digitale della voce. Pertanto pu\u00f2 essere inserita in telefoni cellulari diversi presentando al gestore telefonico sempre la stessa identit\u00e0.\nI requisiti funzionali delle SIM corrispondono perfettamente con le funzionalit\u00e0 offerte dalle smart card e pertanto, l'implementazione su smart card (con supporto di plastica di dimensioni ridotte) \u00e8 stata una scelta naturale. Analoghe considerazioni si applicano in ambito UMTS dove le USIM sono l'evoluzione delle SIM.\nImpiego bancario.\nIn ambito bancario le smart card sono state dapprima utilizzate soprattutto come borsellini elettronici, denaro elettronico e poi, negli ultimi anni come carte di credito. Considerando che un borsellino elettronico deve consentire il caricamento, la memorizzazione e l'uso del credito evitando nello stesso tempo clonazioni e modifiche fraudolente del credito, le smart card rappresentano ancora una volta la soluzione ottimale che soddisfa tutti i requisiti. A conferma di ci\u00f2 si ricordano le numerose implementazioni di borsellino elettronico tra cui: VisaCash e Mondex in UK, Geldkarte in Germania, Minipay in Italia e Moneo in Francia. Per quanto riguarda invece le carte di credito, le smart card hanno oggi sostituito le vecchie carte a banda magnetica facilmente clonabili. Nello specifico Visa, MasterCard e Europay hanno pubblicato le specifiche EMV che definiscono tra le altre cose i dettagli tecnici di una carta di credito a microchip.\nAmministrazione digitale.\nIn quest'ambito le smart card sono state utilizzate principalmente come strumento di identificazione e di memorizzazione di informazioni personali. Il procedimento solitamente avviene attraverso l'inserimento di un codice PIN ma recentemente, grazie all'Istituto di Informatica e Telematica del Consiglio Nazionale delle Ricerche di Pisa \u00e8 stata elaborata una nuova applicazione che sostituisce al PIN i dati biometrici (Impronte digitali in particolare ma anche Iride, volto e voce) del titolare della smart card. Tale procedimento, chiamato Match-On-Card, aumenta la sicurezza delle procedure, consentendo la verifica dell'identit\u00e0 del titolare attraverso il confronto fra l'impronta digitale, ad esempio, e la stessa contenuta nella smart card rendendone impossibile la manomissione ed eliminando il rischio che le informazioni personali vengano intercettate da possibili pirati, poich\u00e9 esse non lasciano mai il supporto n\u00e9 attraversano alcun canale di comunicazione. Al momento della consegna della carta, l'impronta digitale del titolare viene codificata e memorizzata per essere poi verificata attraverso un lettore di impronte, simile a quelli presenti all'ingresso di alcune banche.\nTra le numerose realizzazioni si ricordano passaporti e carte di identit\u00e0 elettronici, carta nazionale dei servizi, carte sanitarie elettroniche, carte pensione, schede elettorali elettroniche, carte di firma digitale a valore legale, ecc...\nSi noti che, sebbene i dati memorizzati non siano manomissibili, se all'atto dell'emissione della smart card il titolare \u00e8 stato identificato tramite un documento tradizionale che \u00e8 possibile falsificare, quale carta d'identit\u00e0 o patente di guida rilasciata dalla Prefettura, si ha solo un falso senso di sicurezza, in quanto si \u00e8 mantenuto esattamente lo stesso punto debole dei sistemi che si intende migliorare.\nTrasporti.\nNei trasporti pubblici le smart card (soprattutto quelle di tipo senza contatto) sono impiegate per ospitare titoli di viaggio elettronici nei sistemi di bigliettazione elettronica. Tipicamente sono utilizzate come biglietti prepagati multicorsa, come borsellino elettronico o in sostituzione degli abbonamenti (sono invece poco utilizzate per le corse semplici per via del costo della componente elettronica, difficilmente ammortizzabile su un titolo con prezzo basso come la corsa semplice). Nei trasporti privati invece le smart card sono spesso utilizzate come carte di pagamento per i parcheggi pubblici. In alcune realt\u00e0 esistono sistemi di trasporto pubblico integrati con quello della sosta, che consentono l'integrazione dei pagamenti dei due servizi tramite un unico strumento dato da una smart card appositamente realizzata.\nVideogiochi.\nNelle sale giochi giapponesi, le smart card contactless (chiamate comunemente \"IC card\" in questo ambito) vengono utilizzate dai vari produttori di cabinati arcade come metodo identificativo per accedere a varie funzioni (sia online che offline) e come supporto di memoria per salvare i progressi di gioco. A seconda dei casi, i vari videogiochi arcade possono avere card dedicate oppure utilizzare la \"card universale\" del proprio produttore. Tra le pi\u00f9 diffuse ci sono Banapassport di Bandai Namco, e-Amusement Pass di Konami, Aime di SEGA e Nesica di Taito.\nNel 2018, per cercare di rendere l'utilizzo delle IC card nelle sale giochi giapponesi pi\u00f9 semplice e diretto, Konami, Bandai Namco e SEGA hanno stipulato un accordo per introdurre un nuovo sistema di carte unificato chiamato \"Amusement IC\". Grazie a questo accordo, le tre compagnie hanno iniziato a implementare lettori di carte universali, che consentono ai giocatori di usare una qualsiasi delle IC card con qualunque macchina e servizio delle tre compagnie. Nel gennaio 2019, Taito ha annunciato che anche la sua carta Nesica sarebbe entrata a far parte dell'accordo con le altre tre compagnie.\nTelevisione a pagamento.\nLe smart card vengono molto spesso fornite ai consumatori per permettere la visione in chiaro di programmi o canali a pagamento diffusi via satellite o digitale terrestre, tipicamente dopo aver sottoscritto un abbonamento. La capacit\u00e0 di calcolo e la sicurezza della smart card assicurano all'operatore TV che una volta terminata la sottoscrizione l'accesso al contenuto protetto non sia pi\u00f9 possibile.\nMilitare.\nIn Italia - in questo settore - le smart card hanno consentito di realizzare la carta multiservizi della Difesa (CMD) che rappresenta sia un vero e proprio documento di riconoscimento del personale militare e del personale civile dipendente dal Ministero della difesa, sia un contenitore di informazioni personali tra cui informazioni sanitarie (estremamente utili in caso di ferimento durante un'operazione di guerra), informazioni relative al grado e al corpo di appartenenza, informazioni relative alla firma digitale, ecc.\nInformatica.\nIn tale ambito, le principali necessit\u00e0 riguardano il controllo dell'accesso ad aree riservate, il controllo dell'accesso alle reti e ai sistemi di calcolo (autenticazione e \"firewalling\") e la protezione delle postazioni di lavoro (tipicamente personal computer) mediante sistemi di accesso sicuro e cifratura dei dati sensibili."}
{"id": "297498", "revid": "21880", "url": "https://it.wikipedia.org/wiki?curid=297498", "title": "Quercus pedunculata", "text": ""}
{"id": "297499", "revid": "104458", "url": "https://it.wikipedia.org/wiki?curid=297499", "title": "Elena Vaelbe", "text": ""}
{"id": "297500", "revid": "729019", "url": "https://it.wikipedia.org/wiki?curid=297500", "title": "North American B-25 Mitchell", "text": "Il North American B-25 Mitchell fu un bombardiere medio bimotore monoplano ad ala media, sviluppato dall'azienda aeronautica statunitense North American Aviation nei tardi anni trenta e impiegato principalmente dall'United States Army Air Forces (USAAF) durante la Seconda guerra mondiale e considerato come uno dei migliori bombardieri medi del conflitto.\nLa designazione ufficiale integrava il nome \"Mitchell\" in onore del generale Billy Mitchell, uno dei primi grandi sostenitori dell'utilizzo della forza aerea per scopi militari.\nSedici B-25 Mitchell, al comando del tenente colonnello James Doolittle, con il famoso raid di bombardamento su Tokyo colpirono per la prima volta il territorio del Giappone all'indomani dell'attacco di Pearl Harbor. I bombardieri portarono a termine l'operazione decollando dalla portaerei , a 925 chilometri dalle coste giapponesi; per la prima volta aerei pesanti come il B-25 decollarono con successo da una portaerei.\nFurono costruiti circa esemplari, comprese le versioni PBJ-1 da pattugliamento navale e F-10 da ricognizione. Fu impiegato in tutti i teatri operativi da diversi paesi, tra cui la Gran Bretagna (che ne ricevette pi\u00f9 di 900), l'Australia, la Cina, i Paesi Bassi, e l'Unione Sovietica.\nStoria del progetto.\nIl B-25 deriv\u00f2 dall'abbandonato progetto XB-21 risalente agli anni trenta: l'esperienza accumulata serv\u00ec nel progetto dell'NA-40 (il futuro B-25). Fu costruito un solo NA-40 e furono introdotte diverse novit\u00e0 per testarne l'efficacia, come ad esempio l'adozione dei motori Wright R-2600, che poi divennero lo standard di produzione, al posto dei Pratt &amp; Whitney R-1830. Il prototipo fu distrutto in un incidente di volo.\nIl risultato di queste sperimentazioni, ridenominato NB-40, fu sottoposto allo US Army Air Corps alla fine del 1939 per una valutazione. Fu inteso come un aereo da attacco al suolo per essere esportato in Gran Bretagna e Francia, visto che nelle prime fasi della Seconda guerra mondiale entrambe facevano pressione per questo tipo di velivolo. Al progetto dell'NA-40B fu preferito il Douglas A-20 Havoc; nonostante questo, il progetto fu rivalutato dall'esercito per essere usato come bombardiere medio. L'NA-40B fu distrutto in un incidente l'11 aprile 1939, ma fece un'ottima impressione ai tecnici che ne continuarono lo sviluppo.\nL'avvio alla produzione.\nInsieme al Martin B-26 Marauder, la produzione del B-25 inizi\u00f2 nel 1939. La base per la prima versione del B-25 era un modello migliorato dell'NA-40B, chiamato NA-62. A causa del grandissimo bisogno di bombardieri medi, non furono costruite versioni sperimentali e tutte le modifiche che si rendevano necessarie venivano fatte direttamente in fase di produzione o, per i modelli gi\u00e0 esistenti, in appositi centri. \nIl cambiamento pi\u00f9 importante fu la riprogettazione dell'ala. Nei primi nove esemplari di serie, l'ala aveva un diedro positivo; questa caratteristica comportava alcuni problemi di stabilit\u00e0 e cos\u00ec il diedro fu annullato nella parte esterna dell'ala, imponendo al B-25 una configurazione con ali \"a gabbiano\"; inoltre rispetto all'NA-40B la fusoliera fu allargata. Dopo la costruzione dei primi 24 esemplari, la designazione fu cambiata in B-25A in cui, rispetto al progetto NA-62, furono introdotte protezioni passive per il pilota e per i serbatoi di carburante.\nIl primo gruppo operativo a bordo del B-25 fu il \"17th Bomb Group\" che lo ricevette nella versione A nel 1941; fu da questo reparto che vennero scelti i 16 aerei che portarono a termine l'incursione aerea su Tokyo, il 18 aprile 1942.\nImpiego operativo.\nDopo un certo numero di modifiche, tra cui motori migliori, migliore visibilit\u00e0 per il navigatore, maggior armamento nel muso ed equipaggiamenti sghiaccianti e anti-ghiaccio, il B-25C fu consegnato all'esercito: fu la prima produzione di massa per questo velivolo. Furono inoltre introdotte anche le torrette servocomandate dorsali e ventrali per migliorare la difesa dei settori pi\u00f9 vulnerabili, l'autopilota e rastrelliere subalari: era anche possibile trasportare un siluro.\nLa versione successiva, il B-25D era identica se non per il luogo di produzione: Inglewood (California) per la versione C, Kansas City (Kansas) per la D. Di queste due versioni ne furono prodotti 3.915 esemplari durante tutta la guerra.\nAnche se era progettato per bombardare da quote medie e in volo livellato, nel teatro del Pacifico fu spesso utilizzato in missioni di mitragliamento a bassa quota contro aeroporti, basi e navi giapponesi. Dal bisogno di un aereo apposito per i mitragliamenti nacque il B-25G: al posto del muso trasparente erano fissate due mitragliatrici di calibro 0.50 e un cannone M4 da 75mm, l'arma con il maggior calibro usata su un bombardiere Americano. Il cannone da 75 veniva ricaricato manualmente dal navigatore che doveva stare nel muso senza finestrini con il fumo della polvere da sparo e doveva anche controllare costantemente la culatta del cannone mentre indietreggiava e stare attento ai bossoli incandescenti che venivano espulsi. I proiettili pesavano circa 6 chili ciascuno e ne venivano trasportati massimo 21. Il successore del B-25G, il B-25H, disponeva di una potenza di fuoco ancora maggiore: il cannone M4 fu sostituito con un'arma pi\u00f9 moderna e leggera e nel muso furono montate altre 8 mitragliatrici (di cui 4 fissate in apposite carenature nella fusoliera), che si aggiungevano a quelle difensive. Questa versione fu pensata appositamente per attaccare le navi. In tutto furono costruiti 1.400 B-25G ed H.\nL'ultima versione prodotta, il B-25J, era una via di mezzo tra il B-25C e il B-25H: manteneva la maggior parte dell'armamento fisso della versione H ma il muso torn\u00f2 ad essere trasparente come nei primi modelli, anche se a circa 800 B-25J fu montato il muso solido; inoltre furono installati motori migliorati. Ne furono prodotti in tutto 4.318 esemplari.\nIl Mitchell era un aereo sicuro e facile da pilotare: con un motore fuori uso, era possibile virare di 60\u00ba in quella direzione ed era facile mantenere il controllo sotto i 230\u00a0km/h; inoltre il carrello d'atterraggio triciclo permetteva un'eccellente visibilit\u00e0 durante la fase di rullaggio. Era un aereo incredibilmente robusto: un B-25C del \"321st Bomb Group\" fu soprannominato \"Patches\" perch\u00e9 l'equipaggio aveva dipinto tutti i buchi provocati dalla contraerea con zinco cromato; alla fine della guerra l'aereo aveva completato 300 missioni, era atterrato senza carrello sei volte ed ebbe circa 400 fori nella fusoliera. La sua struttura era talmente malridotta che per volare dritti bisognava mantenere il trim dell'alettone sinistro a 8\u00ba e il timone destro a 6\u00ba, causando per\u00f2 uno slittamento laterale dell'aereo nel cielo. Il pi\u00f9 grande difetto del B-25 era l'elevata rumorosit\u00e0, tanto che parecchi dei piloti con molte ore di volo subirono danni all'apparato uditivo.\nUna caratteristica curiosa era che il B-25 poteva estendere il suo raggio operativo abbassando i flap di un quarto; dato che in fase di crociera il muso tendeva ad alzarsi, circa 150 litri di carburante giacevano al di sotto della pompa di aspirazione del serbatoio ed erano cos\u00ec inutilizzabili.\nIl Mitchell oper\u00f2 su tutti i fronti del conflitto: da quello del Pacifico, in cui si rivel\u00f2 un'arma fondamentale, a quello Europeo, dove, a partire dallo sbarco anglo-americano in Algeria e Marocco, sganci\u00f2 complessivamente circa 84.980 tonnellate di bombe e abbatt\u00e9 193 aerei nemici, compiendo circa 63.177 missioni.\nDopo la fine della guerra e fino agli anni sessanta molti residuati bellici del B-25J furono utilizzati da aviazioni minori, come quelle della Cina Nazionalista e Cina Comunista, Indonesia, Venezuela, Cile e Brasile.\nUn discendente del B-25 era l'XB-28 Dragon, inteso come versione per le alte quote del B-25; nonostante le premesse, lo sviluppo port\u00f2 ad un aereo piccolo come il Mitchell, ma molto pi\u00f9 somigliante al Martin B-26 Marauder\nNel 1945 un B-25 si schiant\u00f2 contro l'Empire State Building tra il 79\u00ba e l'80\u00ba piano causando 14 vittime.\nTest anti-ghiaccio.\nNel 1942 due B-25C furono convertiti in aerei adatti per testare gli equipaggiamenti sghiaccianti e anti-ghiaccio e furono ridenominati XB-25E e XB-25F. L'XB-25E (soprannominato \"Flamin Mamie\") immetteva i gas di scarico dei motori nelle ali per sciogliere il ghiaccio. L'XB-25F usava bobine elettriche isolate per riscaldare la superficie del metallo. Entrambi furono sperimentati a lungo nel 1944 e il sistema usato nell'XB-25E si dimostr\u00f2 pi\u00f9 pratico e realizzabile di quello usato sull'XB-25F.\nAnche se i risultati furono promettenti, nessun aereo costruito durante la Seconda guerra mondiale utilizz\u00f2 questo sistema, mentre oggi \u00e8 molto diffuso. Molti aerei ad elica impiegati dall'USAF usano piccoli tubi che scorrono lungo i bordi delle ali in cui vengono convogliati i gas di scarico del motore, sciogliendo o prevenendo le formazioni di ghiaccio.\nVelivoli attualmente esistenti.\nLa quantit\u00e0 di esemplari costruiti ha agevolato il recupero di velivoli al termine della loro dismissione dal servizio, molti dei quali sono stati acquisiti o acquistati da musei aeronautici presenti in varie parti del mondo.\nUna parte di questi vennero riportati in condizioni di volo da associazioni o privati, utilizzati nelle rievocazioni storiche e nelle manifestazioni aeree.\nAlcuni esemplari furono usati per girare le sequenze dedicate al raid di Tokyo nel film \"Pearl Harbor\" del 2001."}
{"id": "297501", "revid": "2519", "url": "https://it.wikipedia.org/wiki?curid=297501", "title": "Pieter Cornelis Mondrian", "text": ""}
{"id": "297503", "revid": "123948496", "url": "https://it.wikipedia.org/wiki?curid=297503", "title": "Centrosoma", "text": "In biologia cellulare, si definisce centrosoma (MTOC - MicroTubule Organizing Center) una struttura non membranosa posta vicino al nucleo e circondata da una massa amorfa di materiale pericentriolare, preposta alla formazione, alla demolizione e all'organizzazione dei microtubuli della cellula. \nPer questo tale struttura viene a volte chiamata \"centro organizzatore dei microtubuli\".\nI confini del centrosoma sono sostanzialmente indistinguibili a causa del fatto che esso non \u00e8 delimitato, appunto, da una membrana. Tuttavia, \u00e8 possibile individuarne facilmente la posizione grazie alla presenza in esso di una coppia di strutture cilindriche, chiamate centrioli.\nSe osservati al microscopio ottico, questi ultimi appaiono come punti vicini al nucleo. Al microscopio elettronico, invece, essi appaiono come due piccoli cilindri cavi, composti da nove triplette di microtubuli ciascuno, disposte in cerchio. \nI microtubuli hanno un verso di polarit\u00e0 e il verso meno di questi li lega nel centrosoma.\nIl centrosoma ha un ruolo centrale nel processo mitotico. \nQuando la cellula si prepara, in vista della divisione cellulare, i centrioli assumono una posizione reciproca ad angolo retto. Nella fase S del ciclo cellulare, prima della separazione, si forma un centriolo figlio, orientato perpendicolarmente a ciascuno dei due centrioli originari, cosicch\u00e9 ciascuna delle nuove cellule possa essere dotata di una coppia di centrioli. \nNella profase mitotica i due centrosomi, che vengono a crearsi a seguito della duplicazione dei centrioli, si staccano, viaggiano verso i poli opposti della cellula e iniziano ad assemblare il fuso mitotico. Il fuso mitotico \u00e8 una struttura contenente microtubuli che serve a legare i cromosomi, staccando i cromatidi fratelli e portandoli ai due poli opposti della cellula, permettendo l'equa distribuzione del corredo cromosomico alle due cellule figlie.\nOltre ad essere coinvolti nella costruzione del fuso, i centrioli sono essenziali nella formazione delle estroflessioni cellulari microtubulari, come microvilli, ciglia e flagelli."}
{"id": "297504", "revid": "1318658", "url": "https://it.wikipedia.org/wiki?curid=297504", "title": "Evo Morales", "text": "\u00c8 stato presidente della Bolivia per tre mandati consecutivi dal 22 gennaio 2006. Il 10 novembre 2019, ha rassegnato le dimissioni dalla carica di presidente in seguito alle proteste e alla pressione sociale che denunciavano brogli elettorali durante le elezioni generali del 20 di ottobre, e dietro le pressioni dell'esercito e della polizia che, da diversi Stati e organizzazioni, \u00e8 stato catalogato come colpo di Stato. In precedenza, l'OSA aveva confermato irregolarit\u00e0 nelle elezioni e ne aveva chiesto la ripetizione. Alcuni esperti del MIT hanno invece segnalato l'assenza di irregolarit\u00e0 nelle elezioni.\n\u00c8 stato il primo presidente indigeno a guidare lo Stato boliviano, o altri di quest'area geografica, in oltre 500 anni dalla conquista spagnola, ed \u00e8 quindi soprannominato anche \"el Indio\". Questo avvenimento ha suscitato grande interesse e aspettative - a cui ha contribuito anche l'abbigliamento informale negli incontri diplomatici con altri capi di Stato, con il suo caratteristico maglione di alpaca a righe (la \"chompa\"), indossato in Bolivia e nel mondo.\nMorales \u00e8 stato il \"leader\" del movimento sindacale dei \"cocalero\" boliviani, una federazione di colonizzatori \"campesinos\", quechua e aymara coltivatori di coca che si oppongono agli sforzi, principalmente degli Stati Uniti, di sradicare le coltivazioni di coca nella provincia di Chapare, nella Bolivia centro-orientale. Morales \u00e8 stato anche il fondatore e \"leader\" del partito politico boliviano \"Movimiento al Socialismo\" (MAS), il principale partito di governo.\nAlle elezioni presidenziali del 2002 Morales ottenne circa il 20% dei voti, subito dietro a Gonzalo S\u00e1nchez de Lozada che divenne Presidente. Ci\u00f2 nonostante questo risultato elettorale ebbe un forte impatto nel panorama politico boliviano. Morales attribu\u00ec buona parte di quel successo elettorale alle dichiarazioni fatte contro di lui dall'allora ambasciatore statunitense in Bolivia Manuel Rocha, affermando che aiutarono a \u00absvegliare la coscienza della gente\u00bb. Alle successive elezioni presidenziali del 2005, Morales e il suo partito ottennero la maggioranza assoluta dei voti (circa il 54%), che lo port\u00f2 all'elezione diretta come Presidente della Repubblica, incarico ricoperto fino alle dimissioni il 10 novembre 2019.\nIl 25 gennaio 2009 il popolo boliviano \u00e8 tornato al voto per decidere se rifiutare o confermare la riforma costituzionale del Presidente Morales e il 67% di esso ha approvato. Il 6 dicembre del 2009 il popolo boliviano ha votato Evo Morales con il 64% di voti alle consultazioni presidenziali, permettendo inoltre al suo partito, il MAS, di far eleggere 85 dei 130 deputati e 24 dei 36 senatori. Secondo un rapporto riservato, reso pubblico nel 2010 da WikiLeaks e scritto dall'ambasciatore statunitense Clifford Sobel, Evo Morales sarebbe gravemente malato di tumore ai seni paranasali. La notizia \u00e8 stata smentita ufficialmente dal portavoce di Morales.\nNell'ottobre 2014 Morales viene eletto per il terzo mandato con il 63% delle preferenze, mantenendo un distacco considerevole sugli altri candidati, ma registrando un lieve calo di apprezzamento rispetto alle precedenti elezioni. Il 22 febbraio 2016 Evo Morales, perde, con il 51% di voti contrari, il referendum che gli avrebbe permesso di essere nuovamente eletto per un quarto mandato, ma una decisione del Tribunale supremo elettorale ribalta questo esito, stabilendo che \u00e8 un \"diritto umano\" di Morales ricandidarsi.\nMorales vince le elezioni del 20 ottobre 2019, ma in seguito all'accusa di presunti brogli elettorali \u00e8 costretto all'esilio. L'11 novembre ha accettato l'asilo politico offerto da Andr\u00e9s Manuel L\u00f3pez Obrador, presidente del Messico. Il 12 dicembre si \u00e8 trasferito in Argentina come rifugiato, accompagnato dall'ex vicepresidente \u00c1lvaro Garc\u00eda Linera e da altri ex ministri.\nGli inizi.\nFamiglia e studi.\nMorales nacque da una famiglia indigena Aymara a Orinoca, una citt\u00e0 mineraria nel dipartimento di Oruro, sull'altopiano boliviano. Nei primi anni ottanta la sua famiglia, come molti abitanti indigeni degli altopiani che lavoravano nelle miniere, emigr\u00f2 nei bassopiani tropicali nell'est della Bolivia. Si stabilirono nella provincia di Chapare, dove si dedicarono all'agricoltura, coltivazioni di coca incluse. Morales complet\u00f2 la sua istruzione superiore, e ha descritto la sua istruzione successiva come \"l'universit\u00e0 della vita\", comprendendo in essa anche il servizio militare prestato all'et\u00e0 di 17 anni.\nDurante le riforme economiche della met\u00e0 degli anni ottanta molti minatori, espulsi dalle miniere dalle ristrutturazioni in atto, rafforzarono il processo di colonizzazione della provincia di Chapare, gi\u00e0 da alcuni anni principale area di produzione di coca, contribuendo al crescente ruolo internazionale del paese nella produzione e nel contrabbando di cocaina.\nSindacalista e primi incarichi.\nPrima di diventare uno dei principali dirigenti del sindacato dei \"cocaleros\", Morales organizz\u00f2 una squadra di calcio locale. Lavor\u00f2 anche come musicista, suonando la tromba in una banda.\nCome \"leader\" dei \"cocaleros\", Morales fu eletto per la prima volta alla Camera dei deputati nel 1997, come rappresentante delle province di Chapare e di Carrasco, nel Dipartimento di Cochabamba. Ricevette il 70% dei voti in quel distretto, la percentuale pi\u00f9 alta di voti fra i 68 deputati che furono eletti direttamente in quella elezione.\nVerso la fine del periodo presidenziale 1997-2002, in cui Morales era deputato, venne rimosso dal suo seggio nel Congresso Nazionale attraverso il voto bilaterale dei partiti tradizionali, con il pretesto di un'accusa di terrorismo legata ad agitazioni contro la politica anti-droga del governo in carica. Alcuni affermano che gli Stati Uniti abbiano provocato la sua rimozione.\nSuccessivamente, l'espulsione di Morales dal Congresso fu dichiarata incostituzionale.\nLe elezioni del 2002.\nMorales present\u00f2 la sua candidatura per le successive elezioni presidenziali e congressuali, previste per il 27 giugno del 2002. Per le nuove elezioni il MAS, il partito di Morales, us\u00f2 le sue limitate risorse per organizzare una campagna elettorale pi\u00f9 simile alle tattiche tradizionali di propaganda in Bolivia e distribu\u00ec gratuitamente su larga scala magliette, berretti, calendari, ecc. usando anche pubblicit\u00e0 televisiva e manifesti. Una controversa pubblicit\u00e0 trasmessa in televisione mostrava una ragazza indigena che esortava le masse a votare in base alla loro coscienza, e non in base agli ordini dei loro capi. Il MAS restitu\u00ec un modesto finanziamento ricevuto dallo Stato (meno di dollari USA), che in Bolivia viene erogato a ogni partito, in modo da poter condurre una campagna elettorale senza restrizioni.\nSfruttando il risentimento provocato dalla presenza statunitense in generale, e dall'ambasciatore statunitense in Bolivia Manuel Rocha in particolare, il MAS diffuse nelle citt\u00e0 boliviane un manifesto che raffigurava una enorme fotografia di Morales. Al di sopra, in lettere enormi: \u00abBoliviani: Voi decidete. Chi comanda? Rocha o la voce del popolo?\u00bb. Il manifesto ebbe un grande impatto e se ne dovettero stampare centinaia di migliaia di copie pi\u00f9 del previsto.\nNessuno dei candidati dei partiti principali accett\u00f2 un dibattito con Morales, rifiutandosi di prendere in considerazione il MAS in quanto \"partito minore\" (nelle precedenti elezioni presidenziali aveva ottenuto circa il 4% dei voti). In giugno, Morales fece sapere che nemmeno lui era interessato a discussioni con loro: \u00abLa persona con cui voglio discutere \u00e8 l'Ambasciatore Rocha: preferisco discutere con il padrone del circo, non con i clown\u00bb.\nAlcuni giorni prima delle elezioni, in un discorso in presenza del Presidente uscente, Jorge Quiroga Ram\u00edrez, Rocha disse: \u00abDesidero ricordare agli elettori boliviani che se voi eleggerete coloro che vogliono che la Bolivia ridiventi un grande esportatore di cocaina, questo metter\u00e0 in pericolo il futuro dell'assistenza americana al paese\u00bb.\nContrariamente alle aspettative dell'ambasciatore USA, parte della popolazione, soprattutto nei Dipartimenti andini (dove \u00e8 particolarmente consistente la popolazione indigena \"quechua aymara\"), vot\u00f2 per il MAS, dandogli una percentuale del 20,94%, solo un paio di punti meno del partito pi\u00f9 votato, il MNR. In seguito, Morales attribu\u00ec all'ambasciatore statunitense il successo del MAS: \u00abOgni dichiarazione che [Rocha] ha fatto contro di noi ci ha aiutati a crescere e a risvegliare la coscienza del popolo\u00bb.\nPer il loro rifiuto di scendere a compromessi, Morales e il MAS furono esclusi dalla coalizione che scelse il nuovo Presidente Gonzalo S\u00e1nchez de Lozada; il MAS, guidato da Morales, entr\u00f2 quindi al Congresso come il principale partito di opposizione.\nPresidente della Bolivia.\nPrimo mandato.\nLe elezioni del 2005.\nIn conseguenza del crescente scontento popolare e delle dimissioni forzate, prima del presidente S\u00e1nchez de Lozada e poi del suo successore Carlos Mesa Gisbert, il Congresso e il nuovo Presidente provvisorio Eduardo Rodr\u00edguez Veltz\u00e9 decisero di anticipare al dicembre 2005 le elezioni previste per il 2007. Le sollevazioni popolari avevano come fattore chiave la guida di Morales, specialmente dopo un periodo di quasi un anno di partecipazione non ufficiale al governo del Presidente Mesa. A una riunione di agricoltori, che festeggiavano il decimo anniversario della fondazione del MAS nel marzo 2005, Morales dichiar\u00f2 che \u00abil MAS \u00e8 pronto a governare la Bolivia\u00bb, avendo \u00abconsolidato la sua posizione come [prima] forza politica del paese\u00bb; e ancora: \u00abil problema non \u00e8 pi\u00f9 quello di vincere le elezioni, ma quello di sapere come governare il paese\u00bb.\nIn base ai primi sondaggi, Morales e il \"Movimiento al Socialismo\" (MAS) risultavano in una scomoda parit\u00e0 con le forze di centro e di destra, e con i \"leader\" delle maggioranze urbane Jorge Quiroga, del partito Podemos, e Samuel Doria Medina, con differenze di pochi punti percentuali. Alla data del 21 agosto, Morales aveva scelto il suo candidato alla vicepresidenza, \u00c1lvaro Garc\u00eda Linera, un ideologo di sinistra, sociologo, matematico e analista politico, che aveva combattuto a fianco di Felipe Quispe nell\"Ej\u00e9rcito de Guerrilla Tupac Katari\" (EGTK).\nIl 4 dicembre, Morales si era portato in vantaggio nei sondaggi con una percentuale intorno al 32%. Quiroga oscillava intorno al 27%, con Samuel Doria Medina che seguiva a meno del 15%. Tutti i partiti promettevano solidariet\u00e0 nazionale, nazionalizzazione (in qualche forma) del settore degli idrocarburi e ricchezza per la popolazione.\nIl 14 dicembre, il \"Wall Street Journal\" riferiva: \u00abLa maggior parte dei sondaggi attribuiscono al quarantaseienne Morales un vantaggio di circa il 34% rispetto al 29% del suo rivale pi\u00f9 vicino, l'ex-presidente conservatore Jorge Quiroga\u00bb. Poco dopo, pi\u00f9 di 100.000 scrutatori furono nominati in preparazione delle elezioni fissate per il 18 dicembre.\nQuasi subito dopo la fine delle votazioni furono resi noti gli \"exit poll\", secondo cui Morales avrebbe ottenuto il 42-45% dei voti, contro il 33-37% di Quiroga. Quest'ultimo ammise la sconfitta poche ore pi\u00f9 tardi.\nIl 22 dicembre, il conteggio ufficiale dava a Morales il 53,899% dei voti, con il 98,697% delle schede scrutinate. Quindi per la scelta del nuovo Presidente boliviano non si rendeva necessario un voto del Congresso.\nIl passaggio dei poteri.\nIl 21 gennaio 2006, Morales partecip\u00f2 a una cerimonia spirituale indigena in un tempio situato su una montagna del territorio tiahuanaco, dove fu incoronato dall'amauta Valentin Mejillones come Apu Mallku, ossia \"Capo Supremo\" del popolo indigeno delle Ande: in quel frangente ricevette da Mejiillones il Bastone del Comando e ricevette doni da molti rappresentanti dei popoli indigeni dalle varie zone dell'America Latina e del mondo. \u00c8 stata la prima volta, dal tempo di T\u00fapac Amaru, che un indigeno americano ha detenuto il potere reale.\nMorales ha descritto la sua presidenza come l'inizio di una nuova era, e la fine di 500 anni di colonialismo.\nLe nazionalizzazioni.\nNel 2005, a seguito delle proteste popolari e delle dimissioni del presidente Gonzalo S\u00e1nchez de Lozada, il Congresso boliviano approv\u00f2 una legge sull'energia che aggiungeva al canone gi\u00e0 esistente del 18% una tassa sulla produzione del 32%. Tale provvedimento obbligava le imprese a rinegoziare i propri contratti con lo Stato.\nIl 1\u00ba maggio 2006, il presidente Evo Morales eman\u00f2 un decreto che imponeva la nazionalizzazione di tutte le riserve di gas naturale: \u00ablo Stato riprende la propriet\u00e0, il possesso e il totale e assoluto controllo\u00bb degli idrocarburi (la Bolivia possiede la seconda riserva pi\u00f9 grande di gas naturale in Sud America dopo il Venezuela, 747,2 milioni di metri cubi); l'annuncio venne fatto coincidenza con la Festa del lavoro del primo maggio.\nMorales mantenne quindi la sua promessa elettorale fatta durante le varie guerre del gas, quando dichiar\u00f2: \u00abNon siamo un governo fatto di semplici promesse: realizziamo ci\u00f2 che proponiamo e ci\u00f2 che chiede la gente\u00bb. Dopo aver ordinato all'esercito boliviano e ai tecnici della YPFB (la compagnia di Stato), di occupare e prendere posizione negli impianti energetici, diede alle compagnie straniere un \"periodo di transizione\" di sei mesi per rinegoziare i contratti o venire espulse. Tuttavia, il presidente Morales assicur\u00f2 che il processo di nazionalizzazione non avrebbe preso la forma di esproprio o di confisca. Il vicepresidente \u00c1lvaro Garc\u00eda Linera afferm\u00f2 in un discorso nella piazza principale di La Paz che le entrate collegate al settore energetico sarebbero salite per l'anno successivo a 780 milioni di dollari, quasi sei volte di pi\u00f9 rispetto al 2002.\nAltre stime affermano che la Bolivia aveva ricevuto 173 milioni di dollari dall'estrazione di idrocarburi nel 2002, nel 2006 hanno ricevuto 1,3 miliardi di dollari. Sebbene non sia tecnicamente una forma di nazionalizzazione, Morales e il suo governo si riferirono ad essa come tale, provocando critiche da parte di settori della sinistra boliviana.\nFra i 53 impianti soggetti al provvedimento vi sono quelli della brasiliana Petrobas, uno dei pi\u00f9 grandi investitori in Bolivia, e che controlla il 14% delle riserve di gas del paese. Il ministro dell'energia brasiliano, Silas Rondeau, reag\u00ec definendo la manovra come \"ostile\" e in contraddizione alle precedenti intese fra i due paesi. La vicenda si \u00e8 conclusa nel giugno 2007 con l'acquisto da parte dello Stato delle raffinerie Petrobras per 112 milioni di dollari.\nLa Petrobas, la spagnola Repsol, l'inglese BG Group e la francese Total sono le maggiori compagnie petrolifere presenti nel paese. Secondo l'agenzia Reuters, \u00abIl provvedimento boliviano prende spunto da ci\u00f2 che il presidente venezuelano Hugo Ch\u00e1vez, amico di Morales, fece nel quinto pi\u00f9 grande paese esportatore mondiale di petrolio tramite imposizioni di contratti di trasferimento e aumenti retroattivi delle tassazioni, condizioni accettate dalla maggior parte delle compagnie petrolifere\u00bb. La YPFB pagher\u00e0 le compagnie straniere per i loro servizi, offrendo loro il 50% circa del valore della produzione, anche se il provvedimento stabilisce che le compagnie operanti nei due giacimenti pi\u00f9 abbondanti del paese otterranno soltanto il 18%.\nNel giugno 2006, Morales annunci\u00f2 il suo desiderio di nazionalizzare miniere, elettricit\u00e0, telefoni e ferrovie. Sebbene la federazione dei minatori dell'FSTMB abbia chiesto al governo di nazionalizzare le miniere, il governo non lo ha fatto, affermando invece che qualsiasi societ\u00e0 transnazionale operante legalmente in Bolivia non sarebbe stata espropriata.\nNel febbraio del 2007, il governo di Morales ha nazionalizzato la fonderia di Vinto, nell'altipiano boliviano, in mano alla multinazionale svizzera Glencore. Lo Stato boliviano non pagher\u00e0 alcun indennizzo alla multinazionale giacch\u00e9 l'industria metallurgica di Vinto era di costruzione e propriet\u00e0 statale e venne ceduta, in base a contratti dichiarati illegali, durante il governo del presidente Banzer.\nLo scopo dichiarato della nazionalizzazione \u00e8 usare la ricchezza costituita dagli idrocarburi per sostenere le politiche sociali: \u00abNel 2005 dagli idrocarburi allo Stato rimanevano solo 300 milioni di dollari. Adesso entrano milioni di dollari, ridistribuiti tra le amministrazioni locali, le universit\u00e0 e il tesoro. Il succo di questa esperienza \u00e8 che le risorse naturali non devono mai essere privatizzate perch\u00e9 sono quelle che risolvono i problemi\u00bb.\nI fatti dicono che da quando gli idrocarburi sono stati nazionalizzati, il 1\u00ba maggio 2006, lo Stato ha i soldi sufficienti per portare avanti le proposte fatte agli elettori nella campagna elettorale e non si ritrova pieno di debiti, cosa che accadeva puntualmente negli anni in cui la Bolivia seguiva i dettami del Fondo Monetario Internazionale.\nL'impresa nazionale del petrolio, YPFB, ha cambiato 4 presidenti nei due anni di governo Morales . Le esplorazioni e lo sfruttamento di nuovi campi di gas sono bloccati dalla mancanza di investimenti e di politiche adeguate. Si vedono in pericolo le possibilit\u00e0 di onorare i contratti di esportazione di gas con Brasile e Argentina, nonostante i prezzi di vendita del gas siano stati imposti dalla Bolivia e accettati dai due paesi. Il vicepresidente Garcia Linera ha chiesto ufficialmente a Petrobras di tornare a investire nel paese, ma in Brasile esistono forti resistenze data l'opinione diffusa sulla scarsa sicurezza giuridica degli investimenti stranieri in Bolivia.\nIl prezzo pi\u00f9 caro lo pagano per\u00f2 le popolazioni locali. Vi sono stati momenti di assenza cronica di gas in bombole (in Bolivia non esiste la distribuzione del gas con condotte a domicilio) per i cittadini boliviani. Il gasolio viene in parte importato, sovvenzionato dallo Stato, dal Paraguay e Argentina: tra settembre e novembre del 2007 era quasi introvabile nel mercato legale interno. L'antica capitale petrolifera della Bolivia, Camiri, nel dipartimento di Santa Cruz, ha pi\u00f9 volte bloccato la strada che collega all'Argentina, reclamando una maggiore partecipazione nella gestione della politica idrocarburifera e una reale nazionalizzazione: il governo \u00e8 ricorso anche all'intervento dell'esercito per sbloccare, senza successo, la strada.\nL'Assemblea Costituente.\nIl 2 luglio del 2006 si svolgevano le elezioni per l'assemblea costituente, una delle promesse elettorali di Morales. Il partito di governo, il MAS, otteneva la maggioranza assoluta dei seggi (poco pi\u00f9 del 50% dei voti e 137 partecipanti all'assemblea su 255 in totale, oltre ad alcuni eletti con altre sigle). Gli eletti all'assemblea s'insediavano nella citt\u00e0 di Sucre il giorno della festa nazionale boliviana, il 6 agosto.\nIl 10 dicembre 2007 l'assemblea costituente approvava la nuova Costituzione con il voto dei 2/3 dei presenti. Il 21 ottobre 2008 il parlamento boliviano votava, dopo un'estenuante trattativa tra il Mas e i gruppi dell'opposizione, la legge sul referendum costituzionale e alcune modifiche alla nuova \"Magna Carta\".\nIl 25 gennaio 2009 il corpo elettorale boliviano accettava con il 61,43% dei voti la nuova Costituzione, che impedisce qualsiasi privatizzazione delle materie prime della Nazione, permette la rielezione immediata del Capo dello Stato, concede il diritto ai popoli \"indios\" di avere e amministrare proprie leggi e limita a ettari la propriet\u00e0 della terra. Alcune province, per\u00f2, davano la vittoria al no. Ci\u00f2 bastava per far dire all'opposizione che si era verificato un pareggio.\nSecondo l'opposizione boliviana il testo di convocazione alle urne per la costituente e accordi anteriori stabilivano che l'approvazione degli articoli e del nuovo testo costituzionale sarebbe stata a maggioranza di due terzi degli eletti (170), e quindi il partito di governo di Morales aveva imposto l'approvazione degli articoli e del nuovo testo della costituzione per maggioranza semplice, spostando tra le altre cose, la sede dell'assemblea dalla citt\u00e0 di Sucre, sede della corte costituzionale, a Oruro.\nIn realt\u00e0 la Costituzione Boliviana del 1967, modificata varie volte, stabiliva che la \"Magna Carta\" potesse essere modificata dai 2/3 dei parlamentari presenti. Perci\u00f2 la procedura adottata dal Mas nell'approvazione della nuova Costituzione era perfettamente regolare. L'approvazione definitiva del nuovo testo costituzionale, per di pi\u00f9, passava attraverso la realizzazione di un referendum nazionale, non previsto dalla Costituzione del 1967, ma dalla legge sulla Assemblea Costituente. Nella seduta del 21 ottobre 2008 si stabiliva, inoltre, che le elezioni del Congresso anticipate si sarebbero tenute alla fine del 2009 e che Morales non si sarebbe presentato come candidato presidente nell'anno 2014.\nI contrasti sulle forme di approvazione degli articoli della nuova costituzione hanno acuito ulteriormente le accuse di egemonia e mancanza di dialogo e concertazione del governo di Morales. Alcuni sostengono che l'esperienza di governo di Morales potrebbe arenarsi di fronte a un'abituale occupazione di potere senza reali benefici per la popolazione, parlando di scarsa competenza dei membri di governo, di alcuni episodi di corruzione, delle dimissioni di alcuni membri del governo, dell'apparente impantanamento della nazionalizzazione degli idrocarburi, di lottizzazione tradizionale di tutte le strutture dello Stato identica a quella dei governi precedenti, di riforme proposte su basi etniche prima che sociali, e di distribuzione equitativa delle risorse. Altri, invece, ritengono che Morales stia rispettando le promesse della campagna elettorale del 2005.\nPolitiche economiche.\nSotto Morales, la Bolivia conobbe una forza economica senza precedenti, con conseguente aumento del valore della sua valuta, il boliviano. Il suo primo anno in carica si \u00e8 concluso senza deficit fiscale; la prima volta che ci\u00f2 \u00e8 accaduto in Bolivia per 30 anni, mentre durante la crisi finanziaria globale del 2007-2008 ha mantenuto alcuni dei pi\u00f9 alti livelli di crescita economica del mondo. Tale forza economica ha portato a un boom nazionale delle costruzioni e ha permesso allo Stato di costituire forti riserve finanziarie. Sebbene i livelli di spesa sociale siano stati aumentati, sono rimasti relativamente conservatori, con una priorit\u00e0 maggiore nella costruzione di strade asfaltate, nonch\u00e9 spazi della comunit\u00e0 come campi da calcio ed edifici sindacali. In particolare, il governo si \u00e8 concentrato sul miglioramento delle infrastrutture rurali, per portare strade, acqua corrente ed elettricit\u00e0 nelle aree in cui mancavano.\nI prezzi del gas e di molti prodotti alimentari sono stati controllati e i produttori alimentari locali sono stati costretti a vendere sul mercato locale anzich\u00e9 all'esportazione. \u00c8 stato inoltre istituito un nuovo ente statale per distribuire alimenti a prezzi agevolati. Tutte queste misure hanno contribuito a contenere l'inflazione, mentre l'economia \u00e8 cresciuta (in parte a causa dell'aumento della spesa pubblica), accompagnata da maggiori finanze pubbliche che hanno portato stabilit\u00e0 economica.\nDurante il primo mandato di Morales, la Bolivia si liber\u00f2 dal dominio della Banca Mondiale e del Fondo monetario internazionale (FMI) che avevano caratterizzato i regimi precedenti rifiutando il loro aiuto finanziario e le relative normative. Nel maggio 2007, divenne il primo paese al mondo a ritirarsi dal Centro internazionale per il regolamento delle controversie relative ad investimenti, con Morales che afferma che l'istituzione ha costantemente favorito le multinazionali nelle sue sentenze. La guida della Bolivia fu seguita da altre nazioni dell'America Latina.\nUn grosso dilemma affrontato dall'amministrazione Morales era tra il desiderio di espandere le industrie estrattive al fine di finanziare programmi sociali e fornire occupazione e proteggere l'ambiente del paese dall'inquinamento causato da tali industrie. Sebbene il suo governo abbia professato un'anima ambientalista, ampliando il monitoraggio ambientale e diventando leader nel volontario Forest Stewardship Council, la Bolivia ha continuato a testimoniare una rapida deforestazione per l'agricoltura e il disboscamento illegale. Gli economisti di sinistra e di destra hanno espresso preoccupazione per la mancanza di diversificazione economica del governo. Molti boliviani ritennero che il governo di Morales non fosse riuscito a creare sufficiente occupazione.\nPolitiche sociali.\nIl governo di Morales cerc\u00f2 di incoraggiare un modello di sviluppo basato sulla premessa di \"vivir bien\" o \"vivere bene\". Ci\u00f2 ha comportato la ricerca di armonia sociale, consenso, eliminazione della discriminazione e ridistribuzione della ricchezza; nel fare ci\u00f2, era radicato in valori comuni piuttosto che individuali e doveva pi\u00f9 alle forme indigene di organizzazione sociale andina che a quelle occidentali.\nAll'elezione di Morales, il tasso di analfabetismo della Bolivia era al 16%, il pi\u00f9 alto in Sud America. Tentando di correggere questo con l'aiuto di alleati di estrema sinistra, la Bolivia ha lanciato una campagna di alfabetizzazione con l'assistenza cubana, mentre il Venezuela ha invitato diplomati boliviani a studiare gratuitamente in Venezuela. Nel 2009, l'UNESCO ha dichiarato la Bolivia libera dall'analfabetismo, sebbene la Banca Mondiale affermasse di essere diminuita solo del 5%. Cuba ha anche aiutato la Bolivia nello sviluppo delle sue cure mediche, aprendo centri oftalmologici nel paese per curare boliviani gratuitamente all'anno e offrendo borse di studio gratuite agli studenti boliviani per studiare medicina a Cuba. Il governo ha cercato di espandere le strutture mediche statali, aprendo venti ospedali entro il 2014 e aumentando la copertura medica di base fino all'et\u00e0 di 25 anni. Il loro approccio ha cercato di utilizzare e armonizzare sia la medicina occidentale tradizionale sia la medicina tradizionale della Bolivia.\nL'intenzione dichiarata dal governo era di ridurre i livelli di povert\u00e0 pi\u00f9 acuti della Bolivia dal 35% al 27% della popolazione e di moderare i livelli di povert\u00e0 dal 58,9% al 49% in cinque anni. Lo stato sociale \u00e8 stato ampliato, caratterizzato dall'introduzione di pensioni di vecchiaia non contributive e di pagamenti alle madri, a condizione che i loro figli vengano sottoposti a controlli sanitari e che i loro figli frequentino la scuola. Sono stati inoltre distribuiti centinaia di trattori gratuiti.\nNel marzo 2006, Morales annunciava a Santa Cruz che l'obiettivo del suo governo era l'aumento del 50% del salario minimo.\nNel febbraio 2009 questa promessa veniva mantenuta e il salario minimo passava da 440 a 667 boliviani. In precedenza Morales dichiarava che avrebbe dovuto essere raddoppiato. Tuttavia in Bolivia 6 lavoratori su 10 operano nell'economia informale, e ci\u00f2 limita l'impatto di questo aumento.\nNel 2009 il suo governo ha avanzato proposte di riforma delle leggi sul lavoro del 1939, sebbene lunghe discussioni con i sindacati abbiano ostacolato i progressi delle riforme. Il governo di Morales ha ridotto l'et\u00e0 pensionabile da 65 a 60 anni, per poi ridurla a 58 nel 2010.\nMentre venivano introdotte politiche per migliorare le condizioni di vita delle classi lavoratrici, al contrario molti boliviani della classe media sentivano di aver visto il loro declino sociale, con Morales che diffidava personalmente delle classi medie, ritenendole volubili.\nIl governo di Morales ha anche introdotto misure per combattere la corruzione endemica della Bolivia; nel 2007, ha usato un decreto presidenziale per creare il Ministero della trasparenza istituzionale e combattere la corruzione. Tuttavia, i critici hanno sottolineato che i membri della MAS erano raramente perseguiti per il crimine, la principale eccezione era il capo dell'YPFB Santos Ram\u00edrez, che \u00e8 stato condannato a dodici anni di reclusione per corruzione nel 2008. Al contrario, una legge del 2009 che ha consentito il perseguimento retroattivo per corruzione ha portato alla legalit\u00e0 casi intentati contro un certo numero di politici dell'opposizione per presunta corruzione nel periodo pre-Morales; molti sono fuggiti all'estero per evitare il processo.\nQuestione indigena.\nNonostante le premesse e l'iniziale vasto appoggio popolare, nel settembre del 2006, a 8 mesi dall'inizio del suo mandato presidenziale, Morales ha dovuto affrontare una forte opposizione promossa dai comitati civici delle regioni orientali tropicali del paese (Santa Cruz, Beni, Pando e Tarija), regioni che rappresentano attualmente il motore economico del paese. Bench\u00e9 parte di questa opposizione sia mossa e incentivata dal principale partito oppositore, Podemos, erede dei seguaci dell'ex presidente e generale golpista Banzer, e da riconosciuti impresari e mezzi di comunicazione legati a posizioni della destra clericale, Morales sembra non aver saputo avvicinarsi sufficientemente ai ceti popolari camba e indigeni dei bassipiani tropicali, promuovendo una compagine di governo eccessivamente andinocentrica e fatta quasi esclusivamente di quechua e aymara.\nLe organizzazioni degli indigeni dell'amazzonia e del chaco boliviano, pi\u00f9 di 30 popoli, hanno denunciato per esempio che borse di studio per corsi universitari in Venezuela siano state assegnate esclusivamente a quechua e aymara. Inoltre il programma di governo, formulato nel \"Plan Nacional de Desarrollo\", sembra vittima del frequente comportamento, che vede i nuovi governanti considerare tutte le riforme passate, le basi legislative, le esperienze anteriori, come inesistenti e quindi degne solo di essere riscritte totalmente, perdendo un importante patrimonio di conoscenze e di concertazione che, pur con alcuni limiti, anche governi anteriori avevano applicato, in particolare quello di S\u00e1nchez de Lozada durante la presidenza 1993-97, in cui vennero varate le leggi di partecipazione popolare, di riforma agraria INRA e forestale.\nUna legge del 2006 ha riallocato le terre di propriet\u00e0 statale, con questa riforma agraria che ha comportato la distribuzione di terre alle comunit\u00e0 tradizionali piuttosto che agli individui.\nMorales annunci\u00f2 che una delle massime priorit\u00e0 del suo governo era eliminare il razzismo contro la popolazione indigena del paese. Per fare ci\u00f2, annunci\u00f2 che tutti i dipendenti pubblici dovevano imparare una delle tre lingue indigene della Bolivia, il quechua, l'aymara o il guaran\u00ed, entro due anni. Il suo governo ha incoraggiato lo sviluppo di progetti culturali indigeni, e ha cercato di incoraggiare un numero maggiore di indigeni a frequentare l'universit\u00e0; entro il 2008, \u00e8 stato stimato che la met\u00e0 degli studenti iscritti alle 11 universit\u00e0 pubbliche della Bolivia erano indigene, mentre erano state istituite tre universit\u00e0 specifiche per gli indigeni, offrendo istruzione sovvenzionata. Nel 2009 \u00e8 stato istituito un Vice Ministero per la Decolonizzazione, che ha proceduto a approvare la Legge del 2010 contro il razzismo e la discriminazione che vieta lo sposarsi di opinioni razziste in istituzioni private o pubbliche. Vari commentatori hanno notato che c'era un rinnovato senso di orgoglio tra la popolazione indigena del paese dopo l'elezione di Morales. Al contrario, l'opposizione ha accusato l'amministrazione Morales di aggravare le tensioni razziali tra popolazioni indigene, bianche e meticci, con alcuni boliviani non indigeni che sentono di sperimentare il razzismo.\nSecondo mandato.\nElezioni generali in Bolivia del 2009.\nNel 2009 Evo Morales si ricandida a Presidente della Bolivia sostenuto dal suo partito Movimento per il Socialismo. Le elezioni si svolgono il 6 dicembre 2009 e Morales viene rieletto con il 62,5% dei voti contro il 28,2% del suo principale avversario Manfred Reyes Villa del partito di destra Forza Nuova Repubblicana, permettendo inoltre al suo partito, il MAS, di far eleggere 85 dei 130 deputati e 24 dei 36 senatori.\nPolitiche interne.\nIl secondo mandato di Morales fu pesantemente influenzato dai combattimenti e dal dissenso all'interno della sua base di supporto, poich\u00e9 attivisti indigeni e di sinistra hanno respinto diverse riforme del governo.\nNel 2010 \u00e8 stata introdotta una legge che consente la formazione di territori indigeni riconosciuti, sebbene la sua attuazione sia stata ostacolata dalla burocrazia e contestando le rivendicazioni sulla propriet\u00e0. Il regime di Morales ha anche cercato di migliorare i diritti delle donne in Bolivia. Nel 2010 ha fondato un'unit\u00e0 di de-patriarcalizzazione per sovrintendere a questo processo. Cercando ulteriormente di fornire riconoscimento legale e sostegno ai diritti LGBT, ha dichiarato il 28 giugno la Giornata dei diritti delle minoranze sessuali nel paese e ha incoraggiato l'istituzione di un programma televisivo a tema gay sul canale statale.\nNel maggio 2010, il suo governo ha annunciato un aumento del 5% del salario minimo. La Centrale Operaia Boliviana (COB) ha ritenuto l'aumento insufficiente a causa dell'aumento del costo della vita, chiamando uno sciopero generale, mentre i manifestanti si sono scontrati con la polizia. Il governo ha rifiutato di aumentare l'ascesa, accusando i manifestanti di essere pedine della destra. Nell'agosto 2010, nel sud di Potos\u00ed sono scoppiate violente proteste per la diffusa disoccupazione e la mancanza di investimenti in infrastrutture. Nel dicembre 2010, il governo ha tagliato i sussidi per benzina e gasolio, aumentando i prezzi del carburante e i costi di trasporto. Le proteste hanno portato Morales a annullare il decreto, rispondendo che \"ha governato obbedendo\". Nel giugno 2012, la polizia della Bolivia ha lanciato proteste contro le riforme anticorruzione al servizio di polizia; hanno bruciato i registri dei casi disciplinari e hanno chiesto aumenti salariali. Il governo di Morales cedette, annullando molte delle riforme proposte e accettando l'aumento dei salari.\nNel 2011, il governo ha annunciato di aver firmato un contratto con una societ\u00e0 brasiliana per costruire un'autostrada che collega Beni a Cochabamba, che avrebbe attraversato il Parco nazionale Isiboro. Ci\u00f2 integrerebbe meglio i dipartimenti di Beni e Pando con il resto della Bolivia e faciliterebbe l'esplorazione degli idrocarburi. Il piano condusse la condanna degli ambientalisti e delle comunit\u00e0 indigene che vivevano nel parco, i quali sostenevano che avrebbe incoraggiato la deforestazione e la risoluzione illegale e che avrebbe violato la costituzione e la Dichiarazione delle Nazioni Unite sui diritti delle popolazioni indigene e divenne una causa internazionale e mise in dubbio le credenziali del governo ambientalista e dei diritti degli indigeni. Ad agosto, 800 manifestanti hanno intrapreso una marcia di protesta da Trinidad a La Paz; molti sono rimasti feriti in scontri con la polizia e i sostenitori della strada. Due ministri del governo e altri alti funzionari si sono dimessi per protesta e il governo di Morales ha ceduto, annunciando la sospensione della strada. Nell'ottobre 2011, ha approvato la Legge 180, che proibisce l'ulteriore costruzione di strade, sebbene il governo abbia proceduto a una consultazione, ottenendo infine il consenso di 55 delle 65 comunit\u00e0 del parco per consentire la costruzione dell'autostrada, sebbene con una variet\u00e0 di concessioni; la costruzione era prevista dopo le elezioni generali del 2014. Nel maggio 2013, il governo ha annunciato che avrebbe consentito l'esplorazione di idrocarburi nei 22 parchi nazionali della Bolivia, a condanna diffusa da parte degli ambientalisti.\nNell'ottobre 2012, il governo ha approvato una \"Legge della Madre Terra\" che vietava la coltivazione di organismi geneticamente modificati (OGM) in Bolivia; sebbene lodato dagli ambientalisti, \u00e8 stato criticato dai coltivatori di soia della nazione, che hanno affermato che li renderebbe meno competitivi sul mercato globale.\nTerzo mandato.\nElezioni generali in Bolivia del 2014.\nIl 12 ottobre 2014 si svolgono le elezioni generali in Bolivia e il Presidente uscente Evo Morales, sostenuto dal Movimento per il Socialismo, si ricandida e viene rieletto per la terza volta consecutiva ottenendo il 60,9% dei consensi contro il 24,3% del suo principale avversario Samuel Doria Medina del Movimento senza Paura.\nElezioni generali del 2019.\nLa sera delle elezioni generali, il 21 ottobre 2019, i risultati preliminari danno a Evo Morales una scossa, con meno di 10 punti che lo separano dal suo avversario pi\u00f9 vicino, l'ex presidente Carlos Mesa. Ma la durata della sospensione del conteggio dei voti, in attesa del conteggio delle schede rurali, tradizionalmente favorevoli al presidente socialista, solleva interrogativi: gli osservatori e l'opposizione denunciano un'iniziativa del governo di guadagnare tempo per truccare i risultati. Segue una crisi politica, con lo scoppio di proteste e rivolte.\nEvo Morales rivendica la vittoria il 24 ottobre e denuncia lo sciopero generale lanciato dai comitati dell'opposizione e della societ\u00e0 civile come tentativo di colpo di Stato. L'opposizione gli ha poi lanciato un ultimatum e Luis Fernando Camacho, uno dei suoi principali leader, ha invitato l'esercito a \"stare con il popolo\". Il presidente uscente \u00e8 stato dichiarato vincitore al primo turno con il 47,1% dei voti, contro il 36,5% di Carlos Mesa.\nLe autorit\u00e0 boliviane chiedono l'apertura di un audit da parte dell'Organizzazione degli Stati Americani (OSA) e propongono che la comunit\u00e0 civica di Carlos Mesa si unisca a loro, ma quest'ultimo rifiuta e chiede una nuova elezione. Il capo della missione dell'OSA ha dichiarato che si stava ritirando dall'audit \"per non compromettere la sua imparzialit\u00e0\" dopo la pubblicazione sulla stampa di un articolo scritto prima delle elezioni, in cui denunciava il presidente boliviano.\nL'8 e il 9 novembre, diverse unit\u00e0 di polizia si sono ammutinate e il Presidente ha chiesto un dialogo con i partiti rappresentati in Parlamento. L'offerta \u00e8 stata respinta da Carlos Mesa e dai gruppi politici.\nIl 10 novembre, l'Organizzazione degli Stati americani (OSA) ha raccomandato una nuova elezione, che il presidente boliviano ha accettato. La situazione continua a deteriorarsi durante la giornata: i manifestanti si impossessano dei media pubblici e tengono in ostaggio i familiari di politici vicini al presidente, portando alle dimissioni di diversi ministri e deputati. In un discorso filmato, il comandante in capo delle forze armate, circondato da ufficiali, invita Evo Morales a dimettersi.\nPochi giorni dopo, tuttavia, il \"Center for Economic and Policy Research\" (CEPR) respinge questa tesi: \"L'analisi statistica dei risultati elettorali e dei tabulati delle elezioni del 20 ottobre in Bolivia non mostra che irregolarit\u00e0 o frodi abbiano influito sul risultato ufficiale, dando a Evo Morales una vittoria al primo turno\". Secondo l'organizzazione, l'evoluzione tra i risultati provvisori noti la notte delle elezioni e i risultati finali noti il giorno successivo pu\u00f2 essere spiegata da \"ragioni geografiche\": \"il sostegno a Morales \u00e8 molto pi\u00f9 forte nelle zone povere e rurali spesso prive di Internet, per cui i verbali dei risultati richiedono pi\u00f9 tempo per essere inviati e registrati\".\nIl 12 novembre Morales \u00e8 costretto all'esilio in Messico. Il 12 dicembre dal Messico si sposta nell'Argentina del presidente Alberto Fern\u00e1ndez.\nIl 18 dicembre la magistratura boliviana emette un mandato di arresto per Morales, con le accuse di sedizione, terrorismo e finanziamento del terrorismo.\nRimane incerto se sono effettivamente avvenuti brogli nelle elezioni del 20 ottobre 2019; l'Oas, il cui operato risult\u00f2 ambiguo, non esib\u00ec nessuna prova certa in tal senso. I dubbi sulla correttezza delle elezioni sono stati usati dall'opposizione come pretesto per costringere Morales all'esilio, nonostante che al primo turno fosse comunque abbondantemente in vantaggio Morales e i brogli presunti fossero comunque di ridotta entit\u00e0, riguardando solo il distacco tra Morales e Carlos Mesa, e nonostante Morales avesse accettato la ripetizione del primo turno delle elezioni per fugare ogni dubbio.\nCertamente l'intervento dell'esercito \u00e8 stato determinante nel determinare le dimissioni e l'esilio di Morales, anche se tale intervento non \u00e8 avvenuto con modalit\u00e0 violente, ma solo attraverso dichiarazioni ai media che minacciavano un netto schieramento dell'esercito.\nPer questi motivi i governi di diversi paesi, come Messico, Cuba, Uruguay, Nicaragua, Venezuela e Argentina hanno parlato di colpo di Stato, cos\u00ec come del resto hanno commentato diversi analisti politici.\nPolitica estera.\nI viaggi diplomatici.\nDal 29 dicembre 2005, Evo Morales intraprese un viaggio diplomatico considerato \"eccezionale\" da parte dei media latino-americani. \nPer due settimane, Morales visit\u00f2 diverse nazioni alla ricerca di appoggi politici ed economici per il suo progetto di cambiamento della Bolivia.\nL'evento ha costituito una rottura con decenni di consuetudine, per cui la prima destinazione internazionale di un Presidente neoeletto in Bolivia erano gli Stati Uniti.\nNel dicembre 2009, Morales ha partecipato alla Conferenza ONU sui cambiamenti climatici a Copenaghen, in Danimarca, dove ha incolpato i cambiamenti climatici il capitalismo e ha chiesto una tassa sulle transazioni finanziarie per finanziare la mitigazione dei cambiamenti climatici. Ritenendo infine che la conferenza sia stata un fallimento.\nIn seguito alle vittorie di Barack Obama e del Partito Democratico nelle elezioni presidenziali degli Stati Uniti del 2008, le relazioni tra la Bolivia e gli Stati Uniti sono leggermente migliorate e nel novembre 2009 i paesi hanno avviato i negoziati per ripristinare le relazioni diplomatiche. Dopo che gli Stati Uniti hanno appoggiato l'intervento militare internazionale in Libia del 2011 da parte delle forze NATO, Morales ha condannato Obama, chiedendo la revoca del suo premio Nobel per la pace. Le due nazioni ristabilirono le relazioni diplomatiche nel novembre 2011, sebbene Morales si rifiutasse di consentire al DEA di rientrare nel paese.\nIl 31 luglio 2014, Morales ha condannato il conflitto Israele-Gaza del 2014 e ha dichiarato Israele uno \"Stato terrorista\".\nL'agenda di viaggio di Morales dal 2005 al 2013 comprese:\nControversia sull'aereo presidenziale e sul caso Snowden (2013).\nNel 2013, l'aereo di Morales, al ritorno di un viaggio presidenziale in Russia \u00e8 stato costretto a un cambio di rotta a causa del mandato di cattura nei confronti di Edward Snowden, ex dipendente della CIA accusato di spionaggio e tradimento, che, rifugiatosi in Russia, si supponeva potesse aver chiesto asilo alla Bolivia salendo clandestinamente. Il 2 luglio 2013, il ministro degli Esteri della Bolivia, ha detto che la deviazione di rotta dell'aereo presidenziale (FAB-001, un Dassault Falcon 900EX), a causa del rifiuto delle autorit\u00e0 italiane, francesi, spagnole e portoghesi di consentire l'accesso al proprio spazio aereo, impedendo il rifornimento, ha messo a rischio la vita del presidente boliviano. L'aereo di Morales sarebbe stato fatto fermare in Austria e perquisito, fatto inconsueto per un velivolo di un capo di Stato, che gode dell'immunit\u00e0 diplomatica, ma questo fatto \u00e8 stato smentito dalle autorit\u00e0 austriache. La Francia si scus\u00f2 per l'accaduto il giorno seguente. I presidenti di Argentina, Ecuador, Suriname, Uruguay e Venezuela, alleati politici di Morales, hanno chiesto una spiegazione ufficiale della vicenda ai paesi coinvolti.\nPosizioni politiche.\nPosizione socialiste.\nMorales ha cos\u00ec descritto i principi ispiratori del MAS:\nHa anche dichiarato:\nMorales ha sostenuto la creazione di un'assemblea costituente per trasformare il paese. Propone inoltre l'approvazione di una nuova legge sugli idrocarburi che garantisca il 50% dei relativi redditi alla Bolivia, ma il MAS si \u00e8 mostrato incline alla completa nazionalizzazione del settore del gas e del petrolio. Morales ha assunto una posizione a mezza via: sostiene la nazionalizzazione delle aziende del gas naturale, ma anche la cooperazione con stranieri in questo settore.\nMorales ha descritto la Zona di Libero Scambio delle Americhe, dominata dagli Stati Uniti, come \u00abun accordo per legalizzare la colonizzazione delle Americhe\u00bb, e ha sostenuto il desiderio del Presidente venezuelano Hugo Ch\u00e1vez di formare un \"Asse del Bene\" tra Bolivia, Cuba e Venezuela, in contrasto con l'\"Asse del Male\" costituito da Washington e alleati.\nMorales ha espresso inoltre la sua ammirazione per Rigoberta Mench\u00fa, attivista indigena del Guatemala e vincitrice del Premio Nobel per la pace.\nAccuse di populismo al governo Morales.\nIl governo Morales viene accusato da pi\u00f9 parti di realizzare una tipica politica populista, fatta di elargizioni di denaro pubblico alla popolazione, senza una reale politica di miglioramento o una modifica strutturale dei servizi. Tale politica populista \u00e8 accompagnata da un'intensa campagna pubblicitaria sui media nazionali, pubblici e privati, in cui, per esempio, qualsiasi spot del governo viene seguito dalla foto di Morales e lo slogan \"Evo cumple\" (che potrebbe tradursi in \"Evo mantiene le promesse\").\nUn esempio di misura controversa attuata dal governo, , \u00e8 l'istituzione del \"bono Juancito Pinto\", dedicato all'eroe bambino (che lasci\u00f2 il tamburo per imbracciare il fucile) della guerra del Pacifico della seconda met\u00e0 dell'Ottocento contro il Cile. Il \"bono\" \u00e8 finalizzato a sostenere l'acquisto del materiale scolastico con 200 boliviani (equivalenti a 20 euro), dati ai genitori per ogni figlio che frequenta le scuole elementari (indipendentemente dalla quantit\u00e0 dei figli, del reddito e del tipo di scuola, pubblica o privata).\nParadossale in questa vicenda , \u00e8 che il \"bono\" viene consegnato alla fine dell'anno scolastico, diminuendo l'efficacia del provvedimento, vista la lunga sospensione natalizia del corso degli studi, e la scarsa propensione al risparmio della parte pi\u00f9 disagiata della popolazione.\nSecondo il Mas, per\u00f2, se il \"bono\" fosse consegnato all'inizio dell'anno scolastico, non darebbe la certezza della frequenza. In questo modo, invece, i contadini mandano i figli a scuola per poter ricevere alla fine del percorso scolastico annuale il premio in denaro. Il 20 dicembre 2008 il Presidente Morales dichiarava la Bolivia libera dall'analfabetismo, sradicato grazie al metodo cubano.\nPer l'opposizione \u00e8 anche controverso che la pensione di 200 boliviani mensili sia stata assegnata non pi\u00f9 a 65, ma a 60 anni di et\u00e0, dimenticando, per\u00f2, che il popolo boliviano ha una vita media di 65 anni. La pensione, perci\u00f2, prima della vittoria di Morales, nella gran parte dei casi, non veniva goduta dai lavoratori, perch\u00e9 non vivevano abbastanza a lungo.\nSecondo il quotidiano La Raz\u00f3n il 3 aprile 2009 il Presidente Morales con un decreto supremo approvava il \"bono para las madres y los ni\u00f1os\". Questo \"bono\" consiste in 50 boliviani da consegnare alle puerpere che ogni volta si sottopongono a visite di controllo (fino a quattro), 120 boliviani se partoriscono in strutture mediche nazionali, 125 boliviani a ogni visita di controllo (una ogni due mesi) dei nati fino al secondo anno di vita.\nLa questione cocaina.\nL'approccio di Morales alla questione della cocaina \u00e8 che il problema vada affrontato sul fronte del consumo, senza estirpare le piantagioni di coca: masticare foglie di coca \u00e8 stata una tradizione per pi\u00f9 di mille anni fra le popolazioni indigene dell'America Latina, fra cui le popolazioni Aymara e Quechua, che considerano le foglie di tale pianta come sacre. Il suo relativo basso effetto narcotico ha chiaramente sortito effetti benefici all'interno della societ\u00e0 boliviana, permettendo ai molti poveri del paese di lavorare tutta la giornata, che pu\u00f2 durare anche quindici o diciotto ore.\nTale affermazione \u00e8 solo parzialmente vera. L'uso delle foglie di coca (\"Erythroxylon coca\") \u00e8 certamente molto antico e risale a un paio di millenni a.C. Trattandosi di una pianta tropicale il suo uso non era, come non \u00e8 oggi, relegato solo alle popolazioni andine quechua e aymara che, evidentemente, dovevano procurarsela commerciando con le popolazioni delle aree tropicali. Le foglie di coca non erano quindi un bene di largo consumo. Prova di ci\u00f2 \u00e8 che nemmeno in epoca incaica, quindi per un paio di secoli prima della conquista spagnola, in un momento di consolidamento territoriale che dava quasi unitariet\u00e0 al settore occidentale del Sud America, le foglie di coca rimanevano di uso quasi esclusivo della teocrazia incaica.\nAdottando una politica nota come \"Coca S\u00ec, Cocaina No\", l'amministrazione Morales assicur\u00f2 la legalit\u00e0 della coltivazione della coca, ma introdusse anche misure per regolare la produzione e il commercio del raccolto. Nel 2007, viene annunciato che avrebbero consentito la crescita di acri di coca nel paese, principalmente ai fini del consumo interno, con ogni famiglia limitata alla crescita di un \"cato\" ( metri quadrati) di coca.\n\u00c8 stato attuato un programma di controllo sociale in base al quale i sindacati locali hanno assunto la responsabilit\u00e0 di garantire che questa quota non fosse superata; nel fare ci\u00f2, speravano di rimuovere la necessit\u00e0 di interventi militari e di polizia, e quindi arginare la violenza dei decenni precedenti. Sono state implementate misure per garantire l'industrializzazione della produzione di coca, con Morales che ha inaugurato il primo impianto di industrializzazione della coca a Chulumani, che ha prodotto e confezionato t\u00e8 di coca; il progetto \u00e8 stato finanziato principalmente attraverso una donazione di dal Venezuela nell'ambito del regime PTA.\nQueste misure di industrializzazione si sono rivelate in gran parte senza successo dato che la coca \u00e8 rimasta illegale nella maggior parte delle nazioni al di fuori della Bolivia, privando cos\u00ec i coltivatori di un mercato internazionale. Nel 2012, la Bolivia si ritir\u00f2 dalla Convenzione delle Nazioni Unite del 1961, che aveva richiesto la criminalizzazione globale della coca, e nel 2013 convinse con successo la Convenzione unica delle Nazioni Unite sui narcotici a declassificare la coca come narcotico. Il Dipartimento di Stato degli Stati Uniti ha criticato la Bolivia, affermando che stava regredendo nei suoi sforzi anti-narcotici e ha ridotto drasticamente gli aiuti alla Bolivia a 34 milioni di dollari per combattere il commercio di stupefacenti nel 2007. Tuttavia, il numero di sequestri di cocaina in Bolivia \u00e8 aumentato sotto il governo di Morales, mentre cercavano di incoraggiare i coltivatori di coca a denunciare e contrastare i produttori e i trafficanti di cocaina. Tuttavia, alti livelli di corruzione della polizia nel commercio illecito di cocaina sono rimasti un problema costante per la Bolivia.\nC'\u00e8 molto disaccordo tra l'amministrazione Morales e gli Stati Uniti per quanto riguarda le leggi antidroga e la cooperazione tra paesi in materia, ma i funzionari di entrambi i paesi hanno espresso il proposito di collaborare contro il traffico di droga: Sean McCormack, del Dipartimento di Stato americano, ha rinforzato il supporto alla politica antidroga boliviana, mentre Morales ha dichiarato \u00abniente pi\u00f9 cocaina, niente pi\u00f9 traffico di droga, ma non niente pi\u00f9 coca\u00bb poich\u00e9 nella sua visione niente coca significherebbe anche niente pi\u00f9 Quechuas e niente pi\u00f9 Aymaras.\nNonostante le dichiarazioni pubbliche di lotta alla cocaina, la riduzione dei controlli sul commercio di foglie di coca e il parziale blocco ai programmi di eradicazione volontaria delle coltivazioni (che sono cresciute tra l'80 e il 100%, da un minimo storico di circa ettari, nel 2000, agli attuali , distante per\u00f2 dai quasi cinquantamila ettari della met\u00e0 degli anni '90) stanno riportando in auge la produzione e il commercio illegale di cocaina.\nI laboratori di cristallizzazione non sono pi\u00f9 localizzati in remote \"estancias\" nei bassipiani tropicali, n\u00e9 nelle foreste vicine alle aree di produzione di coca, ma in luoghi nuovi, dove il trasporto delle sostanze chimiche usate per la fabbricazione \u00e8 pi\u00f9 agevole, senza o con scarsi controlli, e desta meno sospetti.\nNelle oramai ridotte foreste della provincia di Chapare (una delle due principali regioni di coltivazione di coca in Bolivia e dove Morales si \u00e8 formato come dirigente dei coltivatori), foreste distrutte per far posto alle coltivazioni di coca o a coltivazioni lecite finanziate dai programmi di sviluppo alternativo, si procede eventualmente solo all'essiccamento e successivo sminuzzamento delle foglie o alla fabbricazione della pasta base di cocaina. Pasta base o foglie sminuzzate vengono poi trasportate, vista la scarsit\u00e0 dei controlli, fino ai laboratori di cristallizzazione in aree urbane o non tradizionalmente usate.\nEcco quindi i continui sequestri di cocaina nella citt\u00e0 di El Alto, a , quindi molto distante dalle terre tropicali dove si coltiva la coca, o nel secco bosco del chaco, nel parco nazionale Kaa-Iya, agli antipodi rispetto l'umidissima foresta tropicale in passato esistente nel Chapare.\nCuriosit\u00e0.\nIl maglione simbolico.\nL'abbigliamento di Morales ha destato grande interesse dopo la sua scelta di farsi fotografare coi capi di Stato del mondo in maglione a righe, tanto che ci si chiese se l'avrebbe indossato anche alla cerimonia di insediamento ufficiale, dove port\u00f2 poi una camicia bianca senza cravatta (fatto comunque straordinario per l'America latina dei tempi moderni) e una giacca nera, invece di un abito tradizionale.\nIl maglione tradizionale indossato da Morales \u00e8 di lana d'alpaca e si chiama \"chompa\" (parola da cui deriva l'inglese \"jumper\"); \u00e8 un indumento considerato elegante dagli indigeni boliviani, e fin dal suo viaggio diplomatico \u00e8 diventato il suo simbolo ed \u00e8 diventato di moda in tutta la Bolivia. La popolarit\u00e0 e l'apprezzamento del maglione ha portato molto a discutere sul suo significato, con alcuni che l'hanno considerato una protesta \"metaforicamente tessuta delle necessit\u00e0 primarie insoddisfatte [della Bolivia]\", e altri che l'hanno paragonato alla \"tenuta dei sanculotti della Rivoluzione francese\". Comunque, \u00e8 anche stato ridicolizzato e la scelta di Morales\u00a0\u2013 a quanto riportano alcuni giornali\u00a0\u2013 ha \u00abinorridito\u00bb vari giornalisti e cittadini spagnoli, molto tradizionali, secondo i quali un capo di Stato \u00e8 obbligato a seguire la moda occidentale.\nCalciatore.\nPer la stagione calcistica 2014-2015 \u00e8 stato tesserato dallo Sport Boys Warnes, squadra militante nella massima serie del campionato boliviano che gli ha affidato la maglia n\u00ba 10. Morales \u00e8 cos\u00ec diventato il pi\u00f9 vecchio calciatore professionista attivo al mondo dopo aver firmato un contratto per 200 dollari al mese."}
{"id": "297507", "revid": "125683638", "url": "https://it.wikipedia.org/wiki?curid=297507", "title": "Nucleosoma", "text": "Il nucleosoma, la cui scoperta risale al 1974, \u00e8 l'unit\u00e0 fondamentale della cromatina ed \u00e8 costituito da un centro proteico, costituito da otto proteine istoniche (formano il core istonico) e dal DNA ad esse legato. La sequenza di centri proteici forma un asse superelicoidale (nucleosoma) attorno al quale si avvolge il DNA elicoidale. Ogni centro nucleosomico (legato al successivo centro nucleosomico, in progressione lungo l'asse di avvolgimento del DNA elicoidale) contiene infatti due istoni H2A, due istoni H2B, due istoni H3 e due istoni H4. Gli istoni H3 e H4 formano degli eterodimeri, in seguito due eterodimeri H3-H4 si associano dando origine ad un tetramero. H2A e H2B invece formano eterodimeri che per\u00f2 non tetramerizzano. L'assemblaggio di un nucleosoma avviene con un ordine ben preciso: prima il tetramero H3-H4 lega il DNA, successivamente due dimeri H2A-H2B si uniscono al tetramero per formare il centro nucleosomico completo. Gli otto istoni danno origine ad una struttura sferica che funge da scheletro e da impalcatura per il DNA del centro. Quest'ultimo \u00e8 lungo 147 pb e si avvolge 1,7 volte attorno all'ottamero istonico come dimostrato dalla digestione della cromatina con la nucleasi micrococcica. I nucleosomi hanno un diametro di circa 11\u00a0nm e sono intervallati l'uno dall'altro da un tratto di DNA detto \"DNA connettivo\". Il DNA connettivo al contrario del DNA del centro \u00e8 di lunghezza variabile 20-80 pb. Le regioni dell'istone-fold del tetramero H3-H4 interagiscono con le 60 paia di basi centrali del DNA nucleosomico lungo 147pb. La regione N-terminale di H3, pi\u00f9 vicina all'istone-fold, forma una quarta \u03b1-elica che interagisce con le ultime 13 paia di basi di ciascun terminale del DNA. Il tetramero H3-H4 inoltre lega la parte centrale ad entrambe le estremit\u00e0 del DNA. Invece, ciascuno dei due dimeri H2A-H2B lega circa 30 bp da entrambe le parti delle 60 centrali legate da H3 e H4. L'associazione del DNA con il nucleosoma \u00e8 mediata da un grande numero di legami idrogeno che si instaurano fra le proteine e gli atomi di ossigeno dei legami fosfodiesterici, vicino al solco minore del DNA. La struttura che ne risulta (detta anche fibra da 10\u00a0nm) ha il caratteristico aspetto di perle avvolte da un filo (il DNA si dispone attorno al centro nucleosomico) e rappresenta il primo livello di compattamento della cromatina. La condensazione di quest'ultima \u00e8 favorita anche dall'istone H1 (piccolo proteina con carica netta positive) che interagendo con il DNA connettivo determina una maggiore adesione del DNA all'ottamero istonico. L'associazione in nucleosome, che compatta il DNA di sei volte, non richiede specificit\u00e0 di sequenza, tuttavia pu\u00f2 essere influenzata dal contenuto in G e C. Le sequenze ricche in A-T permettono una curvatura maggiore rispetto a sequenze ricche in G-C. In tutte le cellule ci sono delle regioni non organizzate in nucleosome che solitamente sono coinvolte nell'espressione genica, nella ricombinazione o nella replicazione. Le code N-terminali degli istoni sporgono all'esterno del nucleosoma e contengono molti siti suscettibili a modificazioni che influiscono sul livello di compattazione della cromatina: a seconda del tipo di modifica, dell'istone in cui avviene e del sito in cui su verifica, l'effetto sar\u00e0 diverso.\n((Biologia molecolare del gene\nAutore/i: Watson - Baker - Bell - Gann | Editore: Zanichelli))\nIstoni.\nSono le proteine pi\u00f9 abbondanti associate al DNA eucariotico. Gli istoni pi\u00f9 importanti sono: H2A, H2B, H3, H4 (formano il centro) e H1 (lega il DNA connettivo fra 2 nucleosomi). L'istone H1 \u00e8 responsabile del secondo livello di compattazione della cromatina (fibra da 30\u00a0nm). Gli istoni sono proteine basiche, infatti pi\u00f9 del 20% dei residui contenuti negli istoni sono lisine o arginine.I residui basici degli istoni formano delle interazioni elettrostatiche con i fosfati carichi negativamente del DNA.Gli istoni del centro hanno un PM compreso tra 11 e 15 KDa, invece l'H1 \u00e8 20 kDa. Gli istoni sono proteine aspecifiche non riconoscono infatti sequenze particolari. Il centro si assembla solo in presenza di DNA, mentre da soli in soluzione formano complessi intermedi. Sono formati da un dominio ben conservato, detto histone-fold, formato da 3 \u03b1-eliche, coinvolte nella formazione di dimeri H2A-H2B e H3-H4. Specifiche varianti istoniche vengono utilizzate per l'assemblaggio dei nucleosomi in particolari domini della cromatina. Oltre ai 5 istoni citati ce ne sono molti altri: ad esempio H2Az \u00e8 localizzato a livello delle sequenze promotoriali e si ritiene abbia un ruolo centrale nel reclutamento della TBP\nModificazioni del nucleosoma.\nIl nucleosoma, per le necessit\u00e0 di lettura genetica, \u00e8 una struttura dinamica. Generalmente sequenze ricche in A e T aderiscono strettamente al corpo del nucleosoma quando si trovano nella scanalatura secondaria interna del DNA, mentre C e G sono comuni nelle scanalature primarie esterne del DNA. Ogni nucleosoma esiste nella forma con il DNA avvolto per 250 millisecondi, con il DNA allentato per 10-50 millisecondi. Lo svolgimento del DNA avviene con una frequenza di 4 volte al secondo. Lo svolgimento avviene ad opera di complessi proteici di rimodellamento della cromatina che si legano sia al corpo del nucleosoma che al doppio filamento di DNA che vi \u00e8 avvolto. Idrolizzando ATP in ADP+P questi complessi sono capaci di allentare il DNA per esporlo ad altre proteine; per completare lo svolgimento occorrono numerose molecole di ATP. Altri complessi di rimodellamento della cromatina possono, a seconda delle necessit\u00e0 e in collaborazione con alcune proteine chaperon, cambiare uno o pi\u00f9 istoni del corpo del nucleosoma, sino a poterlo sostituire completamente. Tutte queste operazioni richiedono un certo consumo di ATP."}
{"id": "297510", "revid": "436907", "url": "https://it.wikipedia.org/wiki?curid=297510", "title": "Cynic", "text": "I Cynic sono un gruppo musicale technical death metal/fusion statunitense formato a Miami, Florida.\nDopo l'incisione di alcuni demo e di continui cambi di formazione, il primo album \"Focus\" venne pubblicato nel 1993, ma dopo circa due anni la formazione si sciolse. Soltanto nel 2006 avvenne la reunion, culminata due anni pi\u00f9 tardi con l'uscita del secondo album \"Traced in Air\", seguito nel 2014 da \"Kindly Bent to Free Us\".\nIl nome.\nI Cynic prendono il loro nome dai cinici (dal greco \u03ba\u03cd\u03c9\u03bd, \"cane\", soprannome di uno dei loro esponenti maggiori, Diogene), i seguaci della scuola filosofica di Antistene, una delle scuole socratiche minori, cos\u00ec chiamate per essere in qualche modo ispirate alla filosofia di Socrate. Il loro esponente pi\u00f9 importante \u00e8 Diogene di Sinope.I cinici professavano una vita randagia e autonoma, indifferente ai bisogni e fedele al rigore morale. Nel booklet di \"Focus\" si pu\u00f2 leggere:\nBiografia.\nPrimi anni e demo (1987-1991).\nIl gruppo nasce nel 1987 per iniziativa del chitarrista Paul Masvidal e del batterista Sean Reinert, amici sin dall'infanzia. Con l'arrivo del bassista Mark Van Erp e del cantante Jack Kelly, nel 1988 il gruppo registr\u00f2 il primo demo, dal titolo omonimo. Poco tempo dopo, Kelly abbandon\u00f2 la formazione e Masvidal si fece carico delle parti vocali. Completata la formazione con l'ingresso di un secondo chitarrista, Jason Gobel, i Cynic registrarono il secondo demo \"Reflections of a Dying World\".\nNel 1989 Van Erp venne sostituito da Tony Choy e l'anno dopo fu inciso il termo demo, \"Cynic\". Il demo venne notato dalla Roadrunner Records, che nel 1991 scrittur\u00f2 il gruppo per l'incisione del quarto ed ultimo demo, anch'esso intitolato \"Cynic\".\nRegistrazione di \"Focus\" (1991-1994).\nNel 1991 Paul Masvidal e Sean Reinert partecipano alla registrazione dell'album \"Human\" dei Death e accompagnarono il gruppo durante la loro tourn\u00e9e europea avvenuta tra il 1991 e il 1992. Tuttavia, durante lo svolgimento della stessa, i Death ebbero gravi problemi finanziari e la strumentazione dei due musicisti fu confiscata per sei mesi da un promoter britannico.\nI Cynic rientrarono in studio di registrazione nell'ottobre 1992; tuttavia in quei giorni l'Uragano Andrew si abbatt\u00e9 sulla Florida distruggendo sia la casa di Jason Gobel che la sala prove del gruppo. Le registrazioni furono pertanto rinviate di alcuni mesi, durante i quali il gruppo si dedic\u00f2 alla composizione del nuovo materiale. Ulteriori problemi insorsero quando il bassista Tony Choy lasci\u00f2 la formazione nel maggio 1993 (unendosi agli Atheist) e Masvidal venne incontro a gravi problemi alla voce, rischiando di perderla: le parti in growl furono quindi registrate da Tony Teegarden, mentre Masvidal si occup\u00f2 delle parti melodiche e quelle con il vocoder. Sean Malone fu infine scelto come bassista del gruppo, occupandosi anche del Chapman Stick.\nL'album, intitolato \"Focus\", venne pubblicato il 14 settembre 1993. Per la sua promozione i Cynic tennero una tourn\u00e9e mondiale conclusasi nel 1994, durante la quale presero parte il sopracitato Teegarden (growl e tastiera) e il bassista Chris Kringel, in quanto Sean Malone ebbe continui impegni come insegnante di musica.\nScioglimento e progetti paralleli (1995-2004).\nDurante le prime fasi di creazione per un secondo album in studio, i componenti del gruppo vennero incontro a divergenze musicali, causandone lo scioglimento.\nNel 1995 Paul Masvidal, Sean Reinert, Jason Gobel e Chris Kringel si unirono alla cantante e tastierista Aruna Abrams e formarono i Portal. Il gruppo ebbe tuttavia vita breve e si sciolse quasi subito a causa del rifiuto della Roadrunner Records a pubblicare un loro demo. Tali registrazioni furono pubblicate soltanto nel 2012 dalla Season of Mist sotto il titolo di \"The Portal Tapes\".\nNello stesso periodo Sean Malone fond\u00f2 i Gordian Knot, invitando Reinert a suonare sul debutto omonimo del 1999. L'anno seguente i due musicisti suonarono nel primo album degli Aghora. Nel 2003, in occasione delle registrazioni del secondo album dei Gordian Knot, \"Emergent\", Malone invita Reinert, Masvidal e Gobel tra i musicisti ospiti, oltre ad altri come Bill Bruford (Yes, King Crimson), Steve Hackett (Genesis) e Jim Matheos (Fates Warning).\nNel 2004 Masvidal e Reinert fondarono gli \u00c6on Spoke, band tuttora attiva che ha pubblicato due album. Per il tour viene chiamato a suonare il basso Chris Kringel.\nLa reunion e \"Traced in Air\" (2006-2009).\nNel settembre del 2006 viene annunciata la reunion dei Cynic in occasione di un tour estivo in Europa durante l'estate del 2007. Jason Gobel, a causa di impegni familiari e di lavoro, viene sostituito alla chitarra da David \"Mavis\" Senescu, mentre al basso c'\u00e8 Chris Kringel. Le parti di tastiera vengono eseguite dai due chitarristi grazie all'utilizzo di guitar synth. In questo tour la band si esibisce in importanti festival tra i quali l'Hellfest e l'Evolution Festival di Firenze. Il repertorio \u00e8 incentrato sull'album \"Focus\" con l'aggiunta di materiale dal demo dei Portal, una reinterpretazione della Mahavishnu Orchestra (\"Meeting of the Spirits\") e l'inedito \"Evolutionary Sleeper\".\nAll'inizio del 2008 la band annuncia di avere in programma la registrazione del secondo album in studio: il chitarrista David \"Mavis\" Senescu viene sostituito da Tymon Kruidenier mentre Sean Malone conferma la sua presenza al basso, ma solamente in studio: per le date live viene infatti chiamato Robin Zielhorst. Durante l'estate, prima dell'uscita del disco, la band compie un tour da headliner, partecipando anche al Wacken.\nIl 17 novembre, prodotto da Warren Riker, \"Traced in Air\", il secondo album dei Cynic, viene pubblicato dall'etichetta francese Season of Mist. Lo stesso giorno la band parte come sostenitori per il tour europeo degli Opeth insieme ai The Ocean. La formazione \u00e8 la stessa del precedente tour. Il tour termina il 18 novembre a Stoccolma.\nDal 1\u00b0 al 20 febbraio 2009 i Cynic fanno da supporto al tour americano dei Meshuggah insieme ai Faceless. A met\u00e0 aprile invece partono per un tour insieme ai DragonForce e ai D\u00e5\u00e5th.\n\"Kindly Bent to Free Us\" (2012-2014).\nIl 12 dicembre 2012 la formazione ora costruita dai soli Sean Reinert e Paul Masvidal come membri originali annuncia l'uscita di un imminente terzo album nel 2013, poi posticipato nel 2014.\nIl nuovo album prende il nome di \"Kindly Bent to Free Us\".\nAbbandono di Reinert, \"Humanoid\" e altre attivit\u00e0 (2015-presente).\nIl 10 settembre 2015, con un comunicato attraverso il proprio profilo Facebook, Sean Reinert annuncia lo scioglimento dei Cynic e la cancellazione dei concerti programmati per quel periodo. Il giorno successivo Paul Masvidal smentisce la cosa, spiegando che \u00abi Cynic continueranno, in un modo o nell'altro\u00bb. Il 18 settembre Masvidal e Malone confermano la loro partecipazione all'Euroblast, avvenuta il 3 ottobre, accompagnati alla batteria da Matt Lynch dei Trioscapes.\nIl 10 dicembre 2017 Reinert rivela in via ufficiale il proprio abbandono dai Cyinic: \nIl 15 gennaio 2018 sul canale YouTube ufficiale dell'etichetta discografica Season of Mist viene pubblicato il singolo \"Humanoid\", il primo con il batterista Matt Lynch in qualit\u00e0 di componente ufficiale della formazione. Durante il 2019 il trio ha iniziato a lavorare su nuovo materiale per un quarto album in studio, oltre ad aver presentato una nuova edizione del secondo album \"Traced in Air\", remixato e caratterizzato da nuove parti di basso di Malone; contemporaneamente Masvidal ha annunciato la propria attivit\u00e0 come artista solista attraverso la presentazione della trilogia \"Mythical Human Vessel\", pubblicando il primo album \"Mythical\" il 31 maggio dello stesso anno, mentre Lynch ha collaborato con il chitarrista Richard Henshall degli Haken per l'album \"The Cocoon\" di quest'ultimo.\nAgli inizi del 2020 Reinert \u00e8 stato trovato morto nel suo appartamento. La sua morte \u00e8 seguita da quella di Malone, avvenuta il 9 dicembre dello stesso anno."}
{"id": "297516", "revid": "22475", "url": "https://it.wikipedia.org/wiki?curid=297516", "title": "Morisco", "text": "Col nome di moriscos (in spagnolo, da \"moro\") e mouriscos (in portoghese) si indicano i discendenti dei musulmani di al-Andalus (mori) dopo che furono costretti a convertirsi al cristianesimo fra il 1492, anno del completamento della Reconquista, e furono sistematicamente espulsi dalla penisola iberica, principalmente nel 1609 durante l'espulsione dei moriscos, rifugiandosi in buona parte nel Maghreb.\nTerminologia.\nCol nome di \"moriscos\" si indicano i musulmani di Spagna che abbracciarono forzatamente la religione cristiana fra il 1492, anno della fine della Reconquista, e il 1526.\nIl nome fu peraltro usato, con connotazione dispregiativa, anche per i loro discendenti, fino alla definitiva espulsione dei musulmani, decretata nel quinquennio 1609-1614.\nPer i musulmani cui - in cambio di un tributo - era stato invece consentito vivere nei territori cristiani precedenti la \"Reconquista\" della Penisola iberica, si era usata invece la parola castigliana \"mud\u00e9jar\" o quella catalana \"mudeixar\".\nStoria.\nIl processo di conversione fu sostenuto dalle autorit\u00e0 ecclesiastiche e, in special modo, dall'arcivescovo di Toledo Francisco Jim\u00e9nez de Cisneros, reggente di Spagna che, a partire dal 1498, inizi\u00f2 una forzosa conversione degli arabi, dei berberi e degli ispanici in genere di fede islamica della Penisola iberica, presenti nel corpo peninsulare da oltre 800 anni.\nIl processo di conversione provoc\u00f2 gi\u00e0 nel dicembre del 1499 una rivolta nella zona dell'Albaic\u00edn di Granada e nell'Alpujarra, stroncata dalle forze dei sovrani spagnoli, mentre nel 1502 i musulmani castigliani furono costretti a scegliere fra conversione ed emigrazione. Analoga misura coinvolse poco dopo la Navarra. Nel 1526 la conversione fu ordinata per i musulmani di Valencia e Aragona.\nIn realt\u00e0 i sovrani spagnoli favorirono talvolta la tolleranza, quasi sempre la conversione (in entrambi i casi cercando di ostacolare l'emigrazione) e, solo con una legge del 1609 che entrava in vigore nel 1610, imposero l'emigrazione per chi non voleva convertirsi.\nNel 1568, nella zona di Granada, esplose la rivolta dei Moriscos, una ribellione guidata da Ab\u00e9n Humeya, che si svilupp\u00f2 in guerriglia e diede notevole filo da torcere agli spagnoli cristiani finch\u00e9 il re Filippo II non affid\u00f2 al fratellastro don Giovanni d'Austria la repressione dell'insurrezione. Ab\u00e9n Humeya venne assassinato dal cugino Aben Aboo nel 1569, mentre l'energico intervento del giovane condottiero ebbe ragione della rivolta, spentasi infine nel 1571. I musulmani deportati in Castiglia furono circa 84.000.\nLa repressione anti-islamica crebbe d'intensit\u00e0 negli anni a seguire e al divieto di possedere libri di argomento islamico si accompagnarono misure miranti a cancellare usanze che, a torto o a ragione, erano considerate legate alla cultura islamica: uso della lingua araba scritta e parlata, festivit\u00e0 civili affermatesi per\u00f2 in periodo islamico.\nCrebbe anche in misura non indifferente la pressione fiscale nei confronti dell'elemento musulmano che costituiva ancora una notevole realt\u00e0 demografica nelle campagne.\nNel 1609 si giunse alla decisione dell'espulsione. Oltre 300\u00a0000 musulmani spagnoli partirono verso le vicine coste del Maghreb e verso i territori ottomani, specialmente alla volta della citt\u00e0 di Istanbul. In queste aree islamiche avvertibile fu l'apporto dell'elemento spagnolo musulmano immigrato. In Andalusia si ebbe un periodo di crisi del settore agricolo per l'improvviso calo del numero dei coltivatori, alleviato tuttavia dalla gran massa di oro e di argento proveniente dal Nuovo Mondo. Solo nel 1640 gli ultimi musulmani dell'Andalusia erano tutti convertiti o erano emigrati dopo una presenza di poco meno di un millennio."}
{"id": "297536", "revid": "1003702", "url": "https://it.wikipedia.org/wiki?curid=297536", "title": "Chapelloise", "text": "La chapelloise \u00e8 una danza popolare tradizionale diffusa in tutta l'Europa. \nOrigine.\nContrariamente ad una tenace leggenda, questa danza non \u00e8 stata inventata nella citt\u00e0 di Chapelle-des-Bois.\nDeriva da una danza svedese del gruppo dei mixer chiamata \"Aleman's marsj\". \nNegli anni 1930 \u00e8 stata importata in Francia da Alick-Maud Pledge.\nNegli anni 1970 \u00e8 stata insegnata da A. Dufresne a Chapelle-des-Bois ed avendo egli dimenticato il nome originale ha nominato la danza come chapelloise. Da qui, con questo nuovo nome, si \u00e8 ampiamente diffusa in tutta la Francia e nei bal folk d'Europa.\nLa medesima danza \u00e8 nota anche sotto la denominazione di champenoise. In Belgio viene talvolta chiamata \"gigue\" probabilmente perch\u00e9 le musiche sulle quali viene ballata sono spesso delle gigue irlandesi.\nIn Scozia ne viene ballata una variante chiamata Gay Gordons che dice:\nDescrizione.\nNe esistono almeno tre varianti: la chapelloise en ronde, la chapelloise en ligne e il circolo circasso.\nLa chapelloise en ligne viene ballata in Bretagna nelle fest-noz e le coppie rimangono fisse senza cambiare partner.\nLa \"chapelloise en ronde\", la pi\u00f9 diffusa oggi, \u00e8 danzata da un cerchio di coppie che procede in senso antiorario con gli uomini all'interno. \nI cavalieri porgono la mano destra alla mano sinistra della dama. \u00c8 previsto, alla fine della coreografia, lo scambio delle dame. \nBibliografia.\nYves Guilcher, \"La danza tradizionale in Francia, dall'antica cultura contadina al revival\" Giancarlo Zedde - Torino 2006 ISBN 978-88-88849-23-2"}
{"id": "297537", "revid": "547034", "url": "https://it.wikipedia.org/wiki?curid=297537", "title": "Segnalibro (World Wide Web)", "text": "Un segnalibro, nell'ambito del World Wide Web, \u00e8 una scorciatoia per aprire l'indirizzo URL di una determinata pagina web. L'uso \u00e8 analogo a quello di un segnalibro per materiale cartaceo.\nSolitamente i browser permettono di organizzare i segnalibri in cartelle, o di sincronizzarli fra vari altri dispositivi.\nArchiviazione.\nOgni browser dispone di uno strumento integrato per la gestione dell'elenco dei segnalibri. Il metodo di archiviazione dell'elenco varia a seconda del browser, della sua versione e del sistema operativo su cui viene eseguito.\nI browser derivati da Netscape memorizzano i segnalibri nel singolo file in codice HTML \"bookmarks.html\". Questo approccio consente la pubblicazione e la stampa di un catalogo categorizzato e rientrato e funziona su pi\u00f9 piattaforme. I nomi dei segnalibri non devono essere univoci. La modifica di questo file al di fuori del suo browser nativo richiede la modifica dell'HTML.\nBookmarklets.\nI Bookmarklets sono programmi JavaScript memorizzati come segnalibri. Il termine \u00e8 una combinazione delle parole \"bookmark\" e \"applet\". I segnalibri hanno accesso alla pagina corrente, che possono esaminare e modificare. In quanto tali, possono essere semplici strumenti \"one-click\" che aggiungono funzionalit\u00e0 al browser. I Bookmarklets vengono generalmente installati accedendo a una pagina Web che collega a un URI JavaScript, facendo clic con il pulsante destro del mouse sul collegamento e facendo clic sull'opzione del segnalibro.\nLo sviluppatore web Steve Kangas ha avuto l'idea dalla \"Netscape JavaScript Guide\", e ha coniato il termine \"bookmarklet\" nel 1998. Brendan Eich, l'inventore di JavaScript, ha spiegato i Bookmarklets come segue:Erano una caratteristica deliberata in questo senso: ho inventato l'URL codice_1insieme a JavaScript nel 1995 e intendevo che gli URLcodice_1potessero essere usati come qualsiasi altro tipo di URL, incluso essere segnalibro. In particolare, ho reso possibile generare un nuovo documento caricando, ad esempio codice_3, ma anche (chiave per i bookmarklet) per eseguire script arbitrari contro il DOM del documento corrente, ad esempiocodice_4. La differenza \u00e8 che quest'ultimo tipo di URL utilizza un'espressione che restituisce il tipo non definito in JS. Ho aggiunto l'operatore void a JS prima della spedizione di Netscape 2 per semplificare l'eliminazione di qualsiasi valore non indefinito in un URL codice_1.\n-\u2009 \"Brendan Eich, email a Simon Willison\" \nSegnalibri live.\nI segnalibri live sono segnalibri Internet alimentati da RSS, in particolare in Mozilla Firefox. Consentono agli utenti di monitorare dinamicamente le modifiche alle loro fonti di notizie preferite. Invece di trattare i feed RSS come pagine HTML come fa la maggior parte degli aggregatori di notizie, vengono trattati come segnalibri che vengono aggiornati in tempo reale con un collegamento alla fonte appropriata. I segnalibri in tempo reale vengono aggiornati automaticamente; tuttavia non esistono opzioni del browser per impedire o controllare gli aggiornamenti automatici dei segnalibri live.\nI segnalibri live erano disponibili in Firefox dal 2004 fino a dicembre 2018; da allora, Firefox non li supporta pi\u00f9.\nIl bookmarking aziendale.\nIl bookmarking aziendale \u00e8 un metodo che permette agli utenti di contrassegnare, organizzare, archiviare e cercare i segnalibri di entrambe le pagine Web su Internet e le risorse di dati archiviate in un database distribuito o file server. Questo viene fatto collettivamente e in modo collaborativo in un processo mediante il quale gli utenti aggiungono metadati e tag standard. \nNelle prime versioni del software, questi tag vengono applicati come parole chiave non gerarchiche, o termini assegnati da un utente a una pagina Web, e vengono raccolti in nuvole di tag. Esempi di questo software sono Connectbeam e Dogear. Le nuove versioni del software come Jumper 2.0 e Knowledge Plaza espandono i metadati dei tag sotto forma di tag standard che forniscono informazioni aggiuntive sui dati e vengono applicati ai dati strutturati e semi-strutturati e vengono raccolti nei profili dei tag.\nSocial bookmarking.\nIl social bookmarking \u00e8 un servizio basato sul web, dove vengono resi disponibili elenchi di segnalibri creati dagli utenti. Questi elenchi sono liberamente consultabili e condivisibili con gli altri utenti appartenenti alla stessa comunit\u00e0 virtuale."}
{"id": "297544", "revid": "119501214", "url": "https://it.wikipedia.org/wiki?curid=297544", "title": "Veltro", "text": "Veltro (\"Vautre\" in lingua francese - dal latino \"Vertragus\", lett. levriero) \u00e8 un lemma della lingua italiana ormai in disuso usato nel Medioevo per indicare il cane da caccia del tipo levriero.\nLetteratura.\n\"Veltro\" \u00e8 parola sostanzialmente caduta in disuso nel corso del XIX secolo.&lt;br&gt;\nCelebre, nella letteratura italiana \u00e8 la c.d. \"Profezia del Veltro\" che Dante pone all'inizio della \"Divina Commedia\", nei versi 100-111 del I Canto dell\"'Inferno\", in cui Virgilio, riferendosi alla lupa che rappresenta la cupidigia, afferma che:\nIn questi versi il veltro rappresenta un'azione di riforma, evidentemente promossa da Dio, che perseguiti la cupidigia in tutte le sue forme ristabilendo in tutto il mondo ordine e giustizia. Il significato letterale \u00e8: la lupa (della quale si parlava nei versi precedenti e che rappresenterebbe l'avidit\u00e0) si accoppia a numerosi animali (forse intesi come altri vizi, oppure, secondo alcuni studiosi, con gli uomini), sempre di pi\u00f9 finch\u00e9 il veltro arriver\u00e0, e la uccider\u00e0 con dolore. Esso non avr\u00e0 bisogno n\u00e9 di terra n\u00e9 di denaro (\"peltro\"), ma di sapienza, amore e virt\u00f9, e la sua origine sar\u00e0 umile. \"Feltro\" pu\u00f2 essere inteso come panno di poco pregio, ma anche come un'indicazione geografica: tra Feltre e Montefeltro.\nIl veltro sar\u00e0 la salvezza (\"salute\") dell'Italia, per la quale morirono Camilla, Turno, Eurialo e Niso (tutti personaggi dell\"'Eneide\"). Il veltro caccer\u00e0 la lupa di citt\u00e0 in citt\u00e0, finch\u00e9 la ricaccer\u00e0 nell'inferno, da dove l'invidia primordiale di Lucifero (il riferimento \u00e8 alla storia dell'angelo ribelle) l'aveva fatta uscire.\nMolti hanno cercato un'identificazione con un personaggio reale (ad es. Cangrande della Scala, Uguccione della Faggiuola), recentemente anche sulla base di un passo della celebre \"Chanson de Roland\" dove \u00e8 menzionato un \"veltro\" all'interno di una visione; altri invece hanno pensato genericamente a una carica, ma i versi sono volutamente oscuri. \nLe interpretazioni sono varie: c'\u00e8 chi ha identificato il veltro con Cangrande della Scala, che aveva ospitato Dante durante il suo esilio, chi con Uguccione della Faggiuola, chi con Cristo (la critica mossa contro questa ipotesi \u00e8 che Dante avrebbe dovuto dire \"torner\u00e0\" piuttosto che \"verr\u00e0\"), chi con Dante stesso, chi nell'imperatore Enrico VII, primo imperatore a farsi incoronare dal Papa dopo Federico II, e chi infine ritiene Dante si riferisca generalmente ad una carica (il papa, l'imperatore). Un'ipotesi molto particolare, sostenuta dal Centro Lunigianese di Studi Danteschi, \u00e8 quella per cui il Veltro sarebbe la stessa \"Divina Commedia\". Una curiosit\u00e0: tra i primi esegeti della \"Commedia\", Benvenuto da Imola - che affronta il tema con molto impegno, quasi con sofferenza: \"est ergo, reiectis opinionibus vanis, ad istum passum arduum totis viribus insistendum\", \"respinte le vane opinioni, occorre cimentarsi con ogni energia su questo arduo passo\" - finisce col ritenere \"quod Virgilius loquatur de Augusto\", insomma che Virgilio con la figura allegorica del Veltro voglia indicare Augusto.\n\u00c8 tuttavia oggi ritenuto possibile che Dante non pensasse ad un personaggio particolare, ma piuttosto semplicemente all'azione di riforma in se stessa.\nPersonaggi.\nFrancesco Di Montresor detto \"Veltro\" fu cavaliere di ventura di origini franco-veronesi, accompagnato spesso da un falco ed un levriero con cui andava a caccia fu forse la figura che contribu\u00ec ad associare nell'immaginario collettivo l'iconografia del veltro con il mito europeo della Caccia Selvaggia."}
{"id": "297545", "revid": "547992", "url": "https://it.wikipedia.org/wiki?curid=297545", "title": "Roberto Rambaudi", "text": "Carriera.\nGiocatore.\nHa militato in Serie A nel Foggia, dove ha conquistato anche la promozione in Serie A, costituendo con Giuseppe Signori e Francesco Baiano il tridente d'attacco che ha portato la matricola nel campionato al nono posto nel 1991-1992 sotto la guida di Zden\u011bk Zeman.\nPassato nell'estate 1992 all'Atalanta, vi \u00e8 rimasto per due stagioni. Dopo la retrocessione della squadra bergamasca nel 1994 si trasfer\u00ec alla Lazio, richiesto dal suo vecchio allenatore Zeman, ottenendo prestazioni tali da valergli la convocazione con la maglia azzurra della Nazionale (2 presenze sotto la guida di Arrigo Sacchi).\nIn Serie B ha militato nel Genoa e nel . Da calciatore professionista in campionato, nell'arco di sedici anni dal 1984 al 2000, ha collezionato 411 presenze e 82 reti.\nAllenatore.\nDopo aver abbandonato la carriera calcistica da giocatore diventa allenatore. Inizia ad allenare nel settore giovanile della Lazio a partire dal 2003, e l'anno successivo viene chiamato ad allenare il ; dopo poche giornate viene esonerato dal patron Sciarretta.\nIn seguito firma un contratto con la Viterbese per la stagione 2007-2008. Arriver\u00e0 penultimo, retrocedendo in seguito ai play-out contro il Viareggio.\nDopo alcuni anni di inattivit\u00e0, il 16 ottobre 2013 torna in panchina alla guida dell'Astrea, il club della Polizia Penitenziaria, a seguito delle dimissioni di Fabrizio Carli. Dopo due stagioni non viene riconfermato sulla panchina del club romano.\nDa settembre 2016 guida la Libera universit\u00e0 internazionale degli studi sociali Guido Carli nel campionato di 1\u00aa Categoria laziale, con cui vince la Coppa Lazio e ottiene il passaggio al campionato di Promozione. Anche in questa circostanza, dopo tre stagioni non viene riconfermato dalla societ\u00e0, che il 6 settembre 2019 gli preferisce Cristian Ledesma.\nIl 12 febbraio 2020 diventa il nuovo allenatore dell'Atletico Lodigiani, militante nel campionato di Eccellenza. A fine stagione non viene confermato e il 3 marzo 2021, subentra sulla panchina del , squadra militante in Serie D. Confermato per la stagione 2021-22, viene per\u00f2 esonerato il 12 ottobre, dopo che la sua squadra ha raccolto un solo punto in quattro gare di campionato.\nDopo il ritiro.\nSuccessivamente \u00e8 stato commentatore tecnico per Dahlia TV, Mediaset Premium e Rai Sport; in questo ruolo ha affiancato Marco Lollobrigida in partite dell'Under 21 e Stefano Bizzotto durante l'Europeo 2016."}
{"id": "297556", "revid": "1318658", "url": "https://it.wikipedia.org/wiki?curid=297556", "title": "Trimmer", "text": ""}
{"id": "297557", "revid": "287204", "url": "https://it.wikipedia.org/wiki?curid=297557", "title": "An Dro", "text": "LAn Dro (in bretone \"Il cerchio\" \"Il viaggio\" o \"la ronda\") \u00e8 una danza francese della regione del Morbihan, in Bretagna, d'influenza Celtica.\n\u00c8 la danza bretone pi\u00f9 conosciuta fuori dai confini della Bretagna.\nIn tempo binario si basa su due motivi e pu\u00f2 essere ballata in cerchio, in catena o a coppie.\nVarianti.\nIl suo antenato \u00e8 il \"Branle Double\". Fu introdotta in America da Germain H\u00e9bert, con il nome di \"quotan dro\" o \"quoten dro\".\nGli strumenti tradizionali che accompagnano questo ballo sono: la coppia \"bombarde\" (bombarda bretone della famiglia dell'oboe)-\"biniou\"; o il \"kan ha diskan\" (canto a risposta, solista-coro).\nBibliografia.\nYves Guilcher, \"La danza tradizionale in Francia, dall'antica cultura contadina al revival\" Giancarlo Zedde - Torino 2006 ISBN 978-88-88849-23-2"}
{"id": "297562", "revid": "287204", "url": "https://it.wikipedia.org/wiki?curid=297562", "title": "Hugo Sanchez", "text": ""}
{"id": "297571", "revid": "3831", "url": "https://it.wikipedia.org/wiki?curid=297571", "title": "CBM Italia", "text": ""}
{"id": "297586", "revid": "66124", "url": "https://it.wikipedia.org/wiki?curid=297586", "title": "Digimon", "text": " \u00e8 un \"media franchise\" giapponese che comprende anime, manga, giocattoli, videogiochi, giochi di carte collezionabili e altri media, reso popolare soprattutto grazie alle dieci serie animate, ideate da Akiyoshi Hongo a partire dal 1999 e prodotte dalla Toei Animation.\n\"Digimon\" \u00e8 l'abbreviazione di , cio\u00e8 mostri digitali, che caratterizzano la serie e vivono in un universo parallelo al nostro: Digiworld, il mondo digitale, che si \u00e8 sviluppato dalle varie reti di comunicazione presenti sulla Terra.\nI Digimon sono inoltre protagonisti, oltre all'anime e al manga, di alcuni film d'animazione, vari giocattoli, svariati videogiochi, giochi di carte collezionabili.\n\"Digimon\" \u00e8 in parte ispirata al Tamagotchi, famosissimo gioco digitale lanciato dalla Bandai, la cui versione personalizzata \u00e8 uscita il 26 giugno 1997. \"Digimon\" \u00e8 una serie d'avventura in cui rientrano alcuni elementi tipici dell'iniziazione dall'infanzia all'et\u00e0 adulta.\nConcezione e creazione.\nIl creatore del concetto di \"Digimon\" \u00e8 Akiyoshi Hongo, anche se quest'uomo rimane una figura misteriosa, e il suo vero ruolo \u00e8 pi\u00f9 o meno sconosciuto visto che non ha mai lasciato dichiarazioni.\nCaratteristiche.\nI Digimon nascono da uova particolari, chiamate \"Digiuova\". Nell'iterazione inglese esiste un altro tipo di digiuovo che pu\u00f2 essere usato per permettere ad un Digimon di digievolvere, ovvero trasformarsi. Questo secondo tipo di digiuovo viene chiamato \"Digimental\" in giapponese. Tramite la \"Digievoluzione\", i Digimon sono in grado di diventare pi\u00f9 potenti e cambiano nell'aspetto. L'effetto della Digievoluzione, tuttavia, non \u00e8 permanente nei Digimon compagni dei personaggi principali nell'anime, infatti i Digimon che hanno effettuato la Digievoluzione la maggior parte della volte regrediranno alla loro forma precedente dopo una battaglia o se sono troppo stanchi o malridotti per continuare. Alcuni Digimon possono considerarsi selvaggi e sono quindi feroci. La maggior parte di essi, tuttavia, si distingue per la propria intelligenza e per la padronanza della lingua umana. I Digimon sono tutti in grado di digievolvere autonomamente, ma l'uso del Digivice da parte dei loro eventuali partner umani lo rende molto pi\u00f9 facile e realizzabile in tempi pi\u00f9 brevi. In alcuni casi, come nella prima stagione, i Digiprescelti (conosciuti anche come i \"bambini prescelti\") devono trovare alcuni oggetti speciali come i Digimedaglioni e le Digipietre per permettere ai propri Digimon di raggiungere nuovi stadi di Digievoluzione come quello \"evoluto\" e quello \"mega\".\nIl primo anime dei Digimon introduce il ciclo vitale dei Digimon: questi invecchiano in un processo simile a quello degli organismi viventi, ma non muoiono mai per cause naturali perch\u00e9 sono fatti di dati riconfigurabili. Qualsiasi Digimon che subisce un colpo fatale si dissolver\u00e0 in infinitesimali bit di dati. I dati quindi si ricomporranno automaticamente e formeranno un Digiuovo, che si schiuder\u00e0 quando verr\u00e0 covato nel modo giusto, e il suddetto Digimon ricomincer\u00e0 il suo ciclo vitale. I Digimon reincarnati in questo modo a volte conserveranno alcuni o tutti i ricordi della loro vita precedente, come Wormmon in \"Digimon Adventure 02\". In ogni caso, se i dati di un Digimon vengono completamente distrutti, questo morir\u00e0, come Frigimon e altri Digimon in \"Digimon Savers\".\nSerie animate.\nIl 6 marzo 1999 fu prodotto il primo film sui \"Digimon\", \"Digimon Adventure\", che fu proiettato nei cinema in Giappone. Originariamente, \"Digimon Adventure\" doveva essere solo un film breve, ma, quando ne fu finita la sceneggiatura, ci fu una richiesta affinch\u00e9 \"Digimon\" diventasse anche uno show televisivo per bambini. Il 7 marzo 1999, iniziarono a mandare in onda la prima serie di Digimon, in risposta al film, che ne portava lo stesso nome: \"Digimon Adventure\". Sarebbero seguite altre sette serie, le prime cinque delle quali con dei film propri in aggiunta alla serie TV, e la serie fu doppiata per la distribuzione nei mercati d'Occidente che sarebbe avvenuto nell'autunno di quello stesso anno. L'anime fu ovviamente una pubblicit\u00e0 per i successivi giochi di carte di Digimon, con \"Hyper Colosseum\" in Giappone e successivamente con \"Digi-Battle\" in America, e per altri videogiochi. La serie animata \u00e8 ovviamente la parte pi\u00f9 conosciuta dell'universo dei Digimon, nonch\u00e9 il suo fulcro principale, ed \u00e8 la promotrice della maggior parte della sua popolarit\u00e0.\n\"Digimon\" sta per \"Digital Monsters\", ovvero mostri digitali. Secondo la serie, i Digimon sono abitanti di \"Digiworld\", il mondo digitale, una manifestazione dei sistemi di telecomunicazioni della Terra. La storia parla di un gruppo di ragazzi, per la maggior parte preadolescenti, i cosiddetti \"Bambini Prescelti\" (o Digiprescelti), che accompagnano nelle loro avventure Digimon speciali, nati per difendere il loro mondo (e il nostro) da varie forze malvagie. Per aiutarli a sormontare gli ostacoli pi\u00f9 difficoltosi che incontrano in entrambi in mondi, i Digimon hanno la facolt\u00e0 di \"digievolvere\". Durante questo processo, i Digimon cambiano aspetto e diventano molto pi\u00f9 forti, spesso cambiando anche del tutto la loro personalit\u00e0. Il gruppo di ragazzi che viene in contatto con Digiworld cambia da stagione a stagione, con l'eccezione delle prime due serie.\nDal 2021 esistono dieci serie dedicate ai Digimon: \"Digimon Adventure\", \"Digimon Adventure 02\", \"Digimon Tamers\", \"Digimon Frontier\", \"Digimon Savers\", \"Digimon Fusion Battles\", \"Digimon Adventure tri.\" e \", e Digimon Ghost Game\". Le prime due serie, e la settima, hanno luogo nello stesso universo immaginario, ma la terza, la quarta, la quinta, la sesta e l'ottava occupano ognuna il loro mondo a parte (nel caso di \"Digimon Tamers\", l'universo riscontrato nella saga \"Adventure\" viene raccontato come \u00e8 in realt\u00e0, ovvero come una serie TV con il suo merchandise, cosa che porta ognuno dei protagonisti a possedere delle carte da gioco di Digimon). Inoltre, per ogni serie, eccezion fatta per la sesta e l'ottava, sono stati prodotti diversi film. La settima, invece, \u00e8 una vera e propria serie cinematografica. I Digimon sono sempre molto popolari, in quanto nuovi deck di carte, videogiochi e film sono ancora in produzione o in attesa di essere pubblicati. La sesta stagione dell'anime Digimon, \"Digimon Fusion Battles\" ha cominciato infine ad essere trasmessa il 6 luglio 2010. In relazione a questa sono stati realizzati due nuovi giochi di carte, \"Digimon Xros Wars Super Digica Taisen\", il quale fa anche ausilio di un cabinato arcade, e \"Digimon Jintrix\", piuttosto unico nel suo genere poich\u00e9 \u00e8 un gioco che si gioca online su di un portale ufficiale i cui server hanno aperto ufficialmente il 25 febbraio 2011, e un videogioco, \"\".\n\"Digimon\" viene prodotto dalla Toei Animation e dalla Bandai del Giappone. Le serie sono state tutte mandate in onda in Giappone dalla Fuji Television, ad eccezione di \"Xros Wars\" che viene trasmessa dalla TV Asahi.\n\"Digimon Adventure\".\n \u00e8 la prima serie televisiva dedicata ai Digimon. Cominci\u00f2 ad essere messa in onda il 7 marzo 1999 in Giappone su Fuji TV e Kids Station e il 14 agosto 1999 negli Stati Uniti su Fox Kids, doppiata dalla Saban Entertainment per la versione inglese nordamericana. La storia racconta di un gruppo di sette bambini che, mentre si trovano al campo estivo, si ritrovano improvvisamente a Digiworld, mondo abitato da creature conosciute come Digimon, dove i sette scoprono di essere i Digiprescelti e di essere costretti a salvare sia il mondo digitale sia quello reale dal male. Ad ogni bambino viene consegnato un Digivice, ognuno dei quali aveva selezionato il proprio \"prescelto\", trasportandolo a Digiworld, e forma un legame speciale con un Digimon particolare, che diverr\u00e0 il suo partner, cos\u00ec che Tai ad esempio \u00e8 in coppia con Agumon, mentre Matt ha come Digimon partner Gabumon. I bambini vengono aiutati da una particolare entit\u00e0 digitale chiamata Gennai, che li aiuta tramite degli ologrammi. I Digivice aiutano i Digimon loro alleati a digievolvere in creature pi\u00f9 forti durante i momenti di pericolo. I Digimon spesso raggiungono forme pi\u00f9 potenti quando i loro partner umani si trovano in situazioni pericolose, ad esempio combattendo le forze del male rappresentate da Devimon, Etemon e Myotismon. Il gruppo dei Digiprescelti consisteva inizialmente di sette bambini: Tai Yagami, Matt Ishida, Sora Takenouchi, Izzy Izumi, Mimi Tachikawa, Joe Kido e TK Takaishi, fratellino di Matt. Successivamente, durante lo svolgersi della serie, un ottavo bambino si aggiunge al gruppo: si tratta di Kari Yagami, sorella minore di Tai. Dopo che il gruppo si riunisce con l'ottavo digiprescelto, tornano a Digiworld per affrontare i Padroni delle tenebre e infine Apokarimon, l'ultimo antagonista di questa serie.\n\"Digimon Adventure 02\".\n \u00e8 la seconda serie dedicata ai Digimon, seguito diretto della prima, che inizi\u00f2 ad essere messa in onda il 2 aprile 2000. Tre anni dopo la battaglia finale contro Apokarimon, con la maggior parte dei Digiprescelti originali ormai tredicenni/quattordicenni e alla scuola media o superiore, Digiworld in teoria doveva essere un luogo sicuro e pacifico. Tuttavia, il male ha nuovamente preso piede nel mondo digitale sotto forma dell'Imperatore Digimon che, al contrario dei nemici precedenti, \u00e8 in realt\u00e0 un essere umano proprio come i Digiprescelti. L'Imperatore Digimon sta schiavizzando i Digimon con gli Anelli del Male e gli Obelischi di Controllo, rendendo impossibile, grazie a questi ultimi, la Digievoluzione standard. Tuttavia, otto Digiuova rappresentanti i valori fondanti degli otto Digiprescelti originali (Coraggio, Amicizia, Amore, Conoscenza, Sincerit\u00e0, Affidabilit\u00e0, Speranza e Luce) sono state assegnate a tre nuovi Digiprescelti, Davis Motomiya, Yolei Inoue e Cody Hida, accompagnati dai \"veterani\" TK e Kari, Digiprescelti della serie precedente, consentendo ai loro Digimon partner di poter avviare un nuovo processo di Digievoluzione. Questa nuova Digievoluzione, la Armordigievoluzione o Digievoluzione Armor, aiuta i nuovi Digiprescelti a sconfiggere il male in agguato a Digiworld. Infatti, i Digiprescelti riescono a sconfiggere l'Imperatore Digimon, comunemente noto come Ken Ichijouji nel mondo reale (in cui \u00e8 pi\u00f9 o meno un rivale di Davis), solo con il grande sacrificio del Digimon partner di Ken, Wormmon, in seguito al quale il ragazzo capisce nel peggiore dei modi la gravit\u00e0 degli errori commessi e abbandona per sempre i panni dell'Imperatore Digimon. Ma, proprio quando le cose sembrano stare tornando nel verso giusto, nuovi nemici Digimon creati dagli ormai disattivati Obelischi di Controllo, iniziano ad apparire e a creare problemi a Digiworld. Per rimediare ai suoi errori passati, Ken, essendo un Digiprescelto lui stesso, si unisce ai Digiprescelti con il suo partner Wormmon, nel frattempo rinato grazie alla Bont\u00e0 di Ken, per aiutarli nello scontro imminente. I sei iniziano ad avere problemi anche nel mondo reale, trovandosi a dover salvare paesi come la Francia o l'Australia da Obelischi di Controllo apparsi misteriosamente in tutto il mondo, e tutto ci\u00f2 li porter\u00e0 a confrontarsi con MaloMyotismon, una delle forme di livello Mega di Myotismon, nemico della stagione precedente.\n\"Digimon Tamers\".\n \u00e8 la terza serie dedicata ai Digimon, trasmessa a partire dal 1\u00ba aprile 2001. La particolarit\u00e0 che la contraddistingue riguarda il luogo dove si svolge, visto che la stragrande maggioranza della serie ha luogo nel mondo reale piuttosto che a Digiworld, al contrario delle due serie precedenti in cui raramente i Digiprescelti agivano nel loro mondo di provenienza. Inoltre, \"Adventure\" e \"Adventure 02\" nell'universo di \"Digimon Tamers\" sono davvero show televisivi ed esiste anche il merchandise dedicato ai Digimon (basato sugli oggetti reali), che presto diventa la chiave nel provvedere a ricavare potenziamenti vari per i veri Digimon apparsi nel mondo reale. La trama si svolge intorno alle vicende di tre Domatori: Takato Matsuki, Henry Wong e Rika Nonaka. La storia comincia con Takato che riesce a creare il suo Digimon personale strisciando una misteriosa carta blu apparsa improvvisamente nel suo card reader, che poi diventer\u00e0 un D-Arc. Guilmon prende cos\u00ec forma dagli schizzi di Takato sul suo nuovo Digimon. L'unica connessione umana dell'universo di \"Tamers\" con quello delle due serie di \"Adventure\" \u00e8 Ry\u014d Akiyama, protagonista di alcuni videogiochi sui Digimon e che era apparso in diverse occasioni nella saga \"Adventure\". Alcuni dei cambiamenti di questa stagione riguardano anche il modo in cui i Digimon digievolvono e in cui funzionano i Digivice. I Domatori, infatti, possono strisciare le loro carte attraverso i Digivice: ci\u00f2 conferisce ai loro Digimon diversi vantaggi, come in un comune card game. Questa azione \u00e8 detta \"Digimodifica\". Lo stesso processo avviene per permettere ai Digimon di digievolvere, ma come di consueto i sentimenti giocano una parte importante del processo digievolutivo. Al contrario della maggior parte delle serie Digimon, dove il tono della serie \u00e8 adattato in modo da essere consono anche ai bambini pi\u00f9 piccoli, Digimon Tamers assume spesso una connotazione pi\u00f9 \"tenebrosa\".\n\"Digimon Frontier\".\n \u00e8 la quarta serie dedicata ai Digimon, che inizi\u00f2 ad essere messa in onda il 7 aprile 2002, con cambi radicali rispetto alle tre precedenti serie, focalizzandosi principalmente su di un nuovo tipo di Digievoluzione, la Digievoluzione Spirit, grazie alla quale i cinque Digiprescelti umani, Takuya Kanbara, Koji Minamoto, JP Shibayama, Zoe Ayamoto e Tommy Hiyomi, tramite i loro Digivice e degli oggetti speciali chiamati Digispirit, possono trasformarsi in Digimon speciali chiamati \"Leggendari Guerrieri\". Dopo aver ricevuto inconsueti messaggi telefonici, i cinque si recano alla stazione di Shibuya della metropolitana di Tokyo e prendono un treno che li porter\u00e0 a Digiworld. I cinque saranno catapultati nella lotta contro Kerpymon e i suoi emissari, anche loro Leggendari Guerrieri, sperando di vanificare i loro sforzi di impadronirsi del mondo digitale e dominarlo. Successivamente, dovranno affrontare una sfida ancora pi\u00f9 ardua, poich\u00e9 dovranno fermare i Cavalieri Reali - Dynasmon e Crusadermon - nei loro piani di distruzione di Digiworld, che prevedono di usare i dati raccolti per ridare la libert\u00e0 all'antico dominatore di Digiworld: il tirannico Lucemon, sconfitto in passato dai Leggendari Guerrieri originali. In generale, \"Frontier\" assume una connotazione pi\u00f9 leggera di \"Tamers\", tornando allo stile di \"Adventure\" e \"Adventure 02\".\n\"Digimon Savers\".\n \u00e8 la quinta serie dedicata ai Digimon, che inizi\u00f2 ad essere messa in onda il 2 aprile 2006 dopo un intervallo di tre anni dalla quarta serie, ed \u00e8 anche l'unica serie dei Digimon che non \u00e8 stata trasmessa in Italia. Come \"Frontier\", \"Savers\" non ha nessuna connessione con le prime tre serie e segna anche un nuovo inizio per l'universo dei Digimon, con un cambio drastico nel design dei personaggi e nella sceneggiatura, cos\u00ec da cercare di raggiungere una gamma di pubblico pi\u00f9 ampia. La storia si focalizza sulle sfide affrontate dai membri della DATS (\"\"Digital Accident Tactics Squad\"), un'organizzazione creata per nascondere l'esistenza di Digiworld e dei Digimon al resto dell'umanit\u00e0 e per risolvere nella massima segretezza qualsiasi incidente relativo ai Digimon che fosse avvenuto sulla Terra. Successivamente la squadra DATS viene coinvolta in un enorme conflitto tra la Terra e Digiworld, scatenato da un ambizioso scienziato umano, Akihiro Kurata, determinato a voler sfruttare i Digimon per i suoi guadagni personali. La versione inglese \u00e8 stata doppiata da Studiopolis e la premi\u00e8re and\u00f2 in onda sul blocco Jetix di Toon Disney il 1\u00ba ottobre 2007 alle 20:30. La Digievoluzione in \"Savers\" necessita della Digisoul (\"DNA\"\" nella versione americana) dei partner umani dei Digimon per attivarsi, ovvero un forte grado di empatia con il proprio Digimon, sommato alla voglia di avere successo.\n\"Digimon Fusion Battles\".\n \u00e8 la sesta serie dedicata ai Digimon, che inizi\u00f2 ad essere messa in onda il 6 luglio 2010 dopo un intervallo di tre anni e nove mesi dalla fine della quinta stagione. La serie torna ad uno stile di design dei personaggi simile a quello delle prime quattro stagioni, mentre la trama attraverso la storia torna sui toni pi\u00f9 leggeri e giovanili di \"Adventure\", \"Adventure 02\" e \"Frontier\"; infatti, l'anime \u00e8 mirato principalmente per un pubblico di bambini dai 6 ai 10 anni. La storia segue le vicende di un ragazzo chiamato Taiki Kudo che, insieme ai suoi amici Akari Hinomoto e Zenjiro Tsurugi, finisce a Digiworld, dove incontra il Digimon Shoutmon e i suoi amici. Potendo contare su un nuovo tipo di Digivice, noto come Xros Loader, Taiki riesce a combinare due o pi\u00f9 Digimon in uno pi\u00f9 potente grazie ad una tecnica nota come DigiXros. Formando ufficialmente la squadra Fusion Heart, Taiki, Shoutmon e i loro amici viaggiano per Digiworld per liberarlo dalla morsa della terribile Bagra Army, comandata da Bagramon.\nQuesta serie, rispetto alle precedenti, \u00e8 stata ufficialmente suddivisa in tre archi narrativi contraddistinti da altrettanti titoli: mentre il primo \u00e8, semplicemente, intitolato come la serie stessa, gli altri due sono noti al pubblico come \"Digimon Xros Wars: I malvagi Death General e i sette regni\", in italiano (episodi 31-54) e \" Digimon Xros Wars: I giovani Hunter che viaggiano attraverso il tempo\", in italiano (episodi 55-79).\nRispetto ai primi due archi narrativi, che seguono e concludono la storia introdotta dal primo episodio della serie, nel terzo arco si ha un completo cambio di ambientazione e del protagonista. Questo si deve al fatto che, inizialmente, tale storia era stata concepita come seguito della precedente, costituendo cos\u00ec una vera e propria serie del franchise. Tuttavia, in successive dichiarazioni dei produttori stessi, \"The Boy Hunters who Leap through Time\" \u00e8 stato ufficializzato quale semplice arco narrativo, rendendo cos\u00ec \"Digimon Xros Wars\" la serie Digimon col numero pi\u00f9 elevato di episodi mandati in onda.\nLa storia di \"The Boy Hunters who Leap through Time\" ha inizio un anno dopo la sconfitta di DarknessBagramon da parte della Fusion Heart ed \u00e8 incentrata su Tagiru Akashi, il nuovo protagonista, che insieme agli amici Taiki Kudo e Yuu Amano, gi\u00e0 protagonisti dei precedenti archi narrativi, e al suo Digimon partner, Gumdramon, si getta a capofitto in una nuova avventura: il Digimon Hunting.\n\"Digimon Adventure tri.\".\n \u00e8 la settima serie dedicata ai Digimon, la quale non \u00e8 una vera e propria serie televisiva bens\u00ec cinematografica. Composta di sei film, definiti capitoli, essa \u00e8 il secondo sequel della prima serie, Digimon Adventure, i cui protagonisti ritornano per affrontare nuove storie. Nello specifico, le avventure si svolgono a circa tre anni dalla fine degli eventi della seconda serie, durante gli anni liceali di Tai Kamiya, ormai diciassettenne. Ogni capitolo della serie \u00e8 incentrato sullo sviluppo psicologico ed emotivo di due degli otto \u201cbambini prescelti\u201d, ormai non pi\u00f9 tanto \u201cbambini\u201d ma prossimi a diventare adulti, con tutte le problematiche che questo comporta.\nI sei capitoli in questione sono:\n\"Digimon Universe: Appli Monsters\".\n \u00e8 l'ottava serie dedicata ai Digimon. Tutti gli esseri umani sono soliti utilizzare gli smartphone, ma essi non sanno che al loro interno sono celati gli \"Appli Monsters\", detti anche \"Appmon\". Gli Appmon sono delle intelligenze artificiali che hanno preso forma e che pensano e agiscono di propria iniziativa. Queste particolari creature vivono nel confine fra mondo reale e spazio digitale e sono ci\u00f2 che consentono l'interazione e il funzionamento fra umani e sistema.\nTuttavia, nel vasto \"mare\" di internet, un'entit\u00e0 intelligente di nome \"Leviathan\" riesce a soggiogare gli Appmon con l'ausilio di un virus ed \u00e8 pronta a controllare il mondo umano, iniziandone ad hackerare ogni sistema.\nSar\u00e0 compito di Haru Shinkai, ragazzo tredicenne da sempre desideroso di essere il protagonista di un'epica avventura, e del suo fedele Appmon Gatchmon quello di scoprire i veri intenti di Leviathan e di ostacolarli prima che si verifichi l'inevitabile.\n\"Digimon Adventure:\".\nDigimon Adventure: ( \u30b8 \u30e2 \u30f3 \u30a2 \u30c9 \u30d9 \u30f3 \u30c1 \u30e3 \u30fc \uff1a, Dejimon Adobench\u0101:), \u00e8 la nona serie animata dedita al franchise Digimon, ed \u00e8 un reboot della serie originale del 1999 (Digimon Adventure). Ambientata nel 2020 con gli stessi protagonisti della serie originale.\n\"Digimon Ghost Game\".\nDigimon Ghost Game (\u30c7\u30b8\u30e2\u30f3\u30b4\u30fc\u30b9\u30c8\u30b2\u30fc\u30e0, \"Dejimon G\u014dsuto G\u0113mu\"), \u00e8 la decima serie animata dedicata al franchise Digimon. In un futuro relativamente prossimo \u00e8 stata sviluppata una nuova tecnologia. Sui social network circolano voci di misteriosi fenomeni di origine sconosciuta chiamati \"fantasmi olografici\". Hiro Amanokawa, studente del primo anno di scuola media, attiva un misterioso dispositivo lasciato da suo padre, noto come \"Digivice\". Quando viene attivato, pu\u00f2 vedere creature sconosciute che la gente comune non pu\u00f2 vedere, i \"Digimon\". Dal giorno in cui incontra il Digimon \"Gammamon\", affidatogli da suo padre, Hiro viene coinvolto in vari strani fenomeni: un uomo con la bocca cucita ruba il tempo agli esseri umani, un uomo mummia si aggira ogni notte e rapisce le persone. I fantasmi olografici sono proprio accanto a noi e stanno per prenderci. Da qui in poi, inizia una storia dall'altra parte del mondo che nessuno conosceva. Insieme a Gammamon e ai suoi amici, Hiro entra nel misterioso mondo in cui vivono i Digimon.\nLungometraggi.\nIn Giappone sono stati realizzati dodici film dedicati ai Digimon, escludendo dal conteggio i sei che compongono \"Digimon Adventure tri.\". I primi sette sono tutti direttamente connessi alle prime quattro serie anime (due per ogni serie tranne che per \"Digimon Frontier\", che ne ha solo uno; e Fusion Battles, che non ne ha); ce n'\u00e8 un ottavo, \"Digital Monster X-Evolution\", che ha invece avuto origine dalla linea di merchandise del manga \"Digimon Chronicle\". Il nono e il decimo film, tornando alla modalit\u00e0 delle prime tre serie, sono dedicati a \"Digimon Savers\", mentre l'undicesimo e finora ultimo film, piuttosto unico nel suo genere, torna ad essere dedicato al mondo di \"Digimon Adventure\" e \"Digimon Adventure 02\". Il dodicesimo film torna ad essere dedicato alla prima serie Digimon Adventure ambientato 5 anni dopo gli eventi di \"Digimon Adventure tri.\" Al 2019, solo i primi sette film e il dodicesimo sono stati pubblicati e distribuiti a livello internazionale.\nEcco la lista completa dei film tratti dalla saga di Digimon:\nAltre versioni.\nLa premi\u00e8re della serie negli Stati Uniti fu trasmessa nell'agosto 1999 dalla Fox. Fu doppiata dalla Saban (successivamente Sensation Animation) e fu inizialmente messa in onda sui network Fox Kids e Fox Family. Le prime quattro serie sono state rinominate collettivamente Digimon: Digital Monsters. Alcune scene dalla versione originale furono tagliate dalla Fox, oppure modificate, per adattare la serie agli standard della Fox, secondo i quali numerose scene erano inappropriate per il target di et\u00e0 cui lo show si riferiva. Spesso i dialoghi sono stati cambiati e lo show \u00e8 diventato meno \"serioso\" nei toni rispetto alla versione giapponese, con l'aggiunta di numerosi scherzi e con dialoghi aggiuntivi, e con una soundtrack completamente diversa, a causa di questioni di licenza. Un'altra differenza importante del doppiaggio consiste nell'usare diversi doppiatori per diverse forme di un certo Digimon, mentre in Giappone il doppiatore a stento cambiava il suo tono di voce, che a volte veniva cambiato dagli effetti sonori. I secondi spesso servivano per dare ai personaggi una voce tipicamente infantile ad alta frequenza piuttosto che una voce mostruosa o chiaramente maschile.\nDopo che la Disney acquis\u00ec la Saban durante la terza serie, quest'ultima e le due precedenti passarono al network via cavo ABC Family, mentre la quarta (\"Frontier\") inizi\u00f2 ad essere trasmessa su UPN e PAX Network in altre aree. Questo accadde a causa di un accordo tra Disney e UPN, che si concluse con \"Digimon Frontier\". \"Frontier\" pass\u00f2 poi anch'essa su ABC Family poco dopo. \"Digimon\" continu\u00f2 ad essere trasmesso in blocco sul nuovo canale nato dalle ceneri di Toon Disney, Disney XD. Dal 1\u00ba ottobre 2007 al 1\u00ba novembre 2008, sempre su Disney XD, fu trasmessa la quinta serie \"Digimon Savers\" col titolo \"Digimon Data Squad\". Successivamente la Disney perde i diritti per il franchise, ma non prima di aver doppiato il quarto, quinto, sesto e settimo film in lingua inglese.\nNel 2012 la \"Saban\", ora nota come Saban Brands, ottiene nuovamente i diritti per la serie, occupandosi della distribuzione della sesta serie (rinominata \"Digimon Fusion\") al di fuori dell'Asia (eccezion fatta per l'Italia). Al 2016 la trasmissione della serie non \u00e8 stata ancora terminata in Nord America ed \u00e8 ferma all'episodio 54.\nLo show fu trasmesso anche in altre parti del Nord America. In Canada, la versione Saban fu trasmessa da YTV. Nell'area insulare di Porto Rico, lo show fu ridoppiato in spagnolo, mentre in Quebec (dove \"Digimon Adventure\" era stato trasmesso da TQS e \"Digimon Adventure 02\" da T\u00c9L\u00c9TOON), fu ridoppiato in francese. Una versione francese di \"Digimon Tamers\" and\u00f2 in onda in Francia, ma non in Nord America.\nQuando la travolgente popolarit\u00e0 dei Pok\u00e9mon raggiunse anche l'India e il Pakistan, Cartoon Network inizi\u00f2 a trasmettere anche i loro diretti rivali, i Digimon, nel 2004. Successivamente, dopo due stagioni, essi smisero di essere trasmessi alla fine dello stesso anno.\nDigimon fu comunque trasmesso a livello internazionale. Nel Regno Unito \"Digimon\" fu trasmesso da Fox Kids UK (ora Jetix), canale via cavo/satellite, e anche da CiTV. Tuttavia, a causa di errori di licenza avvenuti nel cambio da Fox Kids a Jetix, \"Digimon Frontier\" (la quarta stagione) non \u00e8 stato trasmesso in alcun modo nel Regno Unito e lo show in generale \u00e8 assente dai palinsesti della sua incarnazione Jetix fin dall'inizio del 2005. Tuttavia, \"Digimon Savers\" \u00e8 stato trasmesso nel Regno Unito dal canale per bambini Kix. Lo show fu trasmesso anche in altri paesi come l'Irlanda, il SudAfrica, la Bulgaria, l'Islanda, la Malaysia, l'Australia, il Messico, l'Argentina, il Cile e altri.\nLe versioni latinoamericana, brasiliana, spagnola, tedesca e italiana sono completamente libere dalla censura e dei tagli apportati alla versione originale giapponese, mentre altre versioni come quella francese, ceca, ungherese, israeliana, polacca, olandese e scandinave sono basate invece sull'edizione americana realizzata dalla Saban. Questo vale, quantomeno, per le prime quattro serie. Infatti, in America Latina e Brasile \"Digimon Adventure\", \"Digimon Adventure 02\", \"Digimon Tamers\" e \"Digimon Frontier\" sono andati in onda su Fox Kids e successivamente su Jetix fino al primo 2005, anno in cui furono tutte tolte dai palinsesti. A cominciare dal 4 luglio 2009, repliche di \"Digimon Frontier\" sono state trasmesse su Disney XD in America Latina, mentre in Brasile TV Globo trasmise \"Digimon Savers\" dall'agosto al settembre 2009. Disney XD ricominci\u00f2 poi a trasmetterlo nel 2010, salvo poi interromperlo dopo trentasei episodi. Tuttavia, a febbraio 2011 l'anime \u00e8 ripreso e poi terminato. In America Latina, invece, arrivarono la quinta e la sesta serie nelle loro corrispettive versioni americane, \"Digimon Data Squad\" e \"Digimon Fusion\", nel 2010 e nel 2014.\nA causa dell'accordo stipulato tra Saban Brands e Toei Animation nel 2012, tutti i paesi al di fuori dell'Asia che hanno acquistato la sesta serie, \"Digimon Xros Wars\", hanno trasmesso la versione americana. L'unico paese a fare eccezione \u00e8 l'Italia, in quanto la RAI ha ottenuto i diritti della serie prima che si verificasse tale accordo. Rinominata \"Digimon Fusion Battles\", la serie italiana \u00e8 dunque priva di censure ed \u00e8 stata trasmessa da giugno a novembre 2013 inizialmente su Rai Due, per poi passare su Rai Gulp. Tuttavia, va ricordato che, al 2016, la quinta serie \u00e8 ancora inedita in Italia.\nDigimon \u00e8 stato trasmesso anche nelle Filippine all'inizio del 2000 su ABS-CBN. Andava in onda il venerd\u00ec sera alle 19:30. ABS-CBN assunse doppiatori filippini per doppiare lo show in inglese. Questo tipo di doppiaggio \u00e8 per la maggior parte simile all'originale. Nonostante fosse usata la versione giapponese dello show come riferimento per il doppiaggio, alcune voci sembrano suonare come quelle della versione americana (ad esempio la voce di Tai \u00e8 pi\u00f9 simile a quella di un adolescente piuttosto che a quella di un bambino) o completamente riconducibile al cast di doppiaggio (la voce profonda, baritonale di Gabumon). L'intera serie di \"Digimon Adventure\" fu doppiata in inglese (per cercare di competere con la versione della 4Kids di \"Pok\u00e9mon\" che andava in onda sul network rivale GMA 7 allo stesso giorno e orario), cos\u00ec come \"Digimon Adventure 02\". La seconda stagione and\u00f2 in onda all'interno di un nuovo blocco del sabato, alle 10 di mattina, due settimane dopo la fine della prima stagione. Questa stagione fu doppiata sia in inglese sia in tagalog, cos\u00ec da essere compatibile con gli altri show del blocco. Nel 2003 il Cartoon Network filippino inizi\u00f2 a trasmettere \"Digimon Tamers\", quindi nel tardo 2004 \"Digimon Frontier\". Questa volta, cos\u00ec come alcuni altri anime trasmessi in quel periodo, Digimon venne affidato a doppiatori di Singapore. \"Tamers\" e \"Frontier\" furono doppiati in filippino quando le due serie andavano in onda su ABS-CBN quell'anno nel suo palinsesto mattutino dedicato all'animazione (prima Tamers, seguito da Frontier dopo pochi mesi). \"Digimon Savers\" inizi\u00f2 invece ad essere trasmesso l'8 settembre 2008 ed \u00e8 attualmente terminato. In ogni caso, da gennaio 2008, il canale gemello di ABS-CBN, Hero, inizi\u00f2 la trasmissione del primo anime mai doppiato nella sola lingua tagalog con \"Digimon Adventure\". A gennaio 2011, la stagione in onda su Hero \u00e8 \"Digimon Savers\".\nFumetti.\nI Digimon sono apparsi per la prima volta in forma narrativa come manga \"one-shot\" (ovvero una storia autoconclusiva contenuta in albo singolo a margine di serie regolari) \"C'mon Digimon\", pubblicato nell'estate del 1997. C'mon Digimon sdogan\u00f2 il popolare manga \"Digimon Adventure V-Tamer 01\", scritto da Hiroshi Izawa, che inizi\u00f2 ad essere distribuito il 21 novembre 1998.\nIl manhua di Yuen Wong Yu.\nUn manhua cinese fu scritto e disegnato da Yuen Wong Yu (\u4f59 \u9060\u9360 \"Yu Yuen-wong\"), che bas\u00f2 la sua trama su quella delle serie televisive. Questo adattamento vide sviluppare \"Digimon Adventure\" in cinque volumi, \"Digimon Adventure 02\" in due, \"Digimon Tamers\" in quattro e \"Digimon Frontier\" in tre. Le storie originali si presentano in versione pesantemente ridotta, inoltre in rare occasioni gli eventi prendono una piega diversa rispetto all'anime.\nLa versione in linguaggio cantonese fu pubblicata dalla Rightman Publishing Ltd. a Hong Kong.\nFurono pubblicate anche due versioni inglesi. La prima era della Chuang Yi, realizzata per il Singapore. La seconda, che fu scritta da Lianne Sentar, fu pubblicata dalla TOKYOPOP in Nord America. I tre volumi di \"Digimon Frontier\" sono stati pubblicati dalla Chuang Yi in inglese. Questi ultimi non sono stati importati dalla TOKYOPOP in Nord America o in Europa. In ogni caso le pubblicazioni della Chuang Yi riguardo a \"Digimon Frontier\" furono distribuite dalla Madman Entertainment in Australia.\nDark Horse.\nLa Dark Horse Comics pubblic\u00f2 dei fumetti sui Digimon in perfetto stile americano, adattando i primi tredici episodi di \"Digimon Adventure\" in doppiaggio inglese nel 2001. La storia fu scritta da Daniel Horn e Ryan Hill e illustrata da Daniel Horn e Cara L. Niece.\nPanini.\nLa compagnia di pubblicazioni europee Panini, si avvicin\u00f2 ai Digimon in diversi modi in diversi paesi. Mentre in Germania cre\u00f2 i propri adattamenti degli episodi della serie TV, nel Regno Unito ristamp\u00f2 i titoli della Dark Horse, quindi tradusse alcuni degli adattamenti tedeschi per gli episodi di \"Adventure 02\". Alla fine ai fumetti inglesi furono date le proprie storie, che fecero la loro apparizione sia nel \"Digimon Magazine\" ufficiale inglese che nel magazine ufficiale della compagna Fox Kids UK, \"Wickid\". Queste storie inedite seguivano solo sporadicamente la continuity di \"Adventure 02\". Quando i fumetti si dedicarono alla serie \"Tamers\", le trame si adattarono a quelle originali in modo pi\u00f9 rigido; a volte si dedicava anche alla trattazione di argomenti che nell'anime originale non erano stati presi in considerazione (come il passato di Mitsuo Yamaki) o degli adattamenti inglesi di serie e film (come la storia di Ry\u014d Akiyama o i film che rimasero senza doppiaggio fino al 2005). In un tentativo di risparmiare denaro, le storie originali furono in seguito rimosse dal \"Digimon Magazine\", che ritorn\u00f2 a stampare adattamenti tedeschi tradotti degli episodi di \"Tamers\". Alla fine, entrambi i magazine furono cancellati.\nVideogiochi.\nLa serie \"Digimon\" comprende un grande numero di videogiochi che solitamente posseggono una propria trama indipendente, ad eccezione di alcuni che a volte si collegano con le serie anime o quelle manga. I giochi comprendono un certo numero di generi, tra cui simulatori di vita, giochi d'avventura, giochi di carte, picchiaduro ad incontri e MMORPG, anche se la maggior parte di essi rientra nella categoria Action RPG.\nI videogiochi dedicati al mondo dei Digimon sono attualmente quarantatr\u00e9, escludendo dal conteggio giochi per smartphone, browser games e giochi arcade. Nove di essi fanno parte della serie di \"Digimon World\", che comprende il titolo originale, \"Digimon World\", e i suoi sequel, \"Digimon World 2\", \"Digimon World 2003\", \"Digimon World 4\", \"Digimon Digital Card Battle\", ', ', ' e '. I primi quattro giochi della serie sono action RPG, mentre \"Digital Card Battle\" e \"Digital Card Arena\" sono dei videogiochi di carte. Per quanto riguarda il terzultimo titolo, \"Re:Digitize\", esso \u00e8 stato concepito come una sorta di rifacimento del primo titolo che ha dato inizio alla saga e, pertanto, ne riutilizza gli stessi meccanismi di gioco, riadattandoli alle nuove esigenze.. \"Re:Digitize Decode\" \u00e8, invece, un suo porting su Nintendo 3DS (l'originale era su PSP), con l'aggiunta di nuove storie e contenuti che hanno raddoppiato la durata complessiva del titolo. Gli sviluppatori stessi ritengono lo si possa considerare quasi come un vero e proprio sequel. Infine, \"Digimon World: Next Order\" riprende anch'esso le stesse meccaniche di questi titoli, con la differenza che il personaggio principale gestisce contemporaneamente la crescita di due Digimon partner. \"Re:Digitize\", \"Decode\" e \"Next Order\" sono dei sequel del primo \"Digimon World\" anche a livello di storia e non solo di meccanica di gioco, con la ricomparsa del suo personaggio principale ormai divenuto adulto. Altra famosa serie \u00e8 quella che riguarda \"Digimon Story\" e i suoi quattro sequel ', ', ' e '. C'\u00e8 poi una serie di giochi per WonderSwan con protagonista il celebre Ry\u014d Akiyama, personaggio gi\u00e0 apparso in \"Adventure 02\" e \"Tamers\". Questa saga comprende altri quattro giochi: ', ', ' e '. Gli altri ventitr\u00e9 giochi dedicati all'universo dei Digimon possono facilmente essere suddivisi per tipologia di gioco: simulatori di vita (\"Digimon Championship\", ' e \"Digital Monster Card Game Ver. WS\", insieme ad altri quattro giochi compatibili solo con la console PocketStation), picchiaduro ad incontri, (\"Digimon Battle Spirit\", ', \"Digimon Battle Spirit 2\", \"Digimon Rumble Arena\", \"Digimon Rumble Arena 2\" e \"Digimon All-Star Rumble\"), videogiochi di ruolo comuni (\"Digimon Adventure 02: Digital Partner\", ', ', \"Digital Monster D-Project\" e \"Digimon Adventure\") e MMORPG (\"Digimon RPG\" e \"Digimon Masters\"). Esistono infine tre giochi, \"Digital Monster Card Game Ver. WonderSwan Color\", \"Digimon Racing\" e \"Digimon Park\", che si ritrovano esclusi da tutte le categorie sopra elencate, poich\u00e9 sono, rispettivamente, un videogioco di carte (gli altri due giochi appartenenti a questa categoria rientrano nella serie \"World\"), un simulatore di guida e un videogioco educativo.\nNel 2016, contemporaneamente al debutto dell'ottava serie animata, \"\", \u00e8 stato pubblicato un per Nintendo 3DS. Nel 2018 \u00e8 uscito \"Digimon ReArise\", per smartphone\".\"\nIn Nord America sono stati importati e distribuiti solo diciotto di questi giochi. Tuttavia, la denominazione e la suddivisione originale dei giochi \u00e8 stata cambiata e, in alcuni casi, letteralmente stravolta. Dopo aver importato i primi quattro titoli della serie \"World\", infatti, \"Digimon Savers: Another Mission\" \u00e8 stato aggiunto arbitrariamente alla serie con il nome \"Digimon World Data Squad\", bench\u00e9 in originale esso non ne faccia assolutamente parte. Stessa sorte hanno subito \"Digimon Story\", che \u00e8 stato importato con il nome \"Digimon World DS\", e il suo sequel \"Digimon Story: Sunburst e Moonlight\", rinominato \"Digimon World: Dawn and Dusk\", oltre a \"Digimon Championship\", anch'esso aggiunto alla serie \"World\" e importato con il nome \"Digimon World Championship\". Discorso a parte merita il gioco di carte \"Digimon World Digital Card Arena\", gi\u00e0 appartenente alla serie di World, che \u00e8 stato inspiegabilmente importato in America con il nome \"Digimon Digital Card Battle\", nome quasi identico (manca solo la parola \"World\") a quello dell'altro gioco omonimo della serie World e che non ha mai varcato i confini del Giappone, \"Digimon World: Digital Card Battle\". Gli altri giochi importati sono \"Digimon RPG\" (con denominazione diversa), \"Digimon Masters\", \"Digimon Battle Spirit\" e \"Digimon Battle Spirit 2\", \"Digimon Racing\" e \"Digimon Rumble Arena\" e \"Digimon Rumble Arena 2\", bench\u00e9 questi ultimi nella serie originale presentassero tutt'altra denominazione e non facessero nemmeno parte della stessa serie. Dal 2014, dopo circa sei anni dall'ultima uscita statunitense di un titolo dedicato al franchise, nuovi titoli dedicati al franchise sono stati pubblicati. In particolare, il gioco picchiaduro dal titolo \"Digimon All-Star Rumble\" \u00e8 stato realizzato appositamente per il mercato occidentale, debuttando l'11 novembre 2014. Nel 2016, infine, \u00e8 stato importato l'ultimo capitolo della serie \"story\", mantenendovi il nome originale, \"\".\nIn Italia, invece, sono solo undici i giochi importati e distribuiti. Si tratta di \"Digimon World\", \"Digimon World 2003\", \"Digimon World 4\", \"Digimon Battle Spirit\", \"Digimon Battle Spirit 2\", \"Digimon Racing\", \"Digimon Rumble Arena\", \"Digimon Rumble Arena 2\" e \"Digimon World Digital Card Arena\", bench\u00e9 quest'ultimo sia stato introdotto con il nome americano \"Digimon Digital Card Battle\" e mai nemmeno tradotto dalla lingua inglese. Dal 2014, dopo circa dieci anni dall'ultima uscita europea di un titolo dedicato al franchise, nuovi titoli dedicati al franchise sono stati pubblicati. In particolare, il gioco picchiaduro dal titolo \"Digimon All-Star Rumble\" \u00e8 stato realizzato appositamente per il mercato occidentale, debuttando il 14 novembre 2014. Nel 2016, infine, \u00e8 stato importato l'ultimo capitolo della serie \"story\", mantenendovi il nome originale, \".\nGiochi di carte.\nAlle serie di Digimon sono stati dedicati svariati giochi di carte collezionabili, il primo dei quali fu introdotto in Giappone nel 1999, dalla Bandai con il nome . In tutti gli altri paesi, esso \u00e8 conosciuto come Digi-Battle. Questo gioco di carte costituisce, inoltre, l'elemento principale di alcuni videogiochi (nello specifico \", \"Digimon Digital Card Battle\" e \"Digital Monster Card Game Ver. WonderSwan Color\") ed \u00e8 ripreso anche in \"Digimon World 2003\".\nIn Italia, l'importazione si \u00e8 fermata allo starter set di 62 carte, denominato \"Modulo di Base\", e alla prima serie di espansione, comprendente altre 54 carte. Tuttavia, \u00e8 stato distribuito un set di carte plastificate da collezione: si tratta di quindici carte in cui sono state riportate le Digievoluzioni della prima serie televisiva trasmessa in Italia. Tra le Digievoluzioni distinguiamo quelle di \"Digimon di primo stadio\", \"Digimon intermedio\", \"Digimon campione\" e solo una di tipo \"Digimon evoluto\" assegnata a MetalGreymon. Sono inoltre riportati dei dati che riguardano gruppo di appartenenza (tra cui \"Digimon primo stadio\", \"Digimon rettile\", \"Digisauro\", \"Digimon androide\", \"Digimon insetto\", \"Digimon acquatico\", \"Digimon animale\", \"Digimon vegetale\", \"Digimon mammifero\", \"Digimon angelo\", \"Digimon volatile\"), tipo, tecnica e dimensione.\nIn Nord America, oltre ad essere andati avanti con la pubblicazione di nuove carte e aver ideato la modalit\u00e0 di gioco alternativa \u201cStreet Battle\u201d, sono stati distribuiti altri tre giochi di carte: \"Digimon D-Tector Card Game\", \"Digimon Collectible Card Game\" e \"Digimon Fusion Collectible Card Game\".\nIn Giappone, invece, oltre al primo gioco di carte citato sono stati realizzati altri due giochi: \"Digital Monster Card Game Alpha\" e \"Digimon Xros Wars Super Digica Taisen\". Entrambi fanno ausilio di cabinati arcade per ampliare l'esperienza di gioco.\nUn caso a parte \u00e8 costituito da \"Digimon Jintrix\" il quale, pur facendo uso di carte fisiche, si svolge prevalentemente online, tramite l'apposito portale.\nNel 2016, contemporaneamente al debutto dell'ottava serie animata, \"\", \u00e8 prevista l'uscita di un nuovo gioco di carte dal titolo \"Digimon Universe Appli Monsters Card Game\". Anche questa serie di carte prevede l'interazione con cabinati arcade per ampliare l'esperienza di gioco.\nConfronto con i Pok\u00e9mon.\nLa storia di \"Digimon\" \u00e8 stata a volte segnata dalla rivalit\u00e0 con il media franchise \"Pok\u00e9mon\", poich\u00e9 entrambi hanno un target rivolto ai bambini e trattano di un'interazione tra degli esseri umani e dei mostri immaginari, oltre ad aver debuttato come anime in un periodo di tempo molto simile. Descritti come \"gli altri 'mon\" da Juan Castro di IGN, i \"Digimon\" non hanno goduto degli stessi livelli di popolarit\u00e0 e successo internazionale dei \"Pok\u00e9mon\", ma hanno mantenuto una solida base di fan. Lucas M. Thomas di IGN afferm\u00f2 che i \"Pok\u00e9mon\" \"costituiscono il costante termine di competizione e paragone dei \"Digimon\"\", attribuendo a questi ultimi un successo relativo rispetto alla semplicit\u00e0 della meccanica dell'evoluzione dei \"Pok\u00e9mon\" contrapposta alla Digievoluzione. I due sono stati notati per somiglianze concettuali e stilistiche da fonti come GameZone. Esiste praticamente da sempre un dibattito tra i fan su quale dei due franchise sia stato creato per primo. In realt\u00e0, la prima creazione relativa all'universo dei \"Pok\u00e9mon\", \"Pok\u00e9mon Rosso\" e \"Blu\", usc\u00ec inizialmente in Giappone il 27 febbraio 1996, mentre il \"Digimon virtual pet\" fu distribuito a partire dal 26 giugno 1997.\nDal punto di vista tematico, tuttavia, \"Pok\u00e9mon\" e \"Digimon\" hanno ben poco in comune. La controparte umana di \"Digimon\" quasi sempre ha solo un Digimon partner, mentre gli allenatori di Pok\u00e9mon possono avere quanti Pok\u00e9mon desiderano nel caso in cui posseggano sufficienti Pok\u00e9 Ball (in ogni caso \u00e8 permesso trasportarne solo sei alla volta); in \"Pok\u00e9mon\", catturare e allenare pi\u00f9 mostri costituisce il punto focale dell'intera serie, mentre in \"Digimon\" il punto focale sta nel costituire e sviluppare un legame affettivo con loro e sconfiggere le forze del male. Un essere umano diverr\u00e0 un Digiprescelto se, come suggerisce il nome, esso sar\u00e0 prescelto per condividere un legame speciale con loro, mentre in \"Pok\u00e9mon\" chiunque abbia gi\u00e0 compiuto dieci anni di et\u00e0 pu\u00f2 diventare un allenatore e pu\u00f2 possedere qualsiasi Pok\u00e9mon egli catturi. Alcuni videogiochi dedicati ai Digimon si basano anche sulla sportivit\u00e0, ma lo scopo finale delle battaglie consiste nel sopravvivere o nel diventare la \"forma di vita digitale definitiva\" distruggendo i propri nemici, opposto alle battaglie fra Pok\u00e9mon nelle quali questi a stento svengono. Inoltre, una volta che un Pok\u00e9mon accede all'evoluzione, non ha modo di tornare al suo stadio originale, mentre un Digimon pu\u00f2 farlo.\nAnche se sia i Pok\u00e9mon che i Digimon sono creature selvagge e mostrano spesso un comportamento puramente istintivo, i Digimon sono mostri antropomorfizzati, potendo contare sul linguaggio umano e su una propria individualit\u00e0. Nel franchise \"Pok\u00e9mon\" la maggior parte dei Pok\u00e9mon si comporter\u00e0 in modo malvagio solo se l'allenatore li comander\u00e0 in tal senso (con alcune eccezioni), mentre nel franchise \"Digimon\" ci sono alcuni Digimon che hanno deciso di diventare malvagi di loro volont\u00e0 (Devimon ad esempio). Nonostante esistano alcune eccezioni, non ultime Meowth del Team Rocket e alcuni Pok\u00e9mon leggendari (tra cui Mewtwo), la maggior parte dei Pok\u00e9mon \u00e8 in grado di pronunciare solo le sillabe che compongono il loro nome e sono incapaci di comunicare tramite il linguaggio normale. Gli allenatori sono in grado di capire i loro Pok\u00e9mon fino ad un certo punto; i Pok\u00e9mon possono capire il linguaggio umano, soprattutto gli ordini diretti dei propri allenatori. E ancora, i Pok\u00e9mon e i loro allenatori esistono in un mondo completamente immaginario con nessuna connessione a quello reale. In questo mondo gli animali sono quasi completamente assenti, essendo sostituiti dai Pok\u00e9mon come loro equivalenti. In \"Digimon\", Digiworld \u00e8 un universo parallelo subdimensionale del mondo reale; inoltre, la quasi totalit\u00e0 delle storie si svolgono tra il Giappone e Digiworld, anche se in rari casi i Digiprescelti e i loro Digimon partner viaggiano verso altri paesi o dimensioni. La maggior parte di \"Digimon\" si concentra sull'interazione tra i due mondi e su come uno possa avere effetto sull'altro. I Pok\u00e9mon sono inoltre organismi biologici organici, ricorrendo solitamente a delle abilit\u00e0 naturali in battaglia piuttosto che ad armi (anche se in rari casi dispongono di una sorta di armamento che \u00e8 comunque organico o non convenzionale). I Digimon sono composti di dati che possono divenire fisici quando interagiscono con il mondo reale. Per questa ragione i Digimon possono apparire in quasi qualsiasi forma, tra cui, ma non solo: macchine, animali, creature mitologiche, androidi, giocattoli, umanoidi, demoni, angeli e tanti altri. A causa di ci\u00f2, molti Digimon portano con s\u00e9 armi che possono variare da una semplice spada a dei razzi ad emissione di laser termorilevatori."}
{"id": "297588", "revid": "287204", "url": "https://it.wikipedia.org/wiki?curid=297588", "title": "Codice ABI", "text": ""}
{"id": "297589", "revid": "287204", "url": "https://it.wikipedia.org/wiki?curid=297589", "title": "Codice CAB", "text": ""}
{"id": "297591", "revid": "38155688", "url": "https://it.wikipedia.org/wiki?curid=297591", "title": "BBAN", "text": ""}
{"id": "297592", "revid": "287204", "url": "https://it.wikipedia.org/wiki?curid=297592", "title": "Codice BBAN", "text": ""}
{"id": "297598", "revid": "93556", "url": "https://it.wikipedia.org/wiki?curid=297598", "title": "Gustavo Adolfo B\u00e9cquer", "text": "Biografia.\nGustavo Adolfo B\u00e9cquer era l'ultimo degli otto figli di Jos\u00e9 Dom\u00ednguez Insausti, noto pittore di costumi andalusi, che adott\u00f2 il cognome B\u00e9cquer dai propri antenati, commercianti fiamminghi stabiliti a Siviglia fin dal XVI secolo, dei quali esistette un tempo in Duomo una cappella dove riposavano i resti di ventiquattro \"hidalgos\". Anche la madre, Joaquina Bastida de Vargas, proveniva da una famiglia aristocratica e benestante. Viene battezzato il 25 febbraio nella parrocchia di San Lorenzo M\u00e1rtir.\nNel 1841 muore il padre e, oltre la madre, anche lo zio Juan de Vargas si prende cura dei nipoti.\nNel 1846 B\u00e9cquer viene iscritto, come cadetto di marina, nel collegio sivigliano di San Telmo, ma il collegio viene soppresso l'anno seguente, in cui muore anche sua madre. Gustavo Adolfo viene affidato alla madrina Manuela Monahay, figlia di un profumiere francese e allieva, come pittrice dilettante, del padre del futuro poeta, donna ricca e colta, nella cui casa \u00e8 ospitata un'ampia biblioteca che raccoglie le opere dei maggiori scrittori europei contemporanei. Risale al 1848 la prima poesia conosciuta di B\u00e9cquer, un'ode scritta per l'occasione della morte del poeta romantico spagnolo Alberto Lista.\nMostrando disposizione al disegno e alla pittura, nel 1850 la madrina lo iscrive alla scuola del pittore Antonio Cabral, dove gi\u00e0 studia il fratello Valeriano, destinato ad affermarsi, come il padre, tra i migliori pittori \"costumbristas\" del secolo. Continua a coltivare la sua passione letteraria, ma lo zio Joaqu\u00edn Dom\u00ednguez B\u00e9cquer, pur incoraggiandolo a studiare e finanziandogli corsi di latino, gli pronostica: \"Non sarai mai un buon pittore, ma sarai un cattivo letterato\".\nGi\u00e0 nel 1853 B\u00e9cquer pubblica versi in riviste locali e conosce giovani scrittori come Narciso Campillo, futuro editore delle sue opere postume, e Julio Nombela. Insieme, formano una piccola societ\u00e0 che sogna di raggiungere la fama e gli onori che essi credono siano dovuti ai poeti. Proveniente da una famiglia conservatrice, in arte e in politica, Gustavo Adolfo si mostra scettico di fronte alle allora crescenti istanze di rinnovamento liberale. La sua educazione letteraria ha un fondamento classico, basato sui poeti latini e sugli spagnoli del \"Secolo d'oro\", come Fray Luis de Le\u00f3n, Herrera e Rioja, ma sui ritmi musicali dei suoi primi versi si insinuano inclinazioni preromantiche: il fascino della notte, il mistero della morte, la riflessione sulla vanit\u00e0 delle vicende umane.\nAbbandonata la pittura, nell'ottobre del 1854, deciso a tentare l'avventura letteraria, si trasferisce a Madrid, dove lo attendono gli amici Nombela e Campillo. Alloggia nella modesta pensione di do\u00f1a Soledad, andalusa come lui.\nSono anni difficili, vissuti da \"boh\u00e9mien\": per guadagnare, scrive, insieme con amici, commedie e \"zarzuelas\" - commedie musicali molto popolari in Spagna - come \"La novia y el pantal\u00f3n\" (1856), satira antiborghese, e \"La venta encantada\", ispirata al Don Chisciotte. Collabora a giornali e riviste, anche di moda, come \"El Album de se\u00f1oritas\" e il \"Correo de la moda\" e fonda, insieme con gli amici, riviste letterarie - \"El Mundo\" e \"El Porvenir\" - che hanno vita brevissima.\nNel 1857 progetta un'opera in pi\u00f9 volumi, ispirata al \"Genio del Cristianesimo\" di Fran\u00e7ois-Ren\u00e9 de Chateaubriand: la \"Historia de los Templos de Espa\u00f1a\", un tentativo di unire lo studio dell'arte cristiana al pensiero religioso e storico spagnolo; scrive che \"la tradizione religiosa \u00e8 l'occhio di diamante sul quale gira il nostro passato. Studiare il tempio, manifestazione visibile della prima, per fare la sintesi del secondo\". Ma riuscir\u00e0 a terminare solo un volume, illustrato dal fratello Valeriano.\nCollabora alla rivista \"El Nene\", dove esce quella che sar\u00e0 poi indicata come la tredicesima delle sue \"Rimas\", la \"Imitaci\u00f3n de Byron\": \u00e8 infatti il poeta inglese delle \"Hebrew Melodies\" e lo Heine dell\"'Intermezzo\", che conosce nella traduzione di Eulogio Florentino Sanz comparsa nel 1857, ad attrarre la sua attenzione. \u00c8 presto licenziato da un modesto impiego ottenuto nella Direzione dei Beni Nazionali - secondo quanto si dice - per essere stato sorpreso dal capoufficio a disegnare.\nNel 1858 soffre dei primi sintomi della tubercolosi. L'amico Rodr\u00edguez Correa gli fa pubblicare la prima delle sue \"Leyendas\", \"El caudillo de las manos rojas\", un racconto esotico inconsueto nella letteratura spagnola del tempo.\nDopo un periodo di cure e di convalescenza, a Madrid conosce e corteggia Josefina Esp\u00edn, ma presto s'innamora della sorella, la bella cantante d'opera Julia, nata nel 1838, pronipote della famosa soprano Colbran, moglie di Rossini, e figlia del musicista Joaqu\u00edn Esp\u00edn, direttore della Universidad Central, professore di solfeggio nel Conservatorio e organista della Cappella reale. \u00c8 il grande amore della sua vita: B\u00e9cquer scrive molte delle sue \"Rimas\" ma la tormentata relazione, costellata di tradimenti da parte della ragazza, non durer\u00e0 pi\u00f9 di tre anni. In effetti, Julia non pot\u00e9 prendere in seria considerazione uno scrittore di nessuna fama e di incerto avvenire: proseguir\u00e0 la sua attivit\u00e0 artistica, esibendosi nel 1867 alla Scala di Milano e nel 1869 in Russia, fino a sposare nel 1873 il futuro ministro spagnolo Benigno Ortega.\nDal 1858 al 1863, la Spagna \u00e8 governata dalla \"Uni\u00f3n Liberal\" di Leopoldo O'Donnell. Gonz\u00e1lez Bravo, uomo politico di punta della opposizione conservatrice capeggiata da Narv\u00e1ez, con l'appoggio del finanziere Salamanca, fonda nel 1860 \"El Contempor\u00e1neo\", diretto da Jos\u00e9 Luis Albareda, per appoggiare il partito conservatore. Vi chiama a collaborare B\u00e9cquer, che vi scrive di cronaca, di politica, di letteratura e vi pubblica anche molte sue opere, fra cui le \"Cartas literarias a una mujer\". Nel 1861, insieme col fratello Valeriano, ormai pittore affermato, viaggia per la Spagna alla ricerca di ispirazione per la sua \"Historia de los Templos de Espa\u00f1a\", visitando chiese, conventi, luoghi solitari e vecchi palazzi, poi descritti nelle sue \"Leyendas\".\nIn quello stesso anno, nella casa del medico Francisco Esteban, che lo cura di una malattia venerea (probabilmente di sifilide) conosce la figlia, Casta Esteban Navarro, descritta come donna volgare, che Gustavo Adolfo sposa, senza amore, il 19 maggio 1861.\nNel 1862 nasce il primo figlio, Gregorio Gustavo Adolfo, a Noviercas, in Soria, dove la famiglia di Casta possiede dei beni e una piccola casa. Nel 1863 Gustavo ha una ricaduta della sua malattia; rimessosi, torna a Siviglia: sono di quest'anno il ritratto fattogli dal fratello Valeriano, conservato nel \"Museo de Bellas Artes\" di Siviglia, e i dissapori con la moglie.\nA causa dell'aggravamento delle sue condizioni di salute, con la famiglia e col fratello Valeriano, recentemente separato dalla moglie, e con i figli di questi, nel 1864 si ritira nello sconsacrato monastero cistercense di Veruela, in Aragona, organizzato anche come ospedale. Qui scrive le sue lettere \"Desde mi celda\" in cui, oltre a rappresentazioni di \"tipi\" e a descrizioni di paesaggi, fa un resoconto della sua vita, improntato a una marcata disillusione.\nGonz\u00e1lez Bravo, divenuto suo amico e mecenate, per offrirgli un aiuto economico, lo nomina nel 1864 Censore Ufficiale delle pubblicazioni letterarie, incarico che B\u00e9cquer svolger\u00e0 a Madrid fino al 1868, con l'importante stipendio di ventiquattromila \"reales\".\nNasce il secondo figlio, Jorge, nel 1868, anno particolarmente difficile per B\u00e9cquer, che scopre le infedelt\u00e0 della moglie e, quando Gonz\u00e1lez Bravo, divenuto primo ministro, gli promette i finanziamenti per la pubblicazione delle sue \"Rimas\", a seguito delle rivolte popolari contro il regime di Isabella II, l'unico manoscritto delle sue poesie va distrutto. In dicembre nasce a Noviercas il terzo figlio, Emilio Eusebio.\nNel 1868 pubblica \"El libro de los gorriones\" (Il libro dei passeri), ricostruzione a memoria di parte delle sue \"Rimas\" andate perdute; collabora, insieme al fratello Valeriano, all'importante rivista \"Ilustraci\u00f3n espa\u00f1ola y americana\".\nSeparato dalla moglie, con la quale continua tuttavia a tenersi in contatto, dopo un breve soggiorno a Toledo, torna col fratello a Madrid nel 1870, alloggiando in un piccolo albergo, per dirigere \"La Ilustraci\u00f3n de Madrid\", appena fondata da Eduardo Gasset y Artime, avendo il fratello come collaboratore disegnatore; ma Valeriano muore improvvisamente il 23 settembre; l'amico Rodr\u00edguez Correa, ora affermato e ricco, gli procura un lussuoso appartamento.\nLa morte.\nPur riconciliato con la moglie, la morte del fratello gli causa una grave depressione a cui fa seguito l'ennesima crisi provocatagli dall'infezione luetica: il 22 dicembre, un giorno di eclissi totale di sole, chiede all'amico poeta Ferr\u00e1n di bruciare le sue lettere e di curare la pubblicazione delle sue opere - \"si es posible, publicad mis versos. Tengo el presentimiento de que muerto ser\u00e9 m\u00e1s y mejor conocido que vivo\" (\"se \u00e8 possibile, pubblicate i miei versi. Ho il presentimento che da morto sar\u00f2 conosciuto pi\u00f9 e meglio che da vivo\"). Muore alle 10 del mattino. Sembra che le sue ultime parole siano state: \"todo mortal\" (\"tutto mortale\").\nLe spoglie dei due fratelli furono trasportate nel 1913 a Siviglia, nella cripta della cappella dell'Accademia di Belle Lettere.\nLe opere.\nNel 1871 escono le \"Obras de Gustavo Adolfo B\u00e9cquer\", in due volumi; il primo contiene le \"Leyendas\", il secondo, le \"Cartas literarias\" e le 79 \"Rimas\" gi\u00e0 pubblicate come \"Libro de los gorriones\". Titolo completo dell'opera era: \"Libro de los gorriones. Colecci\u00f3n de proyectos, ideas y planes que se concluir\u00e1n o no seg\u00fan sople el viento\".\nSuccessivamente, si pubblicarono altre edizioni ampliate, fino alla 5\u00aa in tre volumi. Furono poi raccolte in tre volumi le \"P\u00e1ginas desconocidas\" nel 1923, e quattro volumi di \"P\u00e1ginas abandonadas\".\nLa poesia.\nB\u00e9cquer era solito ripetere la frase di Lamartine \"la migliore poesia scritta \u00e8 quella che non si scrive\". Cos\u00ec avviene nelle sue settantanove \"Rimas\", brevi come arpeggi, avendovi concentrato quel sentimento poetico che egli avrebbe voluto sviluppare in pi\u00f9 ampie composizioni che tuttavia non scrisse. In esse \"scorre tutta la poetica di un amore, dal suo sbocciare, fino al momento in cui la passione amorosa si trasforma in puro dolore. Subentra allora la solitudine dell'anima dolente e in quella desolata tristezza la poesia di B\u00e9cquer raggiunge la massima emotivit\u00e0: la luce diventa penombra, il riso \u00e8 pianto, la musica silenzio e l'unica compagnia possibile \u00e8 quella dei defunti\". (Marina Cepeda Fuentes)\nL'influsso di B\u00e9cquer su tutta la poesia spagnola posteriore \u00e8 illuminante, giacch\u00e9 si trovano elementi di Simbolismo e di Modernismo; senza tener conto di B\u00e9cquer \u00e8 difficile comprendere del tutto Rub\u00e9n Dar\u00edo, Salvador Rueda, Antonio Machado, Juan Ram\u00f3n Jim\u00e9nez, Rafael Alberti, Gerardo Diego. Rispetto al Romanticismo altisonante e byroniano di un Jos\u00e9 de Espronceda, B\u00e9cquer rappresenta il tono intimo della lirica. Il suo \"himno gigante y extra\u00f1o\" rompe con la tradizione della poesia civile ed eroica di Manuel Jos\u00e9 Quintana e con i colori vistosi e con la storia nazionale di \u00c1ngel de Saavedra o Jos\u00e9 Zorrilla, per meditare a fondo sulla creazione poetica, sull'amore e sulla morte, che sono i temi centrali delle \"Rimas\". Manuel Altolaguirre afferm\u00f2 che la poesia di B\u00e9cquer \u00e8 la pi\u00f9 umana del Romanticismo spagnolo e questo le valse il disprezzo di N\u00fa\u00f1ez de Arce il quale, forse per la sua ideologia liberale, contraria al conservatorismo becqueriano, qualific\u00f2 le sue \"Rime\" di \"sospiretti tedeschi\".\nI suoi modelli poetici sono essenzialmente Heinrich Heine, in primo luogo, poi Lord Byron e Alfred de Musset, come ben mostrano i loro echi nella sua opera.\nGustavo Adolfo B\u00e9cquer fu anche grande narratore: scrisse venticinque \"Leggende\", del genere gotico, o abbozzi di prosa poetica o ancora di genere avventuroso. Si sono individuati, come temi fondamentali, l'esotismo, la morte e la vita oltreterrena, la magia, la religione, l'animismo e l'amore che, senza ombra di dubbio, predomina nelle opere becqueriane.\nSe come prosatore \u00e8 alla pari dei migliori del suo tempo, li supera nell'ispirazione, nell'immaginazione e nella prosa lirica, mostrando profondo interesse e amore per la natura.\nInsieme con Rosal\u00eda de Castro, B\u00e9cquer inaugura la moderna lirica spagnola ma ha cura di mantenere i legami con la poesia tradizionale. Le \"Rimas\" si situano nella corrente romantica, con la rivalutazione della poesia popolare, le \"seguidillas\" e i \"fandangos\" dell'Andalusia, che la lirica \"colta\" aveva abbandonato nel XVIII secolo, e nell'estetica del sentimento. \"Esiste una poesia magnifica e sonora\", scrisse, \"figlia della meditazione e dell'arte, che si addobba con tutta la pompa della lingua, che si muove con una ritmica maest\u00e0, che parla all'immaginazione conducendola per un sentiero sconosciuto...Esiste un'altra, naturale, breve, secca, che sorge dall'anima come una scintilla elettrica, che ferisce il sentimento con una parola e fugge, e che, spoglia di artifici, libera da forme, sveglia le mille idee che dormono nell'oceano della fantasia. \u00c8 la poesia popolare, la sintesi di ogni poesia, perch\u00e9 il popolo \u00e8 stato e sar\u00e0 sempre il grande poeta di tutte le epoche\".\nIl suo ideale poetico \u00e8 lo sviluppo di una lirica intimista, espressa con sincerit\u00e0, semplicit\u00e0, musicalit\u00e0 di forma e facilit\u00e0 di stile.\nLe sue \"Rimas\" furono tenute sempre presenti dai lirici spagnoli del Novecento: Miguel de Unamuno, i fratelli Manuel e Antonio Machado, Juan Ram\u00f3n Jim\u00e9nez, Rafael Alberti, Federico Garc\u00eda Lorca, Luis Cernuda, Vicente Aleixandre, D\u00e1maso Alonso, Pedro Salinas e altri ancora le hanno considerate le forme fondanti della sensibilit\u00e0 moderna e delle nuove forme espressive.\nOpere in collaborazione.\nCon Luis Garc\u00eda Luna compone alcune operette, sotto lo pseudonimo di Adolfo Garc\u00eda (nome di uno e cognome dell'altro):\nCon Rodr\u00edguez Correa compone due opere teatrali con lo pseudonimo di Adolfo Rodr\u00edguez come gi\u00e0 fatto in precedenza con Garc\u00eda:\nBibliografia italiana.\nIn Italia B\u00e9cquer \u00e8 poco noto e ancor meno studiato. Solo nel 1936 apparve un saggio di Pilade Mazzei, \"Due anime dolenti: B\u00e8cquer e Rosalia\", e nel 1942 un breve studio del giovanissimo Angelo Maria Ripellino, \"Rime e leggende di B\u00e9cquer\" (lo stesso Ripellino traduce l'anno seguente, su \u00abRoma Fascista\u00bb, la leggenda \"Gli occhi verdi\"), mentre una raccolta di sue poesie esce per la prima volta nel 1945. Nel 1951 sono pubblicate dalla Rizzoli di Milano le \"Leggende\" e nel 1953, dall'Edizioni Vincenzo Bona di Torino, il saggio di Mario Penna \"Gustavo Adolfo B\u00e9cquer: prosa e poesia\"; la pubblicazione integrale delle \"Rime\" appare per la prima volta nel 1967 presso l'editore Guanda di Parma; \"G. A. B\u00e9cquer, Rime\" di Oreste Macr\u00ec, 1947; \"Le pi\u00f9 belle pagine della letteratura spagnola\" a cura di Ugo Gallo e Antonio Gasparetti, Nuova Accademia, Milano 1960.Inoltre di Filippo M. Sordini- Lanfranchi \u00e8 il volume, GUSTAVO AD. B\u00c9QUER, Leggende spagnole, \"tradotte e ridotte\", casa editrice Carabba di Lanciano, 1931.\nNel 1996 la Newton Compton Editori pubblica una nuova traduzione delle \"Rime\" a cura di Marina Cepeda Fuentes con il titolo \"Poesie d'amore\".\nGli ultimi saggi sull'opera di B\u00e9cquer sono \"Il balcone e le rondini: B\u00e9cquer nella vita e nella poesia\", del 1972, Edizioni Maia, Siena e \"Il clima pre - b\u00e9cqueriano\", del 1977, edizione Il polso delle Muse, Milano, entrambi di Luigi Fiorentino."}
{"id": "297599", "revid": "599013", "url": "https://it.wikipedia.org/wiki?curid=297599", "title": "Cbm", "text": ""}
{"id": "297609", "revid": "365417", "url": "https://it.wikipedia.org/wiki?curid=297609", "title": "Asepsi", "text": "Asepsi \u00e8 un termine che deriva dal greco (\u03b1- privativa e \u03c3\u1fc6\u03c8\u03b9\u03c2, \"putrefazione\") e indica una serie di procedure atte a prevenire l'accesso di microrganismi, patogeni e non, ad un substrato sterile di natura o sterilizzato artificialmente.\nDistinzione.\n\u00c8 opportuno distinguere tra:\nStoria.\nI grandi medici dell'antichit\u00e0 da Ippocrate a Celso a Galeno, pur conoscendo l'infezione come entit\u00e0 patologica non ne conoscevano le cause e quindi non ebbero concezione n\u00e9 della disinfezione n\u00e9 dell'asepsi. Intuirono che alcune epidemie, che oggi sappiamo infettive, potevano essere evitate allontanando le popolazioni dalle citt\u00e0 colpite o isolando i malati e che alcune lesioni come le ferite guarivano meglio se lavate con aceto o vino e bendate con teli puliti, ma non riuscirono a trovare una spiegazione razionale. Era troppo prematura per i tempi.\nIl concetto moderno di infezione nacque nel XIX secolo con gli studi di Louis Pasteur ma va ricordata la straordinaria intuizione di Ign\u00e1c Semmelweis che, avendo disposto che tutti i medici e gli studenti che frequentavano il reparto ostetrico fossero obbligati a lavarsi le mani con una soluzione di cloruro di calcio prima di visitare le partorienti, riusc\u00ec ad ottenere un calo repentino della percentuale di febbri puerperali che le colpiva decimandole. Successivamente Joseph Lister, seguendo le teorie di Pasteur, introdusse l'uso dell'acido fenico nel trattamento delle ferite riducendo significativamente l'incidenza della gangrena che le complicava con esiti mortali.\n\u00c8 a questo chirurgo del Regno Unito che si deve il termine '\"antisepsi\"' anche se lo stesso assumer\u00e0 il suo significato corretto di \"procedimento atto a ridurre la carica microbica presente in un sito\" solo con le scoperte di Robert Koch che qualche anno pi\u00f9 tardi riuscit\u00e0 a scoprire e dimostrare la responsabilit\u00e0 dei microrganismi nelle malattie infettive. Per arrivare alla asepsi, e quindi al concetto di sterilizzazione, si dovr\u00e0 attendere fino all'introduzione nella pratica ospedaliera dell'autoclave costruita nel 1880 ed utilizzata a questo scopo da \"Ernest von Bergmann\" nel 1896.\nFu proprio alla fine dell'Ottocento che il chirurgo, abituato fino a qualche decennio prima ad operare in condizioni igieniche deplorevoli, inizi\u00f2 ad utilizzare strutture dedicate esclusivamente alla pratica operatoria e ad indossare indumenti pi\u00f9 consoni al suo delicato lavoro. In pochi anni si diffuse l'uso dei camici, quindi dei cappelli (con Gustave Neuber nel 1883), poi dei guanti (con William Halsted) ed infine delle mascherine (con Johann von Mikulicz), che formando una sorta di barriera tra chirurgo e paziente costituiscono un elemento di protezione in entrambi i sensi.\nL'asepsi in ambiente operatorio.\nLa esigenza di operare in un ambiente asettico comporta una serie di procedure standardizzate che vanno dall'uso di sostanze chimiche come lo iodopovidone (Betadine) o la clorexidina (Hibiscrub) impiegate per la disinfezione delle mani dell'operatore, della cute del paziente e di alcuni strumenti particolarmente delicati, all'utilizzo di agenti fisici come le radiazioni ultraviolette o il calore secco o umido, ad alta temperatura, adoperati per sterilizzare i ferri chirurgici ed il materiale d'uso operatorio (teleria, tamponi, garze e camici, calzari, mascherine, cappelli). Da alcuni decenni si \u00e8 andato diffondendo l'utilizzo di materiale sterilizzato e sigillato in confezioni monouso (disposable). Ci\u00f2 vale per i guanti chirurgici, per la teleria e per gli indumenti da sala operatoria, ma anche per alcuni strumenti chirurgici quali gli aghi ed i fili da sutura, le suturatrici meccaniche, lo strumentario utilizzato in chirurgia video assistita.\nLa preparazione pre-operatoria del paziente, per quanto riguarda l'aspetto igienico, prevede un bagno di pulizia, il cambio della biancheria, la depilazione (tricotomia) e detersione dell'area in cui avverr\u00e0 la incisione chirurgica; area che all'inizio dell'intervento sar\u00e0 sottoposta a un'ulteriore accurata disinfezione mediante spennellamento prolungato, in genere con betadine.\nRecentemente \u00e8 stato dimostrato che la quasi totalit\u00e0 delle infezioni post-operatorie del sito chirurgico sono causate dai germi presenti sulla cute del paziente e che al momento del taglio inquinano la ferita. Pertanto \u00e8 in uso praticare agli operandi un'adeguata antibiotico profilassi somministrando antibiotici specifici o in dose unica, \"extra short term\" o ripetuta nelle 24 ore, \"short term\". \u00c8 possibile combinare diverse tipologie di antibiotici o differenti vie di somministrazione (ad es. endovenosa ed orale) al fine di ridurre la possibilit\u00e0 di infezioni postoperatorie.\nEsiste una rigida normativa che prevede che i rifiuti speciali ed il materiale contaminato siano oggetto di smaltimenti rigorosamente differenziati."}
{"id": "297613", "revid": "2151778", "url": "https://it.wikipedia.org/wiki?curid=297613", "title": "Quadrics", "text": "Quadrics sviluppava e forniva soluzioni di rete ad alta prestazione e software per sistemi paralleli su ampia scala. La direzione generale era nel Regno Unito, mentre l'azienda era presente in America, Cina e Italia. Era una societ\u00e0 partecipata al 100% da Alenia Aeronautica e faceva parte del Gruppo Finmeccanica fino al 2009, anno in cui ha terminato le attivit\u00e0.\nSistemi che usavano Quadrics.\nTra i clienti di Quadrics ci sono il Pittsburgh Supercomputing Center, il Lawrence Livermore National Laboratory, il Los Alamos National Laboratory, il Pacific Northwest National Laboratory e il Sandia National Laboratories.\nBMW-Sauber Formula1.\nQuadrics \u00e8 stata scelta per l'interconnessione del supercomputer Albert2 (poi diventato Albert3) usato dalla scuderia tedesca BMW Sauber per la simulazione computerizzata di Computer Fluid Dynamics (CFD) che integrano la ricerca fatta nel tunnel a vento.\nBAE-Systems.\nUn nuovo sistema di computer \u00e8 stato installato dalla Quadrics alla BAE Systems: il sistema viene usato per la simulazione ad alta fedelt\u00e0 degli effetti dei fulmini sui velivoli.\nTera-10.\nQuadrics \u00e8 stata scelta dalla societ\u00e0 francese Bull per l'interconnessione del pi\u00f9 grande supercomputer installato in Europa, Tera-10, cos\u00ec chiamato perch\u00e9 in grado di sostenere 10 Teraflops e un massimo di performance Linpack di 60 Teraflops, ossia 60\u00a0000 miliardi di operazioni al secondo. Il sistema \u00e8 formato da 544 nodi Novascale della Bull, ognuno dei quali possiede 8 processori Intel Montecito per un totale di quasi 9000 processori.\nSharcnet.\nNel 2005 il consorzio universitario canadese Sharcnet, che gi\u00e0 aveva 756 processori collegati dall'interconessione Quadrics, ha scelto HP per l'ampliamento delle loro risorse di calcolo, due dei nuovi quattro sistemi usano Quadrics uno di 300 processori per capacity computing e uno di 1500 processori per capability computing."}
{"id": "297614", "revid": "125832120", "url": "https://it.wikipedia.org/wiki?curid=297614", "title": "Cripple Bastards", "text": "I Cripple Bastards sono un gruppo musicale grindcore italiano, formatosi ad Asti nel 1988. Sulla rivista inglese \"Terrorizer\" con \"Misantropo a senso unico\" compaiono al sesto posto nella top 20 della discografia essenziale del grindcore europeo di tutti i tempi, subito dopo a Napalm Death, Carcass, Extreme Noise Terror e Nasum.\nUna delle caratteristiche distintive della band sono i testi, estremamente duri e polemici, e spesso cantati in italiano. La grande importanza che hanno le liriche per la band \u00e8 comprovata anche dalla presenza nei booklet di commenti che ne spiegano il senso o ne esaltano i significati.\nIl fondatore e leader della band Giulio \"The Bastard\" \u00e8 un grande appassionato del cinema thriller italiano degli anni settanta e ottanta e spesso negli album si trovano intro tratte da film o anche brani interi ispirati ad essi, come ad esempio \"Pete the ripper\", ispirata a \"Lo squartatore di New York\" di Lucio Fulci.\nBiografia.\n1988-1999: Dalla nascita dei CB a \"Your Lies in Check\".\nIl gruppo nasce ad Asti, nel 1988, come duo batteria/voce e chitarra formato da Giulio \"The Bastard\" (allora quattordicenne) e Alberto \"The Crippler\" (diciassettenne) sulle ceneri di precedenti progetti thrash metal e hardcore che non rispecchiavano del tutto i loro gusti. L'intenzione di base dei primi Cripple Bastards era quella di creare un anello di congiunzione tra l'impatto e il nichilismo del primo hardcore punk italiano (Cheetah Chrome Motherfuckers, Negazione, Wretched, Indigesti, Raw Power e altri) e il nuovo estremismo sonoro proposto da band su etichette come Children of Revolution, Selfish Records, Earache Records, Peaceville Records e Manic Ears Records che stavano prendendo piede in quegli anni. Questo crossover di influenze unito in seguito anche al minimalismo noisecore di Seven Minutes Of Nausea, Sore Throat, Anal Cunt, ai testi ermetici e brevissimi scritti da Giulio \"The Bastard\" d\u00e0 vita ad uno stile molto personale su cui i Cripple Bastards iniziano ad evolversi attraverso svariati demo e split album in musicassetta.\nAlla formazione a due, attiva dal 1988 al 1991, si aggiungono gradualmente nuovi elementi (perlopi\u00f9 batteristi e bassisti) tenendo come costante Giulio \"The Bastard\" alla voce e Alberto \"The Crippler\" alla chitarra. A livello discografico, i Cripple Bastards dei primi anni realizzano cinque demotape sull'etichetta di Giulio Baldizzone (E.U. '91 Serbian League) e una serie interminabile di EP, singoli e split su etichette do it yourself sparse per il mondo. In questo modo il nome della band inizia a circolare nel settore creando un background di fan in moltissimi paesi, fino ad arrivare a essere vista come una vera e propria cult band nel genere. Nel 1996 viene pubblicato, dalla E.U. '91 Serbian League, il primo album in studio del gruppo, \"Your Lies in Check\". Nel 1999 con la dipartita di Alberto \"The Crippler\" da ogni attivit\u00e0 musicale, il gruppo arriva alla sua formazione pi\u00f9 stabile e longeva, rimasta inalterata fino al 2014, anno in cui Matteo \"Al\" Mazzotti lascia la band. La formazione vedeva Giulio \"The Bastard\" Baldizzone alla voce, Andrea Schintu \"The Wretched\" al basso, Der Kommissar alla chitarra e Matteo \"Al\" Mazzotti alla batteria.\n2000-2007: Da \"Misantropo a senso unico\" a \"Blackmails and assholism\".\nIl 13 ottobre 2000 esce \"Misantropo a senso unico\", il secondo full-length dei Cripple Bastards. \u00c8 pubblicato in Europa dall'etichetta di Giulio the Bastard, negli Stati Uniti dalla Deaf American Recordings e in Brasile da Peculio Discos. Il disco \u00e8 registrato agli Acqualuce Studios di Alpignano.\nIl terzo album della band, \"Desperately insensitive\", \u00e8 registrato agli studi Nadir di Genova da Tommy Talamanca (chitarrista dei Sadist) e viene pubblicato dalla Necropolis Records negli USA e dalla Century Media Records in Europa. Nell'arco di 3 anni l'album viene ristampato svariate volte sia in CD da Peculio Discos, E.U. '91 Serbian League e Obscene Productions (sia per l'Europa che per l'Asia) che in vinile dalla Deep Six e dalla Massacro Records (per Stati Uniti e Italia), fino a raggiungere le 11.000 copie vendute.\nI Cripple Bastards iniziano ad esibirsi dal vivo a partire dal 1992. Suonano in concerto in giro per il mondo partecipando a festival underground di rilievo come ben 6 edizioni dell'Obscene Extreme in Repubblica Ceca, 2 volte al Maryland Deathfest negli USA, il Fuck the Commerce in Germania, il Brutal Assault in Repubblica Ceca, il Neurotic Death Fest nei Paesi Bassi e altri. Sono protagonisti di tre tour, in Europa nel 1997, 1998 e 2000, nella east coast degli Stati Uniti nel 2002 e nella west coast nel 2003. I CB condividono spesso il palco con nomi storici sia del metal estremo che dell'hardcore, su tutti Napalm Death, Dismember, Suffocation, Brujeria, Pungent Stench, Brutal Truth, Nasum, Rotten Sound, Ratos de Por\u00e3o, Extreme Noise Terror, Doom, Varukers, Chaos UK e moltissimi altri.\nDopo aver realizzato uno split con gli Eyehategod su Southern Lord Records e uno con i Sublime Cadaveric Decomposition su Relapse Records, i CB festeggiano il loro ventennale con l'uscita del doppio DVD antologico \"Blackmails and assholism\" nell'ottobre 2007, pubblicato dalla Obscene Productions, che ripercorre con impronta documentaristica la loro storia anno per anno, alternando interviste a clip e materiale live.\n2008-2014: Da \"Variante alla morte\" a \"Nero in metastasi\".\nNel 2008 i Cripple Bastards firmano per la FETO Records, l'etichetta inglese gestita da Shane Embury dei Napalm Death e Mick Kenney degli Anaal Nathrakh. Danno cos\u00ec alla luce il loro quarto album, \"Variante alla morte\", contenente 24 brani grind interamente cantati in italiano e caratterizzato da una produzione in stile \"Gothenburg sound\" realizzata allo Studio Fredman in Svezia da Fredrik Nordstr\u00f6m gi\u00e0 produttore di At the Gates, Dimmu Borgir, In Flames, Arch Enemy e Hammerfall. L'album \u00e8 stampato anche in vinile da Deep Six Records, per l'edizione americana, e da Power It Up, per l'edizione europea, in doppio LP contenente come tracce extra dei remix curati da Merzbow, Kumo, Wertham e da Lou Chano del TruceKlan con la partecipazione di Noyz Narcos e Duke Montana.\nIl gruppo collabora col TruceKlan anche nel loro album \"Ministero dell'inferno\", del marzo 2008, nella traccia \"Regresso Tumorale\". Nel 2010 la SelfMadeGod Records Polacca pubblica la raccolta \"Age of vandalism\" composta da 4 CD digipack contenente un'antologia completa dei primissimi demotapes registrati dal 1987 al 1993, per un totale di 1036 canzoni, molte delle quali sotto i 10 secondi. In seguito la band pubblica l'album di cover \"Frammenti di vita\" stampato in CD da F.O.A.D. Records / T.V.O.R. e in vinile dalla Deep Six Records, quest'ultimo con l'aggiunta di un EP bonus. Nel marzo del 2010 la band firma per la Relapse Records USA che nel 2012 pubblica il singolo \"Senza impronte\" e successivamente il sesto album intitolato \"Nero in metastasi\" (2014) seguito da tour in Brasile, Giappone, Australia, Messico e Stati Uniti.\nIl 9 novembre 2018 la band rilascia la loro settima opera La Fine Cresce da Dentro."}
{"id": "297615", "revid": "957163", "url": "https://it.wikipedia.org/wiki?curid=297615", "title": "Peter F. Hamilton", "text": "L'autore \u00e8 principalmente noto per \"L'alba della notte\", un ciclo di space opera che descrive una minaccia che si abbatte sull'umanit\u00e0 in un lontano futuro.\nBiografia.\nPeter F. Hamilton nacque a Rutland, in Inghilterra, il 2 marzo 1960. Non ha frequentato l'universit\u00e0. Ha detto in un'intervista: \"Ho studiato scienze a scuola fino all'et\u00e0 di diciott'anni, a sedici anni ho smesso di studiare l'inglese, la letteratura, di scrivere, in quei tempi semplicemente non ero interessato.\"\nDopo aver iniziato a scrivere nel 1987, ha venduto la sua prima short story al \"Fear Magazine\" nel 1988. Il suo primo romanzo, \"Mindstar Rising\", fu pubblicato nel 1993, seguito da \"A Quantum Murder\" e \"The Nano Flower\". In seguito, ha scritto una gigantesca space opera, intitolata \"L'alba della notte\". Ha scritto anche la trilogia \"Void\" e la saga \"Commonwealth\". Nel 2008, viveva ancora a Rutland, vicino a Rutland Water, con sua moglie Kate, sua figlia Sophie, e suo figlio Felix. Dal 2018 al 2020 ha pubblicato una nuova trilogia di libri, chiamata \"Salvation Sequence\", ambientata in un nuovo universo."}
{"id": "297620", "revid": "287204", "url": "https://it.wikipedia.org/wiki?curid=297620", "title": "Grotto", "text": "Il grotto (nel nord Italia si usa il termine crotto) \u00e8 un locale tipico della Svizzera italiana (Cantone Ticino e Grigioni italiano). \u00c8 anche un cognome diffuso in parte del nord Italia.\nOrigine del termine.\nInizialmente concepiti come sorta di cantine per conservare prodotti agricoli locali quali il vino o il formaggio, i grotti ticinesi e grigionitaliani erano spesso ricavati da grotte naturali (da cui il nome). Un grotto, per essere tale, deve potere dimostrare la presenza nel suo interno di una fonte d'aria fresca proveniente dal sottosuolo. \u00c8 l'elemento essenziale, senza la presenza del quale siamo di fronte ad una semplice cantina. In Mesolcina questo spiffero viene chiamato \"fiadir\u00e9\", nella Valchiavenna \"\"sor\u00e8l\". Nel corso del tempo le esigenze si sono modificate - nuovi metodi di conservazione hanno ridotto l'importanza del grotto come magazzino - e i contadini hanno spesso trasformato i grotti in locali per la degustazione dei vini e di altri prodotti di fattura artigianale propria. I grotti sono diventati nel corso del XX secolo veri e propri esercizi pubblici e molti non si distinguono quasi pi\u00f9 dalle trattorie.\nOggigiorno, si comprende sotto il termine di grotto perlopi\u00f9 un piccolo e semplice ristorante in un edificio tradizionale di pietra (con o senza una vera e propria grotta, ma quasi sempre con i caratteristici tavoli di granito), con cucina locale tradizionale e spesso aperto solo durante la bella stagione. Le pietanze pi\u00f9 comuni nei grotti sono la formagella, i formaggini, il salame e altri tipi di affettato serviti con sottaceti, il pesce in carpione e, quando c'\u00e8 cucina calda (ormai nella maggior parte dei grotti), il minestrone e la polenta, perlopi\u00f9 servita con \"strachin\" (formaggio simile al gorgonzola), con funghi, con merluzzo o con pietanze a base di carne. Le bevande tipiche sono il merlot, la grappa e la gassosa.\nSebbene siano diventati uno dei prodotti tipici offerti al turista, non tutti i grotti ticinesi hanno perso il loro carattere genuino, nonostante l'evoluzione da semplici cantine a piccoli ristoranti. Nei pomeriggi e nelle miti sere d'estate i ticinesi si recano spesso e con piacere nei grotti per mangiare o anche semplicemente per bere un bicchiere tra amici.\nUna tradizione paragonabile esiste in Germania. Nei cosiddetti \"Felsenkeller\" i contadini conservavano patate e mele per proteggerle contro il gelo. Poi furono trasformati in luoghi per la produzione e la mescita di birra. Grotti famosi in Germania si trovano a Dresda e Lipsia che, invece, non servono pi\u00f9 come birrerie."}
{"id": "297621", "revid": "92920", "url": "https://it.wikipedia.org/wiki?curid=297621", "title": "International Bank Account Number", "text": "L'IBAN \u00e8 un codice alfanumerico utilizzato nelle transazioni fra conti correnti diversi e che all'interno contiene l'identificazione del paese, della banca e del numero di conto corrente. Pu\u00f2 essere utilizzato per transazioni sia nazionali sia internazionali. In Italia \u00e8 lungo 27 caratteri.\nDescrizione.\nIl codice IBAN \u00e8 definito a livello internazionale e consiste in:\nSpetta alle banche nazionali definire la formulazione del BBAN dello stato di appartenenza con l'obbligo di mantenere una lunghezza fissa per ogni singola nazione (BBAN della stessa nazione devono avere la stessa lunghezza) e di contenere in una ben determinata posizione un codice per identificare la banca.\nL'IBAN fu sviluppato con l'intento di semplificare le transazioni economiche tra persone fisiche o Piccole e medie imprese (PMI) spesso confuse dalla differenze di codici delle varie nazioni europee. Lo standard non \u00e8 ancora ampiamente diffuso (soprattutto al di fuori dell'Europa), quindi \u00e8 ancora caldamente consigliato (e spesso richiesto dalla banca stessa) l'uso del codice BIC (o SWIFT).\nDal 1\u00ba gennaio 2008 l'uso dell'IBAN \u00e8 diventato obbligatorio per i bonifici nazionali Italia (in sostituzione delle coordinate bancarie ABI, CAB e numero di conto) e per quelli diretti nell'area SEPA.\nI bonifici disposti senza indicazione del codice IBAN sono stati accettati fino al 1\u00ba giugno 2008 senza ulteriori costi. I bonifici privi di codice IBAN hanno costi maggiori. Attualmente diverse banche rifiutano bonifici su altre banche prive di IBAN e accettano solo nel caso in cui sia il beneficiario che l'ordinante siano clienti della stessa banca.\nStruttura dell'IBAN.\nItalia.\nPer l'Italia il BBAN \u00e8 stato fissato a 23 caratteri (l'IBAN in 27 caratteri), prevedendo una lettera per il CIN, 5 numeri per l'ABI, 5 numeri per il CAB e 12 caratteri (alfanumerici) per il conto corrente, portando quindi l'IBAN a un totale di 27 caratteri.\nUso nella pubblica amministrazione.\nQualora un particolare codice bancario venga associato anzich\u00e9 a una banca propriamente detta, a un ente della pubblica amministrazione, i codici IBAN possono essere usati per identificare con diversi \"conti virtuali\" una determinata causale di versamento, per esempio un particolare codice tributo, differenziato in vari modi ad esempio territorialmente oppure tipologicamente.\n\u00c8 quanto avviene ad esempio con il servizio di tesoreria reso dalla Ragioneria Generale dello Stato in Italia, il quale avendo assegnato dall'ABI il codice ABI 01000 e il CAB 03245 pu\u00f2 cos\u00ec strutturare centinaia di conti virtuali strutturando il campo \"CC\" del BBAN inserendo al suo interno dei sotto-campi che sono di pertinenza del sistema informativo dell'ente stesso. In questo modo la movimentazione di poste finanziare e versamenti effettuati all'ente di tesoreria avvengono in maniera codificata dall'IBAN stesso."}
{"id": "297622", "revid": "5158", "url": "https://it.wikipedia.org/wiki?curid=297622", "title": "ISO 13616", "text": ""}
{"id": "297623", "revid": "38155683", "url": "https://it.wikipedia.org/wiki?curid=297623", "title": "IBAN", "text": ""}
{"id": "297624", "revid": "5158", "url": "https://it.wikipedia.org/wiki?curid=297624", "title": "Codice IBAN", "text": ""}
{"id": "297636", "revid": "695564", "url": "https://it.wikipedia.org/wiki?curid=297636", "title": "Leprosy", "text": "Leprosy \u00e8 il secondo album, pubblicato il 12 agosto 1988, del gruppo musicale death metal Death.\nDescrizione.\nL'album \u00e8 stato eletto, in un sondaggio della rivista tedesca \"Rock Hard\" del 2012, l'album death metal pi\u00f9 importante di tutti i tempi.\nBench\u00e9 all'interno del disco figuri come bassista Terry Butler, le linee di basso vennero eseguite dallo stesso Chuck Schuldiner. Butler entr\u00f2 nella band solo a registrazioni concluse e vi rimase fino al disco successivo, \"Spiritual Healing\", insieme al batterista Bill Andrews. Dopodich\u00e9 si riunirono con Rick Rozz (che aveva lasciato i Death dopo il tour di supporto a \"Leprosy\") e Kam Lee per registrare il primo album dei Massacre.\n\u00c8 l'unico album a contenere un brano dei Death la cui musica non \u00e8 stata composta da Chuck Schuldiner: \"Primitive Ways\" \u00e8 infatti stata composta interamente dal chitarrista Rick Rozz, mentre il testo \u00e8 stato scritto come solito da Schuldiner.\nNel 2014 la Relapse Records ha pubblicato un'edizione rimasterizzata dell'album, con l'aggiunta di due dischi bonus contenenti registrazioni di prova del gruppo e il loro concerto del 1987 a Rochester."}
{"id": "297637", "revid": "1318658", "url": "https://it.wikipedia.org/wiki?curid=297637", "title": "Porto (disambigua)", "text": ""}
{"id": "297639", "revid": "122433948", "url": "https://it.wikipedia.org/wiki?curid=297639", "title": "Spiritual Healing", "text": "Spiritual Healing \u00e8 il terzo album in studio del gruppo musicale Death, pubblicato il 16 febbraio 1990.\nDescrizione.\nSi tratta del primo album ove Chuck Schuldiner si discosta dai temi di gore e horror dei precedenti lavori e si focalizza maggiormente su argomenti che affliggono la societ\u00e0 contemporanea, come aborto, genetica e telepredicazione. Anche le sonorit\u00e0 risultano pi\u00f9 melodiche e tecniche, anche grazie al caratteristico stile del chitarrista James Murphy.\nPrima della partenza per un tour in Europa Chuck Schuldiner decise di annullare le date per problemi personali, ma, clamorosamente, il bassista Terry Butler e il batterista Bill Andrews si organizzarono con Louie Carrisalez alla voce per avviare il tour senza Schuldiner. Dopo una breve battaglia legale vinta da Schuldiner, questi estromesse entrambi dalla formazione, dovendo trovare dei nuovi musicisti dei Death per il successivo album \"Human\", poi pubblicato a un anno di distanza dall'uscita di \"Spiritual Healing\".\nL'album \u00e8 stato ripubblicato in una nuova versione rimasterizzata nel novembre 2012 dalla Relapse Records, con l'aggiunta di due dischi bonus contenenti, rispettivamente, il concerto del gruppo del marzo 1990 a New Rochelle e diverse tracce strumentali e registrazioni inedite."}
{"id": "297640", "revid": "33751", "url": "https://it.wikipedia.org/wiki?curid=297640", "title": "Ligue 1 (Algeria)", "text": "La Ligue 1 (, \"primo campionato calcistico algerino\"), gi\u00e0 conosciuta come Championnat National 1, \u00e8 la massima divisione del campionato algerino di calcio. Istituita nel 1962, fino al 2010 era nota con la denominazione precedente. \u00c8, insieme alla Ligue 2, una delle due divisioni calcistiche professionistiche dell'Algeria, stato in cui il professionismo vige dal 2010. \u00c8 costituita da 16 squadre.\nInsieme alla Ligue 2, \u00e8 controllata dalla Ligue de Football Professionnel (LFP). \nLa squadra pi\u00f9 titolata \u00e8 il , vincitrice di 14 campionati.\nStoria.\nI campionati algerini su base regionale si disputarono sino agli anni '50 del XX secolo, con campionati locali ad Algeri, Costantina e Orano, che poi confluivano in play-off nazionali, il primo dei quali si tenne nel 1904, per decretare la squadra campione nazionale. Dal 1920 al 1956 la squadra laureatasi campione d'Algeria disputava il campionato dell'Africa settentrionale insieme alle squadre campioni del Marocco e della Tunisia. Dal 1957 al 1962 tale campionato dell'Africa del nord non vide la partecipazione dei club marocchini e tunisini (avendo Marocco e Tunisia ottenuto l'indipendenza) e fu organizzato come \"campionato algerino\". \nNel 1962, con l'indipendenza dell'Algeria dalla Francia, anche il calcio locale si affranc\u00f2 dal giogo francese e fu istituito il primo campionato nazionale algerino. Nel 1963-1964 fu creata la \"Division Honneur \" (divisione d'onore), che, a differenza della stagion e precedente, prevedeva un solo gruppo di squadre per ogni regione.\nDopo due stagioni in cui si giocarono tornei regionali e un torneo finale su base nazionale, la federcalcio algerina opt\u00f2 per una nuova riforma del campionato, che nel 1964-1965 si trasform\u00f2 in un girone unico in cui si sfidavano le sedici migliori squadre del paese, selezionate raggruppando le cinque migliori squadre del campionato di Algeri, le sei migliori di Costantina e le cinque migliori di Orano. \nDal 1965 al 1970 il torneo fu dominato dal CR Belcourt, poi divenuto , che vinse quattro titoli ed ebbe le principali rivali nell' e nell', giunto al successo per la prima volta nel 1970-1971, dopo aver perso per un soffio il titolo del 1968-1969 e specialmente quello del 1967-1968. \nNegi anni '70 campionato conobbe l'ascesa dell', che pure aveva subito la retrocessione nel 1964-1965. Dopo tre anni, la squadra riguadagn\u00f2 la massima serie e in otto anni, fino al 1979, vinse cinque titoli nazionali, di cui due consecutivi, suggellando la memorabile annata 1975-1976 con il \"treble\" costituito dalle vittorie del campionato, della Coppa d'Algeria e della Coppa dei Campioni d'Africa. L'altra squadra egemone in questo decennio fu la , vincitrice di quattro titoli dal 1972 al 1980. Fu, questa, la decade in cui il campionato algerino si arricch\u00ec di allenatori stranieri, per lo pi\u00f9 francesi.\nGli anni '70 furono anche il decennio in cui il Ministero della giovent\u00f9 e dello sport attu\u00f2 una riforma al fine di conferire stabilit\u00e0 finanziaria ai club e di svilupparli in senso professionistico, rendendoli autonomi e dotati di un proprio centro di allenamento. Importante fu in quest'ottica il ruolo svolto dagli sponsor, che spesso diedero il nome ai club che sostenevano (ad esempio la JS Kabylie fu ridenominata \"Jamiat Sari Kawkabi\" dal 1974 al 1977 e \"Jeunesse \u00e9lectrique de Tizi-Ouzou\" dal 1977 al 1989).\nGli anni '80, decennio proficuo per il calcio algerino, che ottenne risultati importanti anche a livello di nazionale e con i club impegnati nelle coppe internazionali, videro la prosecuzione del dominio della JS Kabylie (JSK), ora Jeunesse \u00c9lectronique de Tizi-Ouzou (JET). Sotto la guida dell'allenatore polacco Stefan Zywotko e di Mahieddine Khalef, si aggiudic\u00f2 sei titoli dal 1980 al 1989, oltre a due secondi posti, un terzo posto (nove podi in dieci anni), tre Coppe d'Algeria (due i \"double\" campionato-coppa) e due Coppe dei Campioni d'Africa. La squadra fu soprannominata \"Jumbo Jet\" per sottolinearne la grandezza. L'unica vera rivale del JET fu l'MP Oran, nuovo nome dell'MC Oran, giunto al successo nel 1987-1988 e piazzatosi secondo per tre volte nel decennio. Degne di nota sono anche l'affermazione del GC Mascara, che nel 1983-1984 vinse il titolo, e quella dell', all'epoca RS Kouba, che vinse il primo titolo della sua storia nel 1980-1981, dopo i secondi posti del 1966-1967 e del 197-1975. L'altro titolo del decennio, quello del 1986-1987, fu vinto dall'ES S\u00e9tif, all'epoca EP Setif. \nGli anni '90, inaugurati con la vittoria della nazionale algerina nell'edizione casalinga della Coppa d'Africa, non videro una dominatrice e furono caratterizzati da molte \"prime volte\" per varie compagini. Due furono le vittorie dell'MC Oran, per altro consecutive (quarto club algerino a riuscire nell'impresa), e due quelle della JS Kabylie (che nel 1994-1995 si aggiudic\u00f2 anche la Coppa d'Algeria e la Coppa delle Coppe d'Africa), mentre ci fu un successo a testa per MO Constantine (prima volta), CS Constantine (prima volta), US Chaouia (al suo primo successo, secondo club rappresentante l'etnia berbera dopo la JS Kabylie a vincere il titolo), USM Alger (che attendeva il titolo dal 1962-1963), USM El Harrach, MC Alger. In questo decennio l'MC Oran ottenne anche tre secondi posti consecutivi, dal 1995 al 1997, e a livello internazionale si impose per una volta nella coppa nazionale, per due volte di fila nella Coppa dei Campioni araba e una volta nella Supercoppa araba.&lt;br&gt;In questo decennio molti dei club riadottarono il proprio nome originario, abbandonando quelli dettati da ragioni di sponsorizzazione. Nel 1997-1998 il campionato fu inoltre riorganizzato in due gruppi da otto squadre ciascuno e nel 1998-1999 in due raggruppamenti da quattordici squadre. Questa formula prevedeva dunque la disputa di play-off.\nIl primo decennio degli anni 2000 fu segnato dall'alternanza, che port\u00f2 al successo CR Belouizdad (due titoli), USM Alger (tre titoli), JS Kabylie (due titoli) e ES S\u00e9tif (due titoli). L'ES S\u00e9tif fu la squadra egemone nel decennio dal 2010 al 2020, con quattro titoli, mentre tre furono i successi dell'USM Alger. Il terzo decennio del secondo millennio si apr\u00ec con due vittorie consecutive del CR Belouizdad.\nSquadre.\nStagione 2021-2022.\nAlbo d'oro.\nDopo l'indipendenza.\nLista delle squadre vincitrici del campionato algerino in seguito all'indipendenza."}
{"id": "297644", "revid": "228587", "url": "https://it.wikipedia.org/wiki?curid=297644", "title": "ISO 9362", "text": "L'ISO 9362, meglio noto come codice SWIFT o codice BIC, \u00e8 lo standard che definisce i \"bank identifier codes\" (codici d'identificazione bancaria) approvato dall'Organizzazione internazionale per la normazione (ISO).\nL'assegnazione dei codici BIC viene gestita dalla \"Society for Worldwide Interbank Financial Telecommunication\" (societ\u00e0 per le telecomunicazioni finanziarie interbancarie mondiali), per questo il codice viene spesso chiamato SWIFT.\nCaratteristiche.\nQuesti codici vengono utilizzati per i trasferimenti di denaro tra banche, specialmente nelle transazioni internazionali, per le quali \u00e8 spesso ancora necessario nonostante l'entrata in vigore dell'IBAN. Il codice SWIFT pu\u00f2 essere lungo 8 o 11 caratteri:\nNel caso in cui il codice sia composto da 8 caratteri o gli ultimi tre siano tre lettere X si pu\u00f2 assumere che il codice sia riferito alla sede centrale della banca. L'uso del codice a 11 cifre invece fa s\u00ec che l'ordine di pagamento sia diretto ad una specifica filiale.\nCodici non connessi alla rete SWIFT.\nAnche se i codici BIC vengono definiti codici SWIFT perch\u00e9 assegnati dalla societ\u00e0 SWIFT, in ambito finanziario questo non \u00e8 del tutto esatto. Esistono codici BIC che non sono considerati codici SWIFT (Non-SWIFT BIC) perch\u00e9 non sono connessi direttamente alla rete SWIFT per i pagamenti esteri. Vengono utilizzati per transazioni manuali e potrebbero essere rifiutati da alcuni sistemi. Pertanto, per ricevere bonifici dall'estero, \u00e8 consigliabile rivolgersi alla propria banca affinch\u00e9 fornisca uno SWIFT BIC connesso alla rete (ad esempio, per UniCredit \u00e8 UNCRITMM, per Deutsche Bank Italia \u00e8 DEUTITMM, per Intesa Sanpaolo \u00e8 BCITITMM). Si riconoscono dall'ottavo carattere: se \u00e8 un \"1\" \u00e8 un BIC non-SWIFT."}
{"id": "297645", "revid": "404338", "url": "https://it.wikipedia.org/wiki?curid=297645", "title": "SWIFT", "text": ""}
{"id": "297646", "revid": "5158", "url": "https://it.wikipedia.org/wiki?curid=297646", "title": "Codice SWIFT", "text": ""}
{"id": "297647", "revid": "695564", "url": "https://it.wikipedia.org/wiki?curid=297647", "title": "Scream Bloody Gore", "text": "Scream Bloody Gore \u00e8 l'album di debutto del gruppo musicale statunitense Death, pubblicato nel 1987 dalla Combat Records.\nDescrizione.\nSebbene non vanti una produzione ed una esecuzione tecnica eccellenti, \u00e8 considerato da molti una pietra miliare nella storia dell'heavy metal, avendo posto le basi per la nascita del death metal. Il disco infatti, da un lato ancora molto vicino alla tradizione thrash dell'epoca, presenta numerosi elementi innovativi che diverranno marchi di fabbrica dell'allora nascente genere: i testi sono incentrati su atmosfere horror cruente e sanguinose, la violenza musicale viene esasperata con cambiamenti improvvisi di tempo e riff caotici e velocissimi, le urla disperate del cantato di Schuldiner, per la prima volta sistematicamente in growl, contribuiscono a creare sonorit\u00e0 selvagge e aggressive.\nL'album \u00e8 stato rimasterizzato tre volte: nel 1999, nel 2008 e nel 2016. Mentre le prime due riedizioni contengono rispettivamente due e una traccia dal vivo bonus, la terza riedizione pubblicata dalla Relapse Records comprende anche due dischi bonus contenenti numerose registrazioni provenienti da sessioni di prova del gruppo risalenti alla primavera/estate 1986."}
{"id": "297648", "revid": "73843", "url": "https://it.wikipedia.org/wiki?curid=297648", "title": "Bic (disambigua)", "text": ""}
{"id": "297650", "revid": "17351", "url": "https://it.wikipedia.org/wiki?curid=297650", "title": "B-25 Mitchell", "text": ""}
{"id": "297651", "revid": "5158", "url": "https://it.wikipedia.org/wiki?curid=297651", "title": "Codice BIC", "text": ""}
{"id": "297652", "revid": "17351", "url": "https://it.wikipedia.org/wiki?curid=297652", "title": "B-25", "text": ""}
{"id": "297653", "revid": "17351", "url": "https://it.wikipedia.org/wiki?curid=297653", "title": "North American B-25", "text": ""}
{"id": "297657", "revid": "695564", "url": "https://it.wikipedia.org/wiki?curid=297657", "title": "Human (Death)", "text": "Human \u00e8 il quarto album in studio del gruppo musicale statunitense Death, pubblicato il 22 ottobre 1991.\nSi tratta dell'album di maggior successo del gruppo, con oltre 94.000 copie vendute nei soli Stati Uniti d'America. Unico album dei Death presente nella classifica, occupa la 70\u00aa posizione della lista dei 100 migliori album metal di tutti i tempi secondo \"Rolling Stone\".\nDescrizione.\nHuman fu il disco dei Death che cambi\u00f2 l'atteggiamento stilistico del gruppo. Il sound di questo disco, infatti, risulta molto pi\u00f9 tecnico rispetto ai tre dischi precedenti, caratterizzati invece da un approccio pi\u00f9 brutale, e presenta influenze progressive e jazz, gi\u00e0 anticipate, in parte, dal precedente \"Spiritual Healing\". Ci\u00f2 \u00e8 dovuto anche ai numerosi assoli di basso di Steve DiGiorgio, presenti in pi\u00f9 tracce in tutto il disco, musicista con il quale il frontman Chuck Schuldiner instaurer\u00e0 un duraturo rapporto lavorativo e di amicizia, anche al di fuori del progetto Death.\nI testi sono maggiormente introspettivi, l'opposto di quelli violenti dei primi album. Questo stile si evolver\u00e0 in tutti i successivi dischi del gruppo.\nDella traccia \"Lack of Comprehension\" fu anche girato un video musicale. Nei crediti di \"Human\" c'\u00e8 una dedica a Roger Patterson, eclettico bassista degli Atheist morto in un incidente stradale.\nNella copertina dell'album il logo della band presenta dei cambiamenti: rispetto ai tre predecessori, perde le gocce di sangue che colano verso il basso e la ragnatela con il ragno sulla \"D\".\nNel 2011 \"Human\" \u00e8 stato ripubblicato in una nuova versione remissata e rimasterizzata dalla Relapse Records, con l'aggiunta di due dischi bonus contenenti numerose demo tratte dal periodo di registrazione dell'album.\nTracce.\nTesti e musiche di Chuck Schuldiner, eccetto dove indicato."}
{"id": "297659", "revid": "695564", "url": "https://it.wikipedia.org/wiki?curid=297659", "title": "Individual Thought Patterns", "text": "Individual Thought Patterns \u00e8 il quinto album in studio del gruppo musicale Death, pubblicato il 22 giugno 1993. \nDescrizione.\nA livello stilistico, il disco continua ed espande il lato tecnico e progressivo che cominci\u00f2 con \"Human\", ed \u00e8 stato accolto positivamente dalla critica internazionale.\nAll'interno del disco sono accreditati due chitarristi. Quello nel booklet \u00e8 Ralph Santolla, che suon\u00f2 nel tour dell'album, mentre quello presente nell'immagine inserita nella custodia del disco \u00e8 Andy LaRocque, che registr\u00f2 i brani in studio.\nSecondo Steve DiGiorgio, Andy LaRocque si sarebbe presentato alle registrazioni poco preparato facendo infuriare il produttore Scott Burns, che aveva poco gradito la scelta del chitarrista dei King Diamond di presentarsi in sala registrazione con l'intenzione di improvvisare le parti di chitarra. Ma Andy LaRocque stupir\u00e0 tutti riuscendo a suonare e risuonare la stessa parte improvvisata.\nGene Hoglan dichiarer\u00e0 in seguito che, dopo aver registrato le parti di batteria, ricevette un gesto di approvazione da parte di Schuldiner, che fece il segno delle corna.\nNel 2011 l'album \u00e8 stato ripubblicato, in una versione remissata e rimasterizzata, dalla Relapse Records. La riedizione comprende due dischi bonus, contenenti rispettivamente la registrazione del concerto della band in Germania nell'aprile 1993 e diverse tracce demo dell'album."}
{"id": "297663", "revid": "5158", "url": "https://it.wikipedia.org/wiki?curid=297663", "title": "USAAC", "text": ""}
{"id": "297664", "revid": "695564", "url": "https://it.wikipedia.org/wiki?curid=297664", "title": "Symbolic (Death)", "text": "Symbolic \u00e8 il sesto album in studio del gruppo musicale Death, pubblicato il 21 marzo 1995 dalla Roadrunner Records.\nDescrizione.\nSi tratta del primo e unico album dei Death pubblicato con la Roadrunner Records. Come i suoi due pi\u00f9 diretti predecessori, il disco \u00e8 tecnicamente molto avanzato e contiene forti tinte progressive, e anche la lunghezza media delle canzoni ne risente.\nNella copertina dell'album il logo ufficiale del gruppo subisce un'ulteriore modifica rispetto al passato: la croce riversa che appariva come \"T\" nei primi cinque album si trasforma in una croce celtica.\nViene pubblicata, il 4 gennaio 2008, una versione rimasterizzata con delle tracce aggiuntive costituite da 5 demo: le prime quattro sono state incise nel marzo 1994, mentre l'ultima nel gennaio 1994.\nTracce.\nTesti e musiche di Chuck Schuldiner, eccetto dove indicato."}
{"id": "297665", "revid": "30794", "url": "https://it.wikipedia.org/wiki?curid=297665", "title": "Inconscio collettivo", "text": "Nelle scienze umane e sociali l'inconscio collettivo \u00e8 un concetto della psicologia analitica coniato da Carl Gustav Jung, il quale lo contrapponeva all'inconscio personale freudiano, ritenendolo condiviso da tutti gli uomini e derivante dai loro comuni antenati attraverso i cosiddetti archetipi.\nDefinizione.\nL'inconscio collettivo, secondo Jung, rappresenta un contenitore psichico universale, vale a dire quella parte dell'inconscio umano che \u00e8 comune a quello di tutti gli altri esseri umani. Esso contiene gli archetipi, cio\u00e8 le forme o i simboli che si manifestano in tutti i popoli di tutte le culture. Gli archetipi esisterebbero prima dell'esperienza e in questo senso sarebbero innati ed istintivi. I critici hanno per\u00f2 affermato che questa \u00e8 una visione etnocentrica, che universalizza gli archetipi culturali europei in archetipi di tutta l'umanit\u00e0.\nIn altri termini si potrebbe dire che l'inconscio collettivo \u00e8 la struttura della psiche dell'intera umanit\u00e0, sviluppatasi nel tempo, e suddivisibile in inferiore, medio e superiore. L'inferiore \u00e8 legato alle radici arcaiche, al passato dell'umanit\u00e0; il medio \u00e8 costituito dai valori socio-culturali di questo attuale momento; il superiore \u00e8 invece relativo ai valori, alle potenzialit\u00e0, alle mete future dell'umanit\u00e0.\nPropugnatori del modello junghiano, caratterizzati da un minor misticismo, sostengono che l\"'inconscio collettivo\" pu\u00f2 essere adeguatamente immaginato come emergente in ciascun individuo dall'istinto condiviso, dall'esperienza comune e dalla cultura condivisa. Il processo di naturale generalizzazione nella mente umana unisce questi tratti ed esperienze comuni in un substrato dell'inconscio pressoch\u00e9 identico.\nAd esempio, ci si potrebbe aspettare che l'archetipo della \"grande madre\" sia il medesimo con poche variazioni in tutte le persone, poich\u00e9 tutti i bambini condividono l'aspettativa interiore per un individuo che si prenda premurosamente cura di loro (istinto umano); ogni bambino sopravvive perch\u00e9 ha avuto una madre o un suo surrogato; e pressoch\u00e9 ogni bambino \u00e8 condizionato dell'idea fornitagli dalla societ\u00e0 di quello che una madre dovrebbe essere (cultura condivisa). L'insieme di tutti questi effetti potrebbe essere la fonte della figura condivisa, o archetipo, che sembra essere la stessa nei sogni di molte persone.\nChe la connessione dell'individuo all'inconscio collettivo sorga per ragioni materiali oppure spirituali, il termine \"inconscio collettivo\" fu introdotto da Jung per denominare un modello esplicativo con cui fosse possibile descrivere un'importante caratteristica comune osservata nei sogni di differenti individui.\nL'inconscio collettivo nelle opere di Jung.\nNei suoi primi scritti, Jung denomin\u00f2 questo aspetto della psiche \"inconscio collettivo\", termine che in seguito mut\u00f2 in quello di \"psiche oggettiva\".\nTale psiche pu\u00f2 essere considerata oggettiva per due ragioni:\nNel capitolo \"Definizioni\" del lavoro iniziale \"Tipi psicologici\", alla voce \u00abcollettivo\u00bb Jung cita l'espressione \"representations collectives\", termine coniato da Levy-Bruhl nel suo libro del 1910 \"Come pensano i nativi\". Jung indica che proprio questo concetto egli intende quando parla di inconscio collettivo. Resta da chiedersi se sia stato Jung il primo a formulare tale concetto o l'abbia tratto dall'antropologia culturale, rielabolandone il significato con i propri contenuti."}
{"id": "297668", "revid": "1869172", "url": "https://it.wikipedia.org/wiki?curid=297668", "title": "Yngwie Malmsteen", "text": "Biografia.\nCresce in un piccolo sobborgo di Stoccolma, e l'interesse per la musica inizia a 7 anni, quando rimane colpito dalle celebrazioni per il funerale di Jimi Hendrix trasmesso alla televisione. Figlio di musicisti, in quello stesso periodo si appassiona alla musica classica. L'esecuzione televisiva dei \"24 Capricci\" di Niccol\u00f2 Paganini per mano del violinista lettone Gidon Kremer lo convince definitivamente ad intraprendere la strada del virtuosismo. Nel 1983 un suo demo arriva al talent scout americano Mike Varney, titolare della Shrapnel Records, il quale rimane molto colpito dal modo innovativo di suonare dello svedese e lo invita a cercare fortuna nel Nuovo Continente, quindi Yngwie parte per gli Stati Uniti con 2 chitarre e un paio di jeans.\nCarriera.\nNel 1983 collabora grazie a Varney con Ron Keel al progetto Steeler, che lo lancer\u00e0 prima verso gli Alcatrazz (con i quali registrer\u00e0 un album in studio e uno dal vivo), poi verso la fondazione del suo personale progetto/gruppo: i \"Rising Force\", che porta all'omonimo primo album del 1984. In questo album l'autore include alcuni fra i suoi pezzi pi\u00f9 noti (\"Black Star\" e \"Far Beyond the Sun\"), che da qui in avanti entrano a far parte della scaletta di ogni sua esibizione dal vivo.\nDa qui nasce una carriera caratterizzata da numerosi successi, ma anche da gravi incidenti (entra ed esce da un coma dopo un incidente automobilistico avvenuto mentre era alla guida della sua Jaguar XKE: il risultato della convalescenza e della lunga riabilitazione \u00e8 \"Odyssey\", album che gli restituisce una certa notoriet\u00e0 negli U.S.A.; si frattura ben due volte la mano) che fortunatamente non interrompono mai la sua carriera.\nIn seguito, nel 1988, la nota marca di strumenti musicali Fender produrr\u00e0 e commercializzer\u00e0 la chitarra elettrica \"Stratocaster Malmsteen\", modello che tra le peculiarit\u00e0 offre un manico con tutti i tasti scavati \"(scalloped)\", come voluto dall'artista. Malmsteen \u00e8 il primo artista insieme ad Eric Clapton e Richie Sambora ad avere uno strumento signature per la Fender. Malmsteen ha contribuito ad elevare lo studio della chitarra rock portandola a livelli tecnici e complessit\u00e0 espressive ancora inesplorate negli anni ottanta.\nFigura da oltre vent'anni nelle classifiche annuali dei migliori chitarristi al mondo.\nNel luglio 2001 si \u00e8 esibito con la New Japan Philharmonic Orchestra in un concerto da cui \u00e8 stato tratto il DVD \"Yngwie Malmsteen With The New Japan Philharmonic - Concerto Suite For Electric Guitar And Orchestra In E Flat minor\". Nel 2003 ha partecipato al progetto musicale G3 insieme a Steve Vai e a Joe Satriani. Nel 2005 e nel 2008 si \u00e8 esibito con la sua band al Festival italiano Gods of Metal, svoltosi in entrambe le occasioni a Bologna. Sempre qui torna nel maggio 2010 per Ultimate World Guitar Exhibition, esibendosi a fianco di altri grandi chitarristi e al cantante/bassista Glenn Hughes.\nAspetti tecnici.\nYngwie J. Malmsteen suona principalmente i suoi licks ispirandosi ai grandi compositori di musica classica, uno su tutti Johann Sebastian Bach, e a chitarristi rock come Ritchie Blackmore, Uli Jon Roth e Jimi Hendrix.\nIl suo stile \u00e8 caratterizzato dall'estrema precisione nell'uso della pennata continua e della pennata alternata. Fa inoltre largo uso delle tecniche Tremolo e Sweep Picking.\nNumerosi sono i chitarristi che a lui si sono ispirati, tra i quali si ricordano Michael Angelo Batio, Joe Stump, Michael Romeo dei Symphony X e Timo Tolkki degli Stratovarius, nonch\u00e9 Roland Grapow (ex Helloween).\nStrumentazione.\nYngwie Malmsteen possiede moltissime chitarre, di cui la maggior parte \u00e8 stata da lui modificata creando degli \"scavi\" ad ogni tasto del manico (tastiera scalloped). Il manico \"scalloped\" \u00e8 uno dei suoi simboli distintivi. L'ispirazione a questa modifica (gi\u00e0 utilizzata da Blackmore), a detta di Yngwie, gli \u00e8 venuta quando vide un liuto del XVI secolo avente tale particolare tastiera.\nMalmsteen \u00e8 noto anche per essere stato uno dei primi endorser della Fender ad avere una linea di chitarre \"signature\" a suo nome.\nNel dicembre 2008 \u00e8 stata resa disponibile dal Fender custom shop la chitarra signature Play loud (detta anche \"The Duck\"), una replica pressoch\u00e9 identica della Stratocaster preferita da Malmsteen tra quelle della sua collezione: essa ha in dotazione il manico con la tastiera scalloped, pick-ups DiMarzio HS-3 e tutte le caratteristiche \"relic\" (come scalfitture, tratti di vernice consumata ed altri segni dovuti all'usura) fornite di proposito per replicare le condizioni attuali dello strumento autentico.\nNel 2010 \u00e8 diventato endorser della Seymour Duncan, lanciando il modello di single coil a doppia bobina YJM-FURY e decretando il cambiamento dei pick-ups utilizzati (e pubblicizzati) in passato, ovvero i DiMarzio HS-3 e YJM.\nRiguardo agli amplificatori da lui utilizzati, prima di lanciare la testata Marshall YJM signature, era propenso ad utilizzare testate Marshall (di cui i modelli: JMP master volume MkII lead 100\u00a0W e 50\u00a0W, 1959 SLP e 1987x) e cabinet 4x12 equipaggiati con coni Celestion G-12 greenbacks (25\u00a0W o 30\u00a0W) e talvolta cabinet Marshall 1960 equipaggiati con coni Celestion Vintage 30.\nIn passato pubblicizz\u00f2 le testate Rhino YJM Blackstar da 50, 100 e 150\u00a0W.\nLa marca di pedali DOD lanci\u00f2 tempo fa il YJM 308, una replica dell'overdrive/preamp DOD 250 (modello grigio) utilizzato da Malmsteen per gran parte della sua carriera, modificato a sua richiesta per essere pi\u00f9 squillante. Dal 2015 la Fender produce un overdrive sempre a suo nome che presumibilmente ricalca quanto gi\u00e0 proposto dalla DOD.\nVita privata.\nHa avuto tre mogli: Erika Norberg, Amber Dawn Landin e l'ultima April Malmsteen che \u00e8 madre di Antonio, unico figlio maschio e cos\u00ec chiamato in onore del compositore italiano Antonio Vivaldi. Alla terza moglie ha dedicato molti brani tra cui \"Prelude to April\" (che fa parte del Concerto Suite) e \"Like an Angel - For April\" (contenuta nell'album \"Facing the Animal\"). \u00c8 collezionista di chitarre Fender, di automobili Ferrari e orologi da polso di lusso; ad esse ha dedicato i pezzi \"Cavallino Rampante\", \"Amadeus Quattro Valvole\" e \"Red Devil\"."}
{"id": "297669", "revid": "2108263", "url": "https://it.wikipedia.org/wiki?curid=297669", "title": "\u1e24asan-i \u1e62abb\u0101\u1e25", "text": "Biografia.\nHasan (o al-Hasan ibn al-\u1e62abb\u0101\u1e25) nacque a Qom, in Persia, da una famiglia sciita, ma crebbe a Rayy (Rei). A 17 anni incontr\u00f2 per la prima volta un missionario ( \"d\u0101\u02bf\u012b\" ) ismailita che, malgrado tutti i suoi sforzi, non riusc\u00ec a convertirlo all'Ismailismo. Pi\u00f9 tardi si ammal\u00f2 gravemente e, sconvolto all'idea di morire senza conoscere la Verit\u00e0, prese contatto con un altro ismailita e fin\u00ec per convertirsi a 35 anni, verso il 1071.\nFu presto notato da un dignitario ismailita di passaggio a Rayy, che lo invi\u00f2 qualche anno dopo al Cairo, in Egitto. Probabilmente a seguito di problemi politici, dovette tornare in Persia nel 1080 dove pass\u00f2 diversi anni molto attivi e percorrendo il paese per diffondere la propria fede, avendo ai propri ordini un gruppo di uomini che divenne sempre pi\u00f9 numeroso. Cominci\u00f2 allora ad essere considerato pericoloso dalle autorit\u00e0 sunnite e fu ricercato attivamente dal vizir selgiuchide di Maliksh\u0101h, Ni\u1e93\u0101m al-Mulk.\nNel 1090, quando aveva ormai pi\u00f9 di 50 anni, fece il suo primo colpo da maestro: la presa incruenta della fortezza di Alam\u016bt, nel nord della Persia, fra Teheran e il mar Caspio. A partire da qui, estese il dominio degli ismailiti nella regione e la loro influenza nel resto della Persia e in Siria. Nel 1094, in seguito a un conflitto di successione per la scelta del futuro Im\u0101m sciita, la dottrina ismailita si divise in due tronconi: uno in Egitto (\"musta\u02bfl\u012b\") e l'altro in Persia (\"niz\u0101r\u012b\"). Da allora in poi gli ismailiti persiani (nizariti), guidati da \u1e24asan ibn al-\u1e62abb\u0101\u1e25, fecero conto sulle loro sole forze. Va notato che \u1e24asan non rivendic\u00f2 mai per s\u00e9 stesso il titolo di Im\u0101m.\nSotto il suo regno si svilupparono gli assassinii politici, e la prima vittima importante fu il vizir Niz\u0101m al-Mulk. Gli esecutori erano un gruppo di iniziati che si vuole agissero sotto l'effetto di droghe, anche se gli studi pi\u00f9 recenti sono tutt'altro che certi che il nome della setta - \"al-Ha\u0161\u012b\u0161iyy\u016bn\" - derivi in effetti dall'uso dell'hashish.\nMarco Polo descrisse la sua fortezza come un vero paradiso, ricco di un magnifico giardino, di belle fanciulle, di quattro fontane da cui si dice sgorgassero vino, latte, miele e acqua, a somiglianza dei fiumi del Paradiso islamico ed \u00e8 al viaggiatore veneziano che si deve la notizia secondo la quale \u1e24asan avrebbe condizionato i suoi seguaci facendo consumare loro vari tipi di droghe. Va per\u00f2 detto che Marco Polo non pu\u00f2 essere stato testimone di nessuno di tali fatti dal momento che \u1e24asan prese possesso della fortezza nel 1090, a 56 anni di et\u00e0, mentre Marco Polo nacque nel 1254 e la fortezza stessa risulta quasi totalmente distrutta da parte di Hulagu Khan solo due anni dopo, ovvero nel 1256. In caso Marco Polo abbia visto una fortezza, si sar\u00e0 trattato di un'altra.\n\u1e24asan era un uomo austero, che faceva applicare la legge islamica senza tentennamenti. Fece giustiziare due dei suoi figli, uno per aver bevuto vino e l'altro per un'accusa di assassinio. Si racconta che lasciasse molto raramente la propria casa e che abbia scritto molto, ma quasi tutte le sue opere andarono perdute con la distruzione di Alam\u016bt da parte dei Mongoli nel 1256. Mor\u00ec ad Alam\u016bt, di malattia, a novant'anni, nel 1124."}
{"id": "297671", "revid": "1318658", "url": "https://it.wikipedia.org/wiki?curid=297671", "title": "The Sound of Perseverance", "text": "The Sound of Perseverance \u00e8 il settimo e ultimo album in studio del gruppo musicale statunitense Death, pubblicato il 15 settembre 1998 dalla Nuclear Blast.\nDescrizione.\n\u00c8 l'unico album inedito pubblicato dai Death dopo la firma per la Nuclear Blast.\nQuesto disco in particolare sviluppa uno stile maggiormente influenzato da generi esterni al death metal. Le influenze heavy e progressive, infatti, diventano incredibilmente marcate e molto maggiori rispetto a quelle degli altri dischi, tanto che \u00e8 difficile etichettare l'album all'interno di una singola categoria o di un singolo genere musicale. Il logo definitivo dei Death, rispetto a quello gi\u00e0 modificato nel corso degli ultimi album e presente in \"Symbolic\", vede il taglio della \"A\" leggermente modificato e la scomparsa dello spettro al di sopra della \"H\", lasciando come unico simbolo rimasto dei tanti originariamente presenti nel primo logo del gruppo la croce celtica rappresentante la \"T\".\nNel 2005 la Nuclear Blast pubblicato una versione deluxe dell'album comprendente anche il DVD \"Live in Cottbus '98\".\nNel 2011 \u00e8 il primo album ad essere rimasterizzato dalla Relapse Records, dopo che questa acquisisce i diritti di pubblicazione della musica dei Death. L'etichetta proceder\u00e0 negli anni seguenti a rimasterizzare e ripubblicare l'intera discografia in studio della band, fatta eccezione per \"Symbolic\". La riedizione della Relapse comprende due dischi bonus contenenti numerose demo e registrazioni risalenti agli anni 1996, 1997 e 1998, oltre che a una copertina ridisegnata da Travis Smith."}
{"id": "297673", "revid": "118342", "url": "https://it.wikipedia.org/wiki?curid=297673", "title": "Arab Strap", "text": "Gli Arab Strap sono un gruppo musicale scozzese formatosi nel 1995.\nBiografia.\nIl cantante Aidan Moffat e il polistrumentista Malcolm Middleton sono cresciuti entrambi a Falkirk e hanno iniziato a collaborare nel 1995. L'album discografico di debutto \u00e8 stato pubblicato l'anno seguente.\nNel corso della loro carriera hanno lavorato con diversi colleghi come Jenny Reeve, Stacey Sievewright, Adele Bethel e David Gow (Sons and Daughters) e Stuart Murdoch (Belle and Sebastian). Nel corso di nove anni il gruppo ha prodotto sei album in studio, di cui \"Philophobia\" ha avuto maggior successo in termini commerciali.\nIl duo, dopo aver chiuso i battenti nel 2006 con l'uscita di una raccolta di inediti, singoli e B-sides, \"Ten Years of Tears\", ed il tour seguente, si \u00e8 riunito dopo 15 anni nel 2020 pubblicando i due singoli \"The Turning Of Our Bones\" e \"Compersion Pt. 1\" che hanno anticipato l'uscita a marzo 2021 del nuovo album \"As Days Get Dark\" per Rock Action.\nStile.\nLa loro musica \u00e8 caratterizzata da melodie circolari, arpeggi minimali, liriche scarne, che rendono il duo un punto di riferimento per la scena post-rock, cara anche ai connazionali Mogwai."}
{"id": "297675", "revid": "1745361", "url": "https://it.wikipedia.org/wiki?curid=297675", "title": "S\u00e9 (coscienza)", "text": "Il S\u00e9, dal punto di vista introspettivo, \u00e8 considerato il nucleo della personalit\u00e0, indicato col pronome di terza persona singolare per distinguerlo dall'Io, cio\u00e8 dalla sua immagine riflessa nella quale la coscienza normalmente si identifica. Pur assumendo diversi significati in ambito psicologico, educativo, sociologico, filosofico e teologico, rappresenta generalmente il principio superiore dell'individuo, di cui secondo un'interpretazione esoterica porterebbe iscritto il destino e le linee guida della sua condotta esistenziale.\nIl s\u00e9 nella psicologia analitica.\nLo psicologo analista Carl Gustav Jung definisce il s\u00e9 (\"Selbst\") come la totalit\u00e0 psichica rispetto a cui l'io, la nostra parte cosciente, \u00e8 solo una piccola parte. Il s\u00e9 come totalit\u00e0 \u00e8 indescrivibile e non si pu\u00f2 separare dall\u2019immagine di Dio. Esso si presenta come una personalit\u00e0 superiore (re, eroe, profeta, Buddha, Cristo, eccetera) o con simboli di totalit\u00e0 (quadrato, cerchio, sfera, croce, mandala) rappresenta infatti una sintesi degli opposti e pu\u00f2 apparire come l\u2019unificazione dei contrari (come il tao).\nEgli ritiene che compito dell'attivit\u00e0 analitica sia quella di istituire un rapporto gerarchico tra s\u00e9 e io, tra la totalit\u00e0 e la parte, in grado di soddisfare le condizioni per una ripresa del movimento evolutivo che lui chiama \"individuazione\" e che era stato arrestato dalla nevrosi conseguente a un irrigidimento delle istanze dell'Io rispetto ai bisogni individuativi del s\u00e9.\nIl s\u00e9 nella psicologia del S\u00e9.\nIl s\u00e9 \u00e8 il costrutto fondante della psicologia del S\u00e9, orientamento psicoanalitico sviluppato da Heinz Kohut. Secondo tale approccio, il s\u00e9 rappresenta la totalit\u00e0 psichica dell'individuo che si sviluppa e si consolida in funzione dell'Io ed emerge tramite il riconoscimento empatico dell'altro, cio\u00e8 con il \"diverso da s\u00e9\". L'autore lascia volutamente indefinito il concetto: nel 1971 scrive: \"Il s\u00e9...\u00e8, come tutta la realt\u00e0... non conoscibile nella sua essenza... Possiamo descrivere le varie forme coese in cui il s\u00e9 appare, possiamo mostrare i vari costituenti che lo compongono... e spiegarne genesi e funzioni. Possiamo fare tutto questo, ma non conosceremo ancora l'essenza del s\u00e9 come differenziata dalle sue manifestazioni\".\nIl s\u00e9 in altri ambiti del sapere.\nLa coscienza di s\u00e9 \u00e8 anche la caratteristica primaria che differenzia l'intelletto degli uomini dalla mente degli animali, i quali non possiederebbero il pensiero ma solo la sensazione di esistere. Nell'induismo, in particolare, il S\u00e9 \u00e8 definito \"\u0100tman\", espressione che nell'\"Advaita Ved\u0101nta\" sta a indicare l'intima essenza dell'individuo, ed \u00e8 utilizzato anche come pronome riflessivo. Assumendo in origine il significato di \u00abrespiro vitale\u00bb, l'Atman \u00e8 il principio primo della soggettivit\u00e0, che nel suo fondo riflette per\u00f2 l'oggettivit\u00e0 del cosmo, denominato Brahman: avviene cos\u00ec che nell'interiorit\u00e0 pi\u00f9 recondita il S\u00e9 individuale giunge a coincidere con la totalit\u00e0 universale, in un'identit\u00e0 di macrocosmo e microcosmo.\nIn Occidente la coscienza di s\u00e9 \u00e8 stata spesso il fondamento della riflessione di numerosi filosofi, i quali hanno espresso l'importanza di approdare a se stessi prima di iniziare l'indagine delle verit\u00e0 assolute: l'autocoscienza cio\u00e8 come presupposto della conoscenza, sintetizzato dal motto delfico \"conosci te stesso\", il quale \u00abha assunto una posizione di esortazione morale di carattere strettamente filosofico soprattutto con Socrate \u2013 il cui messaggio ruota per intero intorno a questo perno teoretico \u2013 e nell'ambito della cultura occidentale ha poi avuto una \"Wirkungsgeschichte\", ossia una \"storia di effetti\" di straordinaria portata\u00bb.\nSin dall'antica Grecia, cos\u00ec, il \"pensiero di s\u00e9\" ha assunto i connotati di una sorta di \u00abcoscienza morale\u00bb di ispirazione divina, manifestandosi talora come la presenza di un \"daimon\" o demone interiore, oppure nel cristianesimo, soprattutto esoterico, come la voce dell'angelo custode o di uno spirito guida, identificabile con l'autentica natura dell'anima umana."}
{"id": "297681", "revid": "1543377", "url": "https://it.wikipedia.org/wiki?curid=297681", "title": "L'alba della notte", "text": "L'alba della notte (\"The Night's Dawn Trilogy\") \u00e8 una trilogia di romanzi di fantascienza di Peter F. Hamilton.\nPer l'edizione italiana, nella collana Urania Mondadori, i romanzi sono stati divisi in pi\u00f9 volumi.\nLa serie \u00e8 composta dai romanzi:"}
{"id": "297683", "revid": "1745361", "url": "https://it.wikipedia.org/wiki?curid=297683", "title": "Io (psicologia)", "text": "L'io (indicato anche con il termine latino ego), in psicologia, rappresenta una struttura psichica \u2013 organizzata e relativamente stabile \u2013 deputata al contatto e ai rapporti con la realt\u00e0, sia interna che esterna.\nCaratteristiche concettuali.\nL'io prepara e gestisce gli stimoli ambientali, le relazioni oggettuali ed \u00e8 il principale mediatore della consapevolezza. Si pu\u00f2 immaginare l'Io come il \"gestore centrale\" di tutte le attivit\u00e0 psichiche, che rivolge verso s\u00e9 stesso e verso l'ambiente esterno generando, appunto, la consapevolezza propria e della realt\u00e0.\nMentre il S\u00e9 enuclea la persona nella sua totalit\u00e0 rispetto all'ambiente, l'Io, inscritto nel S\u00e9, \u00e8 la struttura che percepisce s\u00e9 stessa ed entra in relazione con altre persone (con il \"loro\" Io), distinguendole come \"non-Io\".\nNella psicoanalisi.\nSigmund Freud, iniziatore del movimento psicoanalitico, considerava l'Io (in tedesco \"Ich\") come un'istanza psichica, vale a dire una struttura organizzatrice che ha il compito di mediare pulsioni ed esigenze sociali, rappresentate da altre due istanze in conflitto fra loro (l'Es e il Super Io). In psicoanalisi l'Io corrisponde all'Ego, dal momento che \u00e8 la traduzione italiana del termine latino usato da Freud.\nL'Io gestisce i meccanismi di difesa, dei processi psichici deputati alla protezione dell'Io rispetto ad esperienze pulsionali troppo intense o ad altre esperienze minacciose. Alcuni esempi di meccanismi di difesa sono: rimozione, sublimazione, formazione reattiva, scissione, proiezione. Una scuola psicoanalitica creata da Anna Freud \u00e8 la Psicologia dell'Io, che si \u00e8 occupata prevalentemente di descrivere i meccanismi di difesa di cui l'Io dispone per rapportarsi con la realt\u00e0.\nL'Io e le contraddizioni della teoria psicoanalitica rispetto agli obiettivi dell'analisi.\nLa psicoanalisi dell'Io: rafforzamento dell'Io e adattamento.\nIn alcune scuole psicoanalitiche come la \"psicoanalisi dell'Io\", tradizionalmente considerata tra le pi\u00f9 ortodosse, si \u00e8 fatta l'idea che il principale obiettivo della psicoanalisi fosse rafforzare l'Io in modo che non accada che come una nave rischi di rimanere in balia delle forze impetuose dell'oceano dell'inconscio\nIl decentramento dell'Io: il discorso dell'inconscio in Lacan.\nLo psicoanalista Lacan e la sua scuola nel loro \"ritorno a Freud\" considerava questa operazione un vero tradimento dello spirito della psicoanalisi, in quanto la psicoanalisi \u00e8 da considerarsi come una rivoluzione copernicana, svolta per\u00f2 al livello del sistema psichico. Essa ha spodestato l'Io dal suo posto centrale in tale sistema, decentrandolo a profitto dell'inconscio e del discorso dell'inconscio.\nEgli considerava porre la psicoanalisi, a suo dire come scienza rivoluzionaria, al servizio di un rafforzamento adattativo dell'Io, quale un'operazione che nulla aveva a che fare con la psicoanalisi. Infatti nella psicoanalisi di orientamento lacaniano, che pone i suoi referenti epistemologici nello strutturalismo, l'Io \u00e8 semplicemente un sintomo come un altro del discorso di verit\u00e0 proprio dell'inconscio, di conseguenza rafforzare l'Io significherebbe rafforzare un sintomo, vale a dire proprio una difesa quale resistenza alla verit\u00e0 dell'inconscio.\nLo spodestamento dell'Io: il S\u00e9 in Jung.\nAnche nella psicoanalisi di orientamento junghiano l'Io subisce parimenti un tale affronto, in quanto qui l'operazione psicoanalitica consiste nel cacciare l'Io dal ruolo di padrone del sistema psichico, e di conferire invece tale scettro regale al S\u00e9 quale nuova identit\u00e0 dinamico-relazionale in divenire, a cui l'Io sottost\u00e0 come una sorta di servo fedele.\nPsicosintesi.\nL'Io, in psicosintesi, rappresenta una scheggia di pura coscienza senza contenuti. L'Io \u00e8 neutro, \u00e8 un'emanazione del S\u00e9. L'Io ha un aspetto \u201cstatico\u201d (\u00e8 consapevole testimone di s\u00e9 stesso), crea l'\u201cosservatore\u201d, ed ha un aspetto \u201cdinamico\u201d cio\u00e8 gestisce con la volont\u00e0, ci\u00f2 di cui \u00e8 consapevole ed \u00e8 anche una rappresentazione di s\u00e9."}
{"id": "297684", "revid": "124553083", "url": "https://it.wikipedia.org/wiki?curid=297684", "title": "Caprimulgus europaeus", "text": "Il succiacapre, o caprimulgo europeo (Caprimulgus europaeus ), \u00e8, insieme al \"Caprimulgus ruficollis\" l'unico rappresentante europeo della famiglia Caprimulgidae.\nLa specie \u00e8 suddivisa in 6 sottospecie tra le quali si trovano in Europa la forma denominata \"C. e. europaeus\" e la sottospecie originaria dell'Europa meridionale \"C. e. meridionalis\".\nGli altri terreni di diffusione del genere sono l'Africa Nord-Occidentale, le zone temperate fino alle zone subtropicali dell'Asia fino al Lago Baikal, l'India nord-occidentale e la Mongolia. In Asia orientale questa specie non \u00e8 presente. Il genere \"Caprimulgus\" viene rappresentato in quelle zone dal succiacapre grigio (\"C. indicus\"), una specie molto vicina al succiacapre.\nAspetto.\nIl succiacapre \u00e8 un uccello delle dimensioni di un merlo, o poco pi\u00f9, con una testa grande, piatta e molto corta ma con un becco molto largo circondato da una peluria (le filopiume che servono alla cattura degli insetti in volo) alla base del becco. Le zampine corte con il loro dito medio allungato sono quasi invisibili nel corso di un'osservazione da campo. Il piumaggio, molto mimetico sul terreno, ha toni bruni e grigi, con striature pi\u00f9 chiare e chiazze pi\u00f9 scure. Le ali sono eccezionalmente lunghe tuttavia anche piuttosto strette; nel maschio sono presenti delle macchie bianche nelle ali ed anche l'apice delle timoniere esterne della lunga coda sono bianchi mentre quelle centrali sono di colore scuro nero e marrone. Nelle femmine mancano le caratteristiche distintive alle ali e alla coda. \nDurante il volo l'uccello appare significativamente pi\u00f9 grosso e d'aspetto falchiforme.\nLe differenze tra le sottospecie non sono evidenti. Le specie del sud e del sud-est sono un po' pi\u00f9 piccole e pi\u00f9 chiare nella colorazione del piumaggio e meno ricche di contrasto. Le sottospecie dell'Asia centrale assomigliano molto invece alla forma nominale.\nVoce.\nLa presenza della specie territoriale nel terreno di cova viene constatata soprattutto dal suo canto. Pu\u00f2 essere paragonato al rumore di un motorino in lontananza; canta a lungo al crepuscolo e di notte. Questo \"crepitio\" variabile per altezza delle note e per intensit\u00e0 di timbro in caso di grande agitazione da un \"quoorrooorrrorrr...\" ad un \"erreeerreerrreerrreeerr...\" Se si interrompe improvvisamente si possono udire a volte anche dei \"diiie\u00fc\u00fch\" molto tirati e a volte molto alti e percepire dei battiti di ali molto forti. Si possono sentire anche dei battiti di becco soprattutto durante la caccia agli insetti.\nEsempio vocale.\nNel campione seguente si possono osservare molto chiaramente le oscillazioni di intensit\u00e0 caratteristiche: \nhttps://web.archive.org/web/20071008084822/http://www.virtual-bird.com/songs/caprimulgus-europaeus.mp3\nDistribuzione.\nLe sottospecie locali depongono le uova in tutta Europa ad eccezione dell'Islanda, della Scozia, del Portogallo meridionale e del Peloponneso. La specie \u00e8 rappresentata anche nella maggior parte delle isole del Mediterraneo. In Scandinavia \u00e8 popolato solo il sud. In Europa Centrale \u00e8 un uccello raro diffuso a macchia di leopardo, lo si trova sia in Spagna che negli stati dell'Europa dell'Est.\nHabitat.\nLe strutture dell'habitat del succiacapre sono molto varie, tuttavia sono sempre ambienti aperti, asciutti e dal clima temperato con un'offerta sufficiente di insetti volanti notturni. In Europa i suoi ambienti preferiti sono le brughiere e le praterie asciutte, ama abitare anche lecceti leggeri e sabbiosi con grandi superfici aperte, in zone soggette a disboscamento come in territori soggetti all'azione del vento. Compare inoltre anche in zone aperte rocciose e sabbiose della macchia mediterranea, occasionalmente anche in zone di dune poco folte. Nell'Europa centrale le zone vitali secondarie come i poligoni di tiro militari o le superfici minerarie a cielo aperto mostrano le pi\u00f9 grandi densit\u00e0 di esemplari. Generalmente il succiacapre \u00e8 una specie che preferisce abitare gli avvallamenti e che tuttavia cova fin nell'ambiente subalpino in caso di offerta alimentare favorevole. Nei territori di diffusione asiatici la specie \u00e8 regolarmente avvistata a 3000 m di altezza, nei terreni di svernamento addirittura ai margini del confine della neve a 5000 metri di altezza. Per quanto siano soddisfatte le richieste fondamentali che la specie sistema sul luogo di covata, il succiacapre non evita la vicinanza dell'uomo. I territori marginali di piccoli insediamenti sembrano avere addirittura una particolare attrattivit\u00e0.\nNutrimento e comportamento di caccia.\nSi orienta essenzialmente con gli occhi. \u00c8 attivo nei territori sia di svernamento sia di cova e caccia di notte e al tramonto. Passa il giorno sul terreno, spesso con testa e zampe ritratte, o appiattendosi sui rami. Nella parte finale del volo atterra come un picchio muratore, direttamente sul tronco.\nSi nutre degli insetti pi\u00f9 disparati, fra cui vengono preferite le specie pi\u00f9 grandi e dalla cuticola pi\u00f9 morbida (es. Lepidotteri), ma non disdegna i Coleotteri. La preda \u00e8 catturata per lo pi\u00f9 in volo, procedendo a becco spalancato, pi\u00f9 raramente cacciando da un posatoio.\nVolo leggero e vivace; si fa portare dal vento o sobbalza con rapidi e profondi battiti alari. A volte si libra facendo lo \"spirito santo\" come ll gheppio.\nBiologia della covata.\nIl succiacapre conduce un legame con un partner di covata stagionale. Perlopi\u00f9 la specie cova soltanto una volta all'anno, tuttavia se si giunge ad una seconda covata si tratta quasi sempre di una Schachtelbrut. Le due uova vengono deposte senza alcuna attivit\u00e0 di nidificazione su un sottosuolo privo di vegetazione e asciutto e covato quasi esclusivamente dalla femmina per circa 18 giorni. Il periodo di cova mentre uno dei due genitori nutre la prole dura meno di 20 giorni. Le seconde covate vengono coadiuvate non raramente da un maschio non accoppiato che viene tollerato dall'occupante del territorio. Gli uccelli giovani se ne vanno perlopi\u00f9 senza particolari voli di dispersione in direzione del territorio di sviluppo puberale dopo la propria autonomizzazione.\nMigrazione.\nNel suo intero territorio di sviluppo il succiacapre \u00e8 un uccello migratore obbligato che emigra nella maggior parte dei casi solo (pi\u00f9 raramente in piccole comunit\u00e0 di volo). \u00c8 un migratore di fronte ampio e perci\u00f2 oltrepassa le Alpi, il Mediterraneo e il Sahara, oppure i territori stepposi e desertici dell'Asia centrale senza strategie di deviazione. Gli uccelli europei abbandonano i loro terreni di covata soprattutto a settembre, gli uccelli giovani poco dopo essere diventati volucri.\nI territori di svernamento principali vanno dal Sudan meridionale e si estendono fino al Sudafrica, potendo visitare biotopi e livelli di altitudine pi\u00f9 diversi, purch\u00e9 ci siano a disposizione abbastanza superfici aperte per la caccia. Anche nell'Africa occidentale si incontrano succiacapre a partire dal Sahel meridionale verso sud fino al golfo di Guinea, tuttavia in misura minore. Anche le sottospecie asiatiche sembrano preferire i territori di svernamento in Africa meridionale e orientale. Un piccolo numero di uccelli della Siberia orientale sverna gi\u00e0 nell'India nord-occidentale o nel Pakistan nordorientale.\nNel terreno di cova i primi succiacapre non giungono prima di met\u00e0 aprile e la maggior parte ritorna nel proprio luogo originario solo nella prima o nella seconda decade di maggio.\nDeclino delle popolazioni.\nCome per altri cacciatori di insetti (p.e. il grillaio o la ghiandaia marina o diverse specie di strangolatori), le popolazioni di succiacapre sono molto diminuite in ampie parti d'Europa un declino di cui, nei terreni di cova, sono responsabili soprattutto la distruzione degli habitat e l'ulteriore impiego di pesticidi: ma anche nei territori di svernamento, il crescente impiego di pesticidi sembra avere un effetto molto dannoso.\nIn alcune regioni si presenta, tuttavia, rilassamento significativo dovuto allo sfruttamento di ambienti vitali secondari. A livello europeo la specie \u00e8 stata classificata come \"D\" (\"declining\"). In Germania, Svizzera, Paesi Bassi, Repubblica Ceca e Austria il succiacapre appare sulla Lista rossa delle specie in pericolo.\nDenominazione.\nIl nome strano di quest'uccello in alcune lingue (p.es. in italiano e in tedesco, \"Ziegenmelker\"; ma anche la forma latina, \"Caprimulgus\", vuol dire \"mungicapre\", \"mandriano\") si rif\u00e0 a un'antica credenza popolare per cui si ritiene che l'uccello succhi le mammelle degli animali al pascolo, causandone la cecit\u00e0. Quest'opinione pu\u00f2 esser nata dal fatto che i succiacapre si vedono spesso volare vicino ad animali da pascolo (capre, vacche e pecore) quando si spingono gli animali nelle stalle. La presenza degli uccelli tuttavia non ha niente a che fare col latte degli animali, ma solo con gl'insetti succiasangue che questi attirano.\nParticolari adattamenti.\nCome i picchi a loro imparentati i succiacapre possono cadere in una condizione di ipotermia in caso di mancanza prolungata di nutrimento. Questo sonno provocato dalla fame finalizzato al risparmio di energia viene scatenato sempre dalla mancanza di cibo e quindi quando subentra una perdita di peso. Alcuni parenti nordamericani, come ad es. il Poorwill, \"Phalaenoptilus nutalli\", hanno sviluppato quest'adattamento in modo che si pu\u00f2 parlare di una condizione simile al letargo.\nRiferimenti letterari.\nIl canto costante e crepitante del succiacapre, unito alle sue abitudini notturne obbligate, ne hanno fatto un archetipo di animale \"maledetto\" nelle leggende popolari. In particolare, nel Nord America, esso \u00e8 considerato un vero e proprio psicopompo, cio\u00e8 uno spirito in forma di animale che ha il compito di prelevare le anime dei moribondi per portarle nell'aldil\u00e0. \u00c8 in questa chiave di lettura che viene ritrovato, a stormi (succiacapre di Nuttall o succiacapre sparviero comune) nel racconto \"L'orrore di Dunwich\" di Howard Phillips Lovecraft e nel racconto \"Jerusalem's Lot\" di Stephen King\nUn riferimento simile si ritrova nel gioco di ruolo , nel quale i Black Spiral Dancers, la trib\u00f9 di licantropi dedita alle pratiche di morte e magia nera, adotta proprio il caprimulgo come totem di trib\u00f9, e quindi come spirito guida.\nInoltre, nelle ultime righe del romanzo \"Figlio di Dio\" di Cormac McCarthy, uno stormo di succiacapre si leva in volo al passare del rimorchio che trasporta i cadaveri delle vittime di Lester Ballard. \n\"Il caprimulgo\" \u00e8 il titolo di una poesia della raccolta \"Osteria flegrea\" (Milano, 1962) di Alfonso Gatto. Anche qui l'invocazione dell'uccello accompagna una meditazione del poeta sulla morte, il venir meno del corpo, la discesa negli inferi."}
{"id": "297685", "revid": "729019", "url": "https://it.wikipedia.org/wiki?curid=297685", "title": "Mike Bucci", "text": "Bucci \u00e8 principalmente ricordato per aver dato vita, insieme a Blue Meanie e Stevie Richards, al Blue World Order, parodia del New World Order.\nCarriera.\nExtreme Championship Wrestling (1995\u20132001).\nMichael Bucci acquis\u00ec grande fama negli anni novanta nella Extreme Championship Wrestling (ECW), con il ring-name di Super Nova; all'epoca era noto per avere un parco mosse molto vasto. Nel 1996 entr\u00f2 a far parte del Blue World Order (bWo), stable composta anche da Blue Meanie e Stevie Richards. Inizialmente i tre si presentarono come parodia del New World Order (nWo): per questo motivo Super Nova cambi\u00f2 il suo nome in Hollywood Nova, imitazione di \"Hollywood\" Hulk Hogan.\nWorld Wrestling Entertainment (2004\u20132007).\nGuru del fitness (2004\u20132005).\nDopo un periodo di prova nella Ohio Valley Wrestling (OVW), Bucci debutt\u00f2 nella World Wrestling Entertainment (WWE) nel 2004, con la gimmick di un guru del fitness chiamato Simon Dean, promotore del \"Simon System\", un programma di dieta ed esercizi per il dimagrimento. Bucci non riusc\u00ec per\u00f2 a trovare molto spazio nel \"roster\" principale e, per questo motivo, combatt\u00e9 soprattutto ad \"Heat\", dove form\u00f2 un tag-team con Maven. Nelle sue due uniche apparizioni a \"Raw\" venne sconfitto da Kane e Eugene.\nRiunione del bWo (2005\u20132006).\nNella draft-lottery del 2005 Simon Dean pass\u00f2 nel \"roster\" di \"SmackDown!\". Il 12 giugno 2005 fece una breve apparizione ad ECW: One Night Stand, con il personaggio di Hollywood Nova, riformando il Blue World Order (bWo) insieme a Blue Meanie e Stevie Richards ed attaccando The Sandman e Tommy Dreamer. Nella puntata di \"SmackDown!\" del 7 luglio il trio interruppe un discorso di John \"Bradshaw\" Layfield (JBL); nel corso della serata Blue Meanie sconfisse JBL in un No Disqualification match grazie all'interferenza di Batista. Al pay-per-view The Great American Bash il bWo venne sconfitto dai Mexicools (Juventud, Psicosis e Super Crazy) in un 6-Men Tag Team match; da quel momento in poi la stable non \u00e8 mai pi\u00f9 apparsa su un ring di wrestling.\nVarie faide e rilascio (2006\u20132007).\nNel frattempo Bucci, tornato alla \"gimmick\" di Simon Dean, ebbe una breve faida con il giovane Bobby Lashley, da cui venne facilmente sconfitto a No Mercy 2005. Dopo un breve periodo di inattivit\u00e0 ritorn\u00f2 a \"Smackdown!\", perdendo contro The Boogeyman.\nNella puntata dello show blu del 6 gennaio 2006 Simon Dean sal\u00ec sul ring sfidando a sorpresa qualunque tag-team presente nel \"roster\": ad accettare la sfida furono Paul London e Brian Kendrick, i WWE Tag Team Champions, che vennero per\u00f2 brutalmente assaliti dai debuttanti Gymini (Todd Gymini e Mike Gymini), i due nuovi testimonial del \"Simon System.\" La settimana successiva Dean si sdebit\u00f2 con loro aiutandoli a vincere un match proprio contro Paul London e Brian Kendrick. Successivamente si qualific\u00f2 alla Royal Rumble 2006, dove per\u00f2 venne eliminato da Rey Mysterio dopo appena 45 secondi di permanenza sul ring.\nNell'estate del 2006 divenne un booker presso la Deep South Wrestling (DSW) ed in seguito venne assunto come responsabile per lo sviluppo dei giovani talenti della WWE.\nMike Bucci venne licenziato dalla World Wrestling Entertainment (WWE) il 31 agosto 2007 per aver violato la politica del Wellness Program per la terza volta dal suo arrivo in federazione. Il suo nome, infatti, comparve in un elenco di lottatori che in passato erano stati clienti della \"Signature Pharmacy\", una societ\u00e0 farmaceutica di Orlando accusata di aver venduto steroidi ed altri medicinali senza prescrizione medica nei due anni precedenti."}
{"id": "297690", "revid": "712828", "url": "https://it.wikipedia.org/wiki?curid=297690", "title": "Dorsk 81", "text": ""}
{"id": "297693", "revid": "84604", "url": "https://it.wikipedia.org/wiki?curid=297693", "title": "Disodontiasi", "text": "La disodontiasi \u00e8 la difficolt\u00e0 nella eruzione di elementi dentari, in genere dovuta a mancanza di spazio utile o all'orientamento scorretto del dente. \u00c8 un evento tipico dei terzi molari o denti del giudizio (ottavi) mal collocati, ma anche dei canini e dei secondi molari superiori. Anche la dentatura decidua (denti di latte) pu\u00f2 presentare problemi di disodontiasi.\nSintomi.\nDolore persistente alle arcate dentali durante l'et\u00e0 dello sviluppo cranio mandibolare. Il dolore principalmente deriva dall'infiammazione (infezione batterica) della gengiva e dei tessuti fibromucosi che coprono o che sono attorno all'elemento dentale."}
{"id": "297694", "revid": "339392", "url": "https://it.wikipedia.org/wiki?curid=297694", "title": "Holocron", "text": ""}
{"id": "297703", "revid": "712828", "url": "https://it.wikipedia.org/wiki?curid=297703", "title": "Tiaan Jerjerrod", "text": ""}
{"id": "297713", "revid": "1318658", "url": "https://it.wikipedia.org/wiki?curid=297713", "title": "Succiacapre", "text": ""}
{"id": "297715", "revid": "712828", "url": "https://it.wikipedia.org/wiki?curid=297715", "title": "Roron Corobb", "text": ""}
{"id": "297719", "revid": "767487", "url": "https://it.wikipedia.org/wiki?curid=297719", "title": "Rickie Lee Jones", "text": "Figlia della Beat Generation ed erede artistica di Janis Joplin e Joni Mitchell, con grande capacit\u00e0 tecnica alla chitarra, ha saputo fondere jazz, rhythm and blues, rock e perfino, negli ultimi tempi, pop e trip hop. Famosa \u00e8 la sua storia d'amore col cantante Tom Waits con cui condivise scorribande e sbronze, insieme col comune amico, il folk-singer Chuck E. Weiss, a cui dedic\u00f2 la canzone \"Chuck E.'s in love\". Quest'ultimo pezzo \u00e8 contenuto nell'album di esordio del 1979, che la rese nota al grande pubblico.\nBiografia.\nNata nel 1954 a Chicago, inizia a vagabondare per gli Stati Uniti a caccia di fortuna. All'et\u00e0 di 19 anni si trasferisce a Los Angeles e inizia a esibirsi in diversi locali con performance folk prettamente vocali.\nIntorno al 1977 incontra Tom Waits, che rimane subito stregato dalla forte personalit\u00e0 dell'artista. Tra i due inizia una relazione artistica e sentimentale che dura fino al 1980 e che viene immortalata nella copertina di uno degli album pi\u00f9 importanti di Waits, ossia \"Blue Valentine\" (1978).\nDopo aver lavorato con Lowell George (Little Feat), Rickie Lee Jones viene contattata da Lenny Waronker, capo della Warner che le permette di pubblicare l'album d'esordio, il \"self-titled\" \"Rickie Lee Jones\" (1979). Il singolo \"Chuck E's in Love\" arriva al quarto posto in classifica e vende oltre un milione di copie. In studio la cantautrice viene aiutata da Randy Newman e Dr. John e presenta una predisposizione rock con accenni blues e jazz.\nDopo essersi ritirata per un periodo sulle colline di Los Angeles, nel 1980 pubblica \"Pirates\", il suo secondo album, meno commerciale e pi\u00f9 intenso. Inizia per\u00f2 ad attraversare un periodo negativo, dovuto a guai familiari e problemi di alcolismo. Il ritorno avviene nel 1983 con l'EP \"Girl at Her Volcano\", che alterna brani in studio a cover di classici jazz. In \"The Magazine\" (1984) l'artista torna al suo spirito rock con arrangiamenti raffinati e orchestrali.\nNonostante il successo (soprattutto di critica), si perde nuovamente tra droga e alcol e preannuncia progetti di cabaret musicale mai realizzati, prima di scomparire dalle scene. Nel frattempo d\u00e0 alla luce una figlia. Nel 1988 riappare con \"Flying Cowboys\", un disco realizzato insieme a Walter Becker (Steely Dan) e ai Blue Nile. Dopo l'uscita di \"Pop Pop\" (1991), riproposizione in chiave jazz di brani degli anni '40 e '50, ritorna nel 1993 con \"Traffic From Paradise\". Nel 1995 pubblica la collezione di hit acustiche \"Naked Songs\". Nel 1997 \u00e8 la volta di \"Ghostyhead\", disco \"interlocutorio\" con accenni dance. Tre anni dopo Rickie Lee Jones si riavvicina al jazz con \"It's Like This\" (2000). Si tratta di un altro disco di cover, a cui collaborano Taj Mahal, Ben Folds e Joe Jackson.\nUn nuovo album di inediti, a sei anni dal precedente, \u00e8 \"The Evening of My Best Day\" (2003), che si rivela come un passaggio a vuoto. Il concept album che ha per tema Ges\u00f9 \"The Sermon On Exposition Boulevard\" (2007) \u00e8 invece ispirato dal libro di Lee Cantelon \"The Words\". A questo album partecipano lo stesso Cantelon e Peter Atanasoff. Segue \"Balm in Gilead\" (2009), un disco in cui \"rispolvera\" delle composizioni di quando era giovane e con cui festeggia il trentennale d'attivit\u00e0. Ospiti dell'album, tra gli altri, Alison Krauss, Ben Harper, Victoria Williams, Bill Frisell, Jon Brion e Vic Chesnutt. Alla produzione c'\u00e8 Dave Kalish. Nel 2012 pubblica il suo terzo album di cover. Prodotto da Ben Harper, \"The Devil You Know\" rivisita vecchi brani di artisti rock e folk."}
{"id": "297720", "revid": "6837", "url": "https://it.wikipedia.org/wiki?curid=297720", "title": "Elw\u00eb", "text": ""}
{"id": "297723", "revid": "54253", "url": "https://it.wikipedia.org/wiki?curid=297723", "title": "Renato Curcio", "text": "Formatosi intellettualmente e politicamente all'Universit\u00e0 di Trento, dove sostenne tutti gli esami della facolt\u00e0 di sociologia, senza conseguire la laurea, e nelle lotte del Movimento Studentesco, nel 1969 fond\u00f2 con altri, come la moglie Margherita Cagol e Alberto Franceschini, il Collettivo Politico Metropolitano, che avrebbe dato origine, passando per l'esperienza di Sinistra Proletaria, al primo nucleo delle Brigate Rosse, il principale gruppo di lotta armata dell'estrema sinistra attivo negli anni di piombo.\nArrestato nel 1974 ed evaso l'anno dopo, rimase nuovamente latitante per un breve periodo, e fu in seguito condannato a 28 anni di carcere per concorso morale in omicidio, in seguito all'attacco alla sede del Movimento Sociale Italiano di Padova (Curcio non vi partecip\u00f2 e non uccise mai nessuno di persona, ma fu fra gli ispiratori e scrisse il proclama di rivendicazione), oltre che costituzione di associazione sovversiva e altri reati. Pur non essendosi mai dissociato, ha dichiarato la fine della lotta delle BR e ha criticato alcune delle sue scelte. Negli anni '90 \u00e8 stato quindi scarcerato con quattro anni di anticipo, dopo quattro anni di semilibert\u00e0; in tutto ha scontato circa 25 anni di reclusione, di cui 21 in carcere (12 in regime di carcere duro).\nDa allora \u00e8 tornato all'attivit\u00e0 di sociologo, nella cooperativa editoriale e sociale Sensibili alle foglie, da lui fondata, la quale si occupa di tematiche legate alla disabilit\u00e0, nonch\u00e9 ad istituzioni totali (come carceri e manicomi), immigrazione e studi sulle nuove forme di controllo sociale nella societ\u00e0 di massa.\nBiografia.\nInfanzia e adolescenza (1941-1960).\nCurcio nasce a Monterotondo, in provincia di Roma, il 23 settembre 1941. La madre, Jolanda Curcio, era una ragazza-madre originaria di Orsara di Puglia (FG), stabilitasi per lavoro nella provincia romana, dove intrattenne una relazione clandestina con il romano Renato Zampa, fratello del celebre regista cinematografico Luigi Zampa, che la abbandon\u00f2 a seguito della scoperta della gravidanza della giovane. I primi anni della sua vita sono molto difficili, sia per le difficolt\u00e0 scolastiche, sia per la precariet\u00e0 dei lavori della madre. Fino ai 10 anni d'et\u00e0 vive nel paese nat\u00eco della madre, con la famiglia materna, di religione valdese. In seguito lo zio Luigi Zampa si far\u00e0 carico di provvedere ai suoi bisogni.\nNella sua autobiografia, \"A viso aperto\", racconta che la morte dello zio Armando (da non confondere con l'omonimo editore Armando Curcio), operaio della FIAT, ucciso la sera della Liberazione, di ritorno da Torino, da un gruppo di nazisti, lo segna profondamente, dal punto di vista affettivo e non da quello politico: rispondendo alla domanda di Mario Scialoja se l'immagine della morte dello zio avesse contato molto per lui, Curcio rispose \"Moltissimo dal punto di vista umano e affettivo. Sul piano politico non direi. Per tanti anni non ho attribuito nessuna valenza politica al dolore di quel ricordo. Solo molto pi\u00f9 tardi quando ero gi\u00e0 a Trento, ho scoperto il significato della morte di zio Armando\". Il suo primo \"nome di battaglia\" da brigatista fu proprio \"Armando\".\nDopo le scuole elementari, viene iscritto al collegio cattolico \"Don Bosco\" di Centocelle, a Roma, dove viene bocciato.\nDopo questo insuccesso scolastico viene mandato a Imperia e affidato ad una nuova famiglia di amici della madre. Finita la scuola di avviamento, a quindici anni, il padre gli trova un posto come ascensorista all'Hotel Cavalieri di Milano. Dopo un anno di lavoro come ascensorista, si ricongiunge alla madre, che nel frattempo ha rilevato una pensione a Sanremo. S'iscrive e poi si diploma come perito chimico all'istituto tecnico industriale \"Contardo Ferrini\" di Albenga.\nPrimi approcci politici (1961-1964).\nI suoi primi approcci politici vanno in direzione dell'estrema destra, secondo quanto contenuto in alcuni opuscoli riconducibili a quest'area. Ad Albenga milita dapprima nel gruppo \"Giovane nazione\", quindi in \"Giovane Europa\", due piccole organizzazioni che riprendono le tesi nazional-socialiste di Jean Thiriart. Curcio viene anche citato come capo della sezione di Albenga e celebrato il suo zelo militante nella rivista \"Giovane Nazione\": bisogna notare, tuttavia, che nell'autunno 1963 Curcio gi\u00e0 frequenta l'Universit\u00e0 di Trento - citt\u00e0 in cui si \u00e8 trasferito nel giugno 1962 dopo un anno trascorso a Genova - e i suoi studenti. Curcio non ha mai fatto riferimento a questa sua militanza nell'estrema destra, affermando anzi di aver cominciato a occuparsi di politica quando era gi\u00e0 all'Universit\u00e0 di Trento, \"e neanche subito\".\nDopo un anno trascorso in condizioni precarie a Genova, dove vive di piccoli espedienti, nel 1963 si iscrive all'Istituto Superiore di Scienze Sociali (poi Universit\u00e0) di Trento, al corso di laurea in sociologia. L\u00ec le cronache raccontano che, tra i vari corsi, Curcio seguisse con particolare interesse le lezioni di un allora giovanissimo Romano Prodi, all'epoca assistente universitario del professor Beniamino Andreatta. A Trento, intorno al 1964, lavora come portaborse del vicesindaco di Trento Iginio Lorenzi, socialista, scomparso nel 2004. Viene poi coinvolto dalla mobilitazione studentesca, che a Trento inizia prima di altrove con l'occupazione dell'universit\u00e0. Nel 1965 entra a far parte del G.D.I.U.T., il gruppo trentino dell'Intesa Universitaria, fondato da Marco Boato, in cui si ritrovavano giovani di ispirazione cristiana, ma politicamente laici. In tale contesto conosce Margherita Cagol, studentessa cattolica che sar\u00e0 la sua compagna fino alla morte di lei. Matura il proprio credo ideologico all'interno delle lotte universitarie e aderisce ad alcuni piccoli gruppi d'estrema sinistra.\nPer un certo periodo condivide l'abitazione con Mauro Rostagno, soprannominato il \"Che\" di Trento, che sar\u00e0 uno dei fondatori di Lotta Continua (Curcio sar\u00e0 chiamato negli anni 2000 a testimoniare anche nel processo per l'omicidio di Rostagno per mano della mafia siciliana). Nel 1967 forma un gruppo di studio denominato Universit\u00e0 Negativa, in cui viene svolto un lavoro di formazione teorica con una rilettura di testi ignorati dai corsi universitari tra i quali Mao Zedong, Herbert Marcuse, Che Guevara, Raniero Panzieri, Am\u00edlcar Cabral. Entra a far parte della redazione della rivista \"Lavoro Politico\", d'ispirazione marxista-leninista: dai suoi articoli traspare una critica verso il \"filocastrismo\" e verso l'avventurismo di chi arrivava a proporre azioni armate in Italia; come si legge testualmente chi queste azioni proponeva \"\u00e8 solo un piccolo borghese in cerca di emozioni e non un vero rivoluzionario\", poich\u00e9 la presa del potere da parte del proletariato \u00e8 un processo lungo che non pu\u00f2 essere ridotto alla sola parola d'ordine della guerriglia. Pur avendo completato tutti gli esami, fa la scelta politica di non laurearsi. Il 1\u00ba agosto 1969 sposa Margherita Cagol, nel santuario di San Romedio in Val di Non, con rito misto cattolico-valdese.\nLa lotta armata e le Brigate Rosse (1969-1973).\nL'8 settembre 1969 Curcio, Cagol e altri fondano il Collettivo Politico Metropolitano (CPM): \u00e8 questo il periodo in cui vengono introdotti nelle fabbriche e in cui conoscono i giovani che faranno parte delle future Brigate Rosse. Nel clima dell'\"Autunno caldo\", nel novembre 1969, Curcio partecipa al convegno di Chiavari.\nStando a quanto riportato da Giorgio Galli, all'Hotel Stella Maris di Chiavari, di propriet\u00e0 di un istituto religioso, si riuniscono una settantina di appartenenti al Collettivo Politico Metropolitano di Milano. Tra di loro ci sono molti di coloro che - nell'anno successivo - fondano le Brigate Rosse.\nSecondo Curcio \u00abquando il movimento trov\u00f2 la \"strada sbarrata\", di fronte all'alternativa se \"vivere o no in democrazia tutelata\" alcuni come lui \"dissero no\". E nacque la lotta armata, quasi per necessit\u00e0.\u00bb\nNella sua relazione a Chiavari, Curcio cita un noto rivoluzionario brasiliano, Marcelo de Andrade, il quale asseriva che \"Ogni alternativa proletaria al potere \u00e8 - fin dall'inizio - politico-militare, nel senso che la lotta armata cittadina costituisce la via principale alla lotta di classe\". Dunque, in questa occasione, Curcio si mostra favorevole alla presa delle armi da parte dell'avanguardia proletaria. Ma la sua posizione e quella di qualche altro oratore rimane, al momento, minoritaria. Il CPM, per\u00f2, si trasforma in un gruppo pi\u00f9 centralizzato, Sinistra Proletaria, che stampa anche due numeri di una rivista. Le posizioni di molti di coloro che avevano rifiutato la lotta armata cominciano a mutare con la strage di piazza Fontana, avvenuta il 12 dicembre dello stesso 1969.\nNel settembre 1970 si tiene il Convegno di Pecorile, con il quale ha fine l'esperienza di Sinistra Proletaria: alcuni, tra cui Curcio, Cagol, Alberto Franceschini, decidono di passare alla lotta armata. Il 17 settembre 1970 si ha la prima azione politico-militare firmata \"Brigate Rosse\": viene incendiata l'automobile di un dirigente della Sit Siemens, Giuseppe Leoni nel quartiere Lorenteggio di Milano. Sui volantini distribuiti si legge che quello era l'esempio da dare ai crumiri e ai \"dirigenti-bastardi\". Sit-Siemens, Pirelli, Alfa Romeo: queste sono le prime industrie ove si insedia il partito armato.\nDa questo momento la storia di Curcio coincide con quella delle Brigate Rosse, anche se la sua partecipazione alle azioni, inizialmente attentati incendiari ai danni di automobili di dirigenti di fabbrica e di avversari politici, \u00e8 nei primi tempi molto limitata. Curcio, infatti, si connota come \"ideologo\" dell'Organizzazione e si occupa principalmente della stesura di documenti e dell'elaborazione teorica dell'organizzazione. Nell'estate del 1972, dopo una prima ondata di arresti, si trasferisce con sua moglie Margherita a Torino, dove fondano una nuova colonna dell'organizzazione e passano alla clandestinit\u00e0 completa.\nL'arresto e la carcerazione (1974-1998).\nCurcio fa parte del primo Comitato esecutivo dell'organizzazione costituito nel 1972, insieme ad Alberto Franceschini, Mario Moretti e Piero Morlacchi. Tra le azioni rivendicate dalle BR l'omicidio di Graziano Giralucci e Giuseppe Mazzola, militanti del Movimento Sociale Italiano il 17 giugno 1974, uccisi nella sede del MSI in via Zabarella a Padova. Curcio, condannato come mandante di quegli omicidi, scrisse il volantino di rivendicazione insieme agli altri dirigenti delle BR non senza titubanza, specificando come l'evento non fosse stato pianificato dall'organizzazione.\nSilvano Girotto, che fu per ragioni ideologiche il principale artefice del primo arresto di Curcio, interrogato il 26 settembre 1974 da Gian Carlo Caselli riferisce alcune parole di Curcio relative alla pratica di lotta armata, dove specificava che \"bisognava anche sapere che, se necessario, le BR uccidevano\". Circa vent'anni dopo il fatto invece (nel 1993), il duplice omicidio viene ricordato da Curcio nella sua autobiografia/intervista con Mario Scialoja come un \"incidente di percorso, un episodio non voluto\". Curcio parla apertamente di \"disastro politico\" e di \"errore grave\", in quanto l'azione dei militanti padovani compromise l'immagine delle BR.\nSenza curarsi del fatto che dopo quegli omicidi le BR avevano emesso un volantino di rivendicazione di cui lui stesso era stato ritenuto autore, Curcio nell'intervista spiega che a quel tempo l'eventualit\u00e0 che l'organizzazione commettesse degli omicidi e ne subisse era un principio accettato nella logica della pratica rivoluzionaria, ma afferma che \"uccidere consapevolmente in quel periodo lo escludevo: ritenevo che per il nostro tipo di organizzazione sarebbe stato un passo controproducente e negativo\". Risulta per\u00f2 chiaro che susseguentemente al duplice omicidio, Curcio e il direttorio BR agiscono con il fine di professionalizzare la preparazione militare dei brigatisti. Infatti, attraverso il dottor Enrico Levati e l'avvocato Giambattista Lazagna, giungono in contatto con Silvano Girotto detto \"Frate Mitra\" che, d'accordo con i carabinieri del generale Carlo Alberto dalla Chiesa, cercava il contatto con le BR e queste, affascinate dalla sua fama di frate guerrigliero gli propongono di divenire loro addestratore militare.\nRispondendo alle domande della Commissione Parlamentare d'inchiesta sul terrorismo, Girotto ricorda le parole dei brigatisti nel corso dei tre incontri succedutisi tra luglio e settembre 1974. \u00abMoretti disse: \"siamo cos\u00ec carichi di odio che le nostre pistole sparano da sole\". E Curcio aggiunse: \"s\u00ec, per\u00f2 per il momento ci spariamo sui piedi, abbiamo bisogno di lui\"\u00bb. L'8 settembre 1974, data fissata per il terzo incontro con Silvano Girotto, Renato Curcio e Franceschini vengono arrestati a Pinerolo mentre a bordo di una Fiat 128 si recano al luogo convenuto per l'incontro. Mario Moretti, secondo Girotto, fu misteriosamente avvisato da qualcuno di non presentarsi, e scamp\u00f2 all'arresto. Nel 2002, in procinto di partire come volontario con la sua compagna in una missione cattolica al servizio dei poveri in Etiopia, Girotto volle riprendere contatto con coloro che aveva fatto arrestare e che erano ormai liberi dopo aver scontato pesanti condanne. L'incontro fu reso possibile da suor Teresilla Barill\u00e0. Renato Curcio, pur non manifestando rancore, mantenne un atteggiamento riluttante, mentre Alberto Franceschini accett\u00f2 l'incontro, stabilendo con lui un rapporto amichevole.\nEvasione e nuovo arresto.\nCome conseguenza di un'azione diretta e guidata da Margherita Cagol, Curcio evade dal carcere nel febbraio 1975 e rientra nelle Brigate Rosse, dove per\u00f2 ormai le sue posizioni sono marginali. Sua moglie Margherita Cagol, conosciuta con il \"nome di battaglia\" di \"Mara\", viene uccisa in un conflitto a fuoco con i carabinieri nel giugno del 1975, in cui rimane ucciso anche l'appuntato Giovanni D'Alfonso e ferito gravemente il tenente Umberto Rocca, durante la liberazione dell'industriale Gancia, sequestrato a scopo di autofinanziamento del gruppo. Curcio rediger\u00e0 un comunicato celebrativo della memoria della moglie: \nIl 18 gennaio 1976 Curcio viene riarrestato insieme a Nadia Mantovani (nuova compagna di Curcio dopo la morte di \"Mara\") in un appartamento in Via Maderno, a Milano.\nCon la morte di Margherita Cagol e la nuova carcerazione di Curcio e di Franceschini, la direzione del movimento passa in mano ad esponenti della cosiddetta \"ala militarista\" con a capo Mario Moretti. Nel giugno del 1976 vengono uccisi il Procuratore Generale Francesco Coco e la sua scorta: si tratta del primo omicidio premeditato delle Brigate Rosse, anche se le prime due vittime delle BR erano state Graziano Giralucci e Giuseppe Mazzola.\nIl 10 maggio 1978, il giorno dopo l'omicidio seguito al rapimento dell'onorevole Aldo Moro, alla caserma Lamarmora a Torino, dove si celebra il processo ad alcuni dei capi storici delle BR, Renato Curcio prende la parola e attraverso un comunicato, condiviso con altri imputati, celebra cos\u00ec la morte del presidente della D.C.: \u00ab [...] Ecco perch\u00e9 noi sosteniamo che l'atto di giustizia rivoluzionaria esercitato dalle Brigate Rosse nei confronti del criminale politico Aldo Moro, (...), \u00e8 il pi\u00f9 alto atto di umanit\u00e0 possibile per i proletari comunisti e rivoluzionari, in questa societ\u00e0 divisa in classi\u00bb.\nCurcio viene espulso dall'aula cos\u00ec come il coimputato Alberto Franceschini che cerca, subito dopo di lui, di ripetere le parole del comunicato, presto interrotto dall'intervento della forza pubblica. Curcio, che non ha mai sparato personalmente, viene condannato a trent'anni per associazione sovversiva, banda armata e come mandante dell'omicidio di Giuseppe Mazzola e Graziano Giralucci, venendo riconosciuto come autore del proclama delle BR rivendicante gli omicidi.\nEgli, come Prospero Gallinari e Barbara Balzerani, non si \u00e8 mai dissociato n\u00e9 pentito. Ha rivendicato tutte le azioni brigatiste fino alla met\u00e0 degli anni ottanta, criticando per\u00f2 davanti ai giudici le sue vecchie scelte e dichiarando finita la lotta armata. Nel 1987, infatti, con una lettera aperta firmata insieme a Mario Moretti e altri, dichiara chiusa l'esperienza delle Brigate Rosse, rilevandone l'inattualit\u00e0, specie in riferimento agli ultimi gruppi brigatisti e neo-brigatisti da allora operanti, che vengono per\u00f2 disconosciuti da Curcio e dall'intero nucleo storico. Pass\u00f2 un periodo al carcere di Pianosa, infine venne trasferito nel 1988 a Rebibbia, nell'area omogenea con altri ex terroristi reclusi, non pi\u00f9 in regime di carcere duro.\nNel 1980 le edizioni Gammalibri pubblicano \"Fuori dai denti\", il cui testo in origine circolava come ciclostile, scritto nel 1968 a due mani da Curcio e Mauro Rostagno (a quel tempo \"leader\" del Movimento Studentesco Antiautoritario trentino) rifacentisi all'esperienza comune di studenti presso la facolt\u00e0 di sociologia dell'Universit\u00e0 di Trento, con la prefazione di Giorgio Bocca e una postfazione di Aldo Ricci, un dissidente del Movimento Studentesco trentino.\nDibattito sulla grazia a Curcio (Cossiga, 1991).\nNell'agosto 1991, Francesco Cossiga, Presidente della Repubblica, propone di concedere la grazia a Renato Curcio.\n\u00c8 un atto inusuale perch\u00e9 Cossiga propone la grazia pubblicamente, condizionandola per\u00f2 al riconoscimento da parte delle forze politiche, e soprattutto del Governo e del Parlamento, di un valore politico pi\u00f9 generale della stessa. Inizia un dibattito che vede coinvolto il mondo politico e la stampa.\nMarco Pannella inserisce questa vicenda (settimo paragrafo del documento), nella sua denuncia nei confronti del Presidente della Repubblica Francesco Cossiga per attentato alla Costituzione il 26 novembre 1991. Sotto accusa sono le modalit\u00e0 della proposta di grazia (non la possibilit\u00e0 della grazia in s\u00e9) e il presunto stravolgimento della prassi costituzionale consolidata.\nAnche Indro Montanelli, gambizzato dalle BR nel 1977, si dichiara favorevole alla scarcerazione di Curcio.\nLa figlia di Giralucci, Silvia, scrive invece quanto segue allo stesso presidente Cossiga in una lettera pubblica:\n\u00abLa grazia \u00e8 un'ingiustizia che ci offende, sia come familiari delle vittime del terrorismo, che come privati cittadini. Mia madre ed io avevamo gi\u00e0 espresso parere negativo alla grazia [...] La nostra vita \u00e8 stata profondamente segnata da quell'episodio, \u00e8 una vita non completa, non normale. Perch\u00e9 dobbiamo concedere una vita normale a chi non ha permesso che la nostra fosse tale? Hanno stroncato e segnato irreversibilmente troppe vite per avere il diritto di godersi la loro. Constatatone il fallimento, vorrebbero, e lei con loro, considerare la loro esperienza storicamente sorpassata, ma il dolore mio e della mia famiglia non \u00e8 ancora storia, \u00e8 vita\u00bb.\nIl figlio di Giuseppe Mazzola, alla proposta di grazia a Curcio richiede la sospensione dello \"status\" di cittadinanza italiana suo, dei fratelli e della madre fino allo scadere del mandato presidenziale di Cossiga. Di fronte alla esplicita iniziativa del Presidente Cossiga sulla concessione della grazia a Renato Curcio, tra parecchie polemiche, il Presidente del Consiglio Giulio Andreotti concorda, fatto che spinge il Ministro di Grazia e Giustizia, Claudio Martelli, a rivendicare le proprie prerogative in materia presentando infatti un ricorso per conflitto di attribuzione nei confronti della Presidenza della Repubblica e della Presidenza del Consiglio. Il processo costituzionale fu poi dichiarato estinto (ord. n. 379 del 1991), senza che la Corte si esprimesse, in quanto lo stesso Ministro Martelli rinunci\u00f2 al ricorso e, dall'altra parte, il Presidente Cossiga non torn\u00f2 sull'argomento grazia a Curcio.\nNel 1990 fonda, insieme a Stefano Petrella e Nicola Valentino, la casa editrice \"Sensibili alle foglie\", una cooperativa di cui \u00e8 l'attuale direttore editoriale.\nAnni recenti (1993-oggi).\nAppena ottenuta la semilibert\u00e0 7 aprile 1993, l'allora direttore de \"Il Giorno\", Paolo Liguori, gli offr\u00ec un posto da giornalista ma lui declin\u00f2 l'offerta perch\u00e9 prematura.\nNel 1993 e negli anni 2000 fu convocato a rendere la sua testimonianza nel processo per la morte del suo amico Mauro Rostagno, assassinato da Cosa nostra: \nNel 1994 la sua cooperativa pubblica l'importante \"Princesa\", l'autobiografia di Fernanda Farias De Albuquerque (scritta con l'ex brigatista Maurizio Iannelli conosciuto da lei in carcere), donna transgender brasiliana (suicida nel 2000) su cui Fabrizio De Andr\u00e9 scriver\u00e0 una canzone (\"Prin\u00e7esa\", dall'album \"Anime salve\" del 1997). La presentazione del libro al Torino GLBT Film Festival - Da Sodoma a Hollywood viene contrastata dai parenti delle vittime delle Brigate rosse che protestano proprio contro la presenza di Curcio. Princesa, quindi, preferisce non presentarsi; alla prima presentazione del libro, invece, avvenuta a Genova all'Osteria della Lanterna dopo che il comune aveva negato la sala comunale precedentemente concessa per protesta contro Curcio (regolarmente autorizzato dal giudice di sorveglianza), partecipano sia il fondatore delle BR che Fernanda, e il comune amico don Andrea Gallo, celebre prete di strada genovese.\nRenato Curcio fu scarcerato definitivamente nell'ottobre del 1998, quattro anni prima della scadenza della pena. I giudici di sorveglianza motivarono cos\u00ec la scelta: \u00abAnche se Curcio non ha mai rinnegato il proprio passato politico a tutti noto, ponendosi come una sorta di interlocutore verso le istituzioni, mirando alla ridefinizione culturale, storica e politica degli anni '60 - '80, \u00e8 pur vero che la sua attivit\u00e0 lavorativa, oggi rivolta soprattutto alla ricerca e comunque coinvolgente le relazioni umane, \u00e8 sintomatica di una sincera rivisitazione e messa in discussione delle scelte precedentemente operate, e sfociate nei delitti che oggi sta espiando\u00bb e nel suo \u00abimpegno volto al sociale pu\u00f2 cogliersi il ravvedimento che la legge prevede per il beneficio oggi richiesto\u00bb.\nCurcio, inoltre, ha abbandonato il marxismo-leninismo, professandosi altres\u00ec un'anarco-comunista.\nRiguardo alle sue nuove attivit\u00e0 Curcio ha detto: \u00abIo parlo solo del mio lavoro di ricercatore, il resto non mi interessa. Non salgo in cattedra e non sono un cattivo maestro\u00bb, rifiutando quasi sempre di commentare argomenti inerenti o correlati agli anni di piombo.\nCurcio si \u00e8 risposato nel 1995 con Maria Rita Prette detta \"Marita\" (un'ex terrorista condannata per banda armata e oggi scrittrice e ricercatrice sociale), con rito religioso (essendosi riavvicinato nuovamente alla religione cristiana valdese) e con lei ha avuto una figlia. Abita in un casolare a Carr\u00f9 (in provincia di Cuneo), e scrive e cura libri sul mondo del lavoro, sulla condizione carceraria e su tutte le istituzioni totali: in particolare sugli internati nei manicomi giudiziari (da una prospettiva antipsichiatrica), sui portatori di handicap, sugli stati alterati di coscienza nella reclusione, dal 2015, con la pubblicazione del saggio \"L'impero virtuale\", si dedica all'impatto della Rivoluzione digitale nei rapporti all'interno della societ\u00e0 moderna, studio che ha poi approfondito ulteriormente con le successive pubblicazioni: \"L'egemonia digitale\", \"La societ\u00e0 artificiale\" e \"L'algoritmo sovrano\"; svolge inoltre l'attivit\u00e0 di sociologo, il campo di studi per cui intraprese il percorso universitario concluso, a fine anni '60, senza tuttavia conseguirne la laurea per scelta politica.\nNel 2013, con altri ex brigatisti e membri della sinistra extraparlamentare, ha partecipato ai funerali di Prospero Gallinari, a Coviolo (Reggio Emilia), suscitando accese polemiche e una denuncia archiviata. Spesso \u00e8 stato invitato a tenere conferenze sugli argomenti del proprio lavoro, causando a volte dure contestazioni e critiche per il suo passato.\nProcedimenti giudiziari e condanne.\nCurcio \u00e8 stato condannato a 30 anni di carcere, ridotti poi a 28 (di cui scontati 24, 4 in semilibert\u00e0 e 20 in prigione) per concorso morale in omicidio volontario nella morte dei militanti missini Giralucci e Mazzola (in quanto giudicato mandante dell'assalto alla sede del Movimento Sociale Italiano di Padova), per costituzione e direzione di associazione sovversiva, evasione e per partecipazione a banda armata. La pena di 28 anni \u00e8 cumulativa di:"}
{"id": "297725", "revid": "486946", "url": "https://it.wikipedia.org/wiki?curid=297725", "title": "Simus", "text": ""}
{"id": "297729", "revid": "223454", "url": "https://it.wikipedia.org/wiki?curid=297729", "title": "Cybergrind", "text": ""}
{"id": "297730", "revid": "1091859", "url": "https://it.wikipedia.org/wiki?curid=297730", "title": "Watto", "text": "Watto \u00e8 un personaggio immaginario della saga fantascientifico di \"Guerre stellari\", visto nei film \"La minaccia fantasma\" e \"L'attacco dei cloni\" della trilogia prequel.\nStoria.\nWatto era un mercante Toydariano che viveva su Tatooine. Aveva un negozio di oggetti usati da cui vendeva diversi tipi di componenti meccanici, da componenti per droidi a componenti per navi.\nEra anche un giocatore d'azzardo esperto, che scommetteva sulle corse locali con gli \"Sgusci\" e a volte facendo partecipare il proprio Sguscio e il proprio pilota. Trattava i suoi schiavi pi\u00f9 umanamente di altri, nonostante fosse rozzo e avido di denaro.\nWatto, come tutti i Toydariani, era immune ad alcuni dei poteri Jedi: ne \"La Minaccia Fantasma\" vediamo Qui-Gon Jinn tentare di convincerlo con l'ipnosi ad accettare il pagamento fatto con i crediti della Repubblica, ma Watto non accetta, dicendogli di non tentare altri trucchetti da Jedi perch\u00e9 inutili con lui.\nNel 32 BBY perse, a causa di una scommessa fatta con Qui-Gon Jinn, il giovane Anakin Skywalker, suo schiavo. Questo segn\u00f2 un periodo nero per Watto, che cominci\u00f2 a perdere molto prestigio nel suo campo. Si vide poi costretto a vendere Shmi Skywalker a un contadino di nome Cliegg Lars nel 27 BBY. Venne visto per l'ultima volta da Anakin e Padm\u00e9 Amidala nel 22 BBY, quando il Jedi torn\u00f2 su Tatooine per rivedere sua madre. In quel periodo Watto aveva perso il suo negozio, e aveva preso una piccola baracca. Riusc\u00ec a sopravvivere durante la Guerra Civile Galattica riprendendo il suo vecchio negozio di parti usate.\nStar Wars Legends.\nIn \"Star Wars Visionaries\", Watto viene ucciso da un risorto Darth Maul per ottenere informazioni sui Lars nel capitolo \"Old Wounds\". Comunque, la storia non \u00e8 considerata canonica."}
{"id": "297732", "revid": "775223", "url": "https://it.wikipedia.org/wiki?curid=297732", "title": "Teoria macroeconomica", "text": ""}
{"id": "297735", "revid": "767487", "url": "https://it.wikipedia.org/wiki?curid=297735", "title": "Ponte Chiapas", "text": "Il ponte Chiapas \u00e8 un ponte situato nello stato messicano del Chiapas.\nInaugurato nel dicembre del 2003, attraversa la diga di Nezahualcoyotl, anche conosciuta come Malpaso nel Messico del sud. Ha una lunghezza di 1.208 ed \u00e8 largo 10 metri e collega Las Choapas (nello stato di Veracruz) e Raudales Ocozocoautla (nel Chiapas), il ponte \u00e8 una componente importante dell'autostrada principale federale Cosolealecaque-Tuxtla Guti\u00e9rrez.\nIl ponte riduce circa di 100 chilometri (60 miglia) o 3,5 ore il percorso fra Citt\u00e0 del Messico e Chiapas."}
{"id": "297737", "revid": "1048993", "url": "https://it.wikipedia.org/wiki?curid=297737", "title": "Alberto Angrisano", "text": "Biografia.\nDiplomato alla \"Bottega teatrale del Mezzogiorno\" diretta da Antonio Casagrande, ha esordito a teatro con Gabriele Lavia (\"Riccardo III\", \"Il duello\", \"L'uomo, la bestia e la virt\u00f9\"). Ha collaborato con Giancarlo Sbragia (\"Il potere e la gloria\") e Mariano Rigillo (\"Anfitrione\", \"Edipo re\").\nCome doppiatore, ha prestato la sua voce a Idris Elba, Michael Kenneth Williams, Adrien Brody, Dean Norris, Giancarlo Esposito, Adewale Akinnuoye-Agbaje e Aaron Douglas.\nNel 2009 ha preso parte alla fiction \"Puccini\", per la regia di Giorgio Capitani.\nNel 2010 \u00e8 nel cast del film di Alessandro D'Alatri \"Sul mare\", e nel 2011 in quello di \"Squadra antimafia - Palermo oggi 3\". Nel 2017-2018 \u00e8 Michele Aragona nella serie Rai \"I bastardi di Pizzofalcone\".\nDal 1999 \u00e8 la voce ufficiale del canale National Geographic Channel italiano.\n\u00c8 stato premiato al \"Maratea Film Festival\" nel 2009."}
{"id": "297741", "revid": "2028514", "url": "https://it.wikipedia.org/wiki?curid=297741", "title": "Saccharomyces cerevisiae", "text": "Il Saccharomyces cerevisiae , organismo unicellulare osmofilo appartenente al regno dei funghi, comunemente noto come \"lievito di birra\", \u00e8 una nota specie di lievito della famiglia Saccharomycetaceae che si riproduce per gemmazione.\n\"Saccharomyces cerevisiae\" ha forma da ovale a ellittica e diametro di 5-10 micrometri. Si moltiplica attraverso un processo di gemmazione, diversa dalla riproduzione che invece prevede riarrangiamento genico. \u00c8 utile nello studio del ciclo della cellula perch\u00e9 la sua coltura \u00e8 molto semplice, ma presenta la complessit\u00e0 della struttura interna di piante e animali, anch'essi eucarioti.\n\u00c8 probabilmente il lievito pi\u00f9 importante nell'ambito dell'alimentazione umana e il suo utilizzo \u00e8 noto fin dall'antichit\u00e0 per la panificazione, la vinificazione e la produzione di birra. Si pensa che sia stato isolato per la prima volta dalla superficie di acini d'uva; \u00e8 presente infatti nella pruina. \u00c8 uno dei microrganismi eucarioti pi\u00f9 intensamente studiati in biologia cellulare e molecolare, quanto l\"'Escherichia coli\" quale modello dei procarioti. \u00c8 il microrganismo responsabile del tipo pi\u00f9 comune di fermentazione.\nMetabolismo.\nI prodotti terminali del metabolismo sono sostanzialmente il biossido di carbonio e l'etanolo a seconda della presenza o meno di ossigeno. \"Saccharomyces cerevisiae\" \u00e8 infatti anaerobio facoltativo, ossia il ricavo di energia pu\u00f2 essere ottenuto o tramite un processo aerobico o tramite un processo anaerobico. \u00c8 il lievito principale della fermentazione alcolica in vino e birra.\nIn condizioni aerobiche, dove normalmente prevale la respirazione, se nel substrato la concentrazione di glucosio supera i 200-500 mg/l si ha la prevalenza dell'attivit\u00e0 fermentativa. Questo fenomeno viene definito \"effetto Crabtree\". L'effetto Crabtree limita la crescita del lievito ed \u00e8 perci\u00f2 normalmente indesiderato. Con l'aggiunta di ulteriore substrato carente in zuccheri questo effetto pu\u00f2 essere minimizzato; si tratta quindi di una diluizione.\n\"Saccharomyces cerevisiae\" \u00e8 sensibile alla pressione. Quando la pressione nei contenitori per la lievitazione supera le 8 atmosfere, esso comincia a mostrare le sue degenerazioni. Questo effetto viene anche utilizzato per il controllo del processo di lievitazione.\nGenoma.\n\"Saccharomyces cerevisiae\" \u00e8 considerato un organismo modello in citologia e in genetica. Nel 1996 \u00e8 stato il primo eucariote il cui genoma sia stato interamente sequenziato.\nLa banca dati del genoma di \"S. cerevisiae\" \u00e8 molto curata e rappresenta un importante strumento di conoscenza basilare delle funzioni e dell'organizzazione della cellula eucariote in genetica e fisiologia.\nUna delle pi\u00f9 importanti banche dati sul \"S. cerevisiae\" \u00e8 mantenuta dal Centro Informazioni sulla Sequenza delle Proteine di Monaco. Il genoma \u00e8 composto da circa 13 milioni di coppie di basi e 6275 geni, sebbene soltanto 5800 di questi sono ritenuti essere i veri geni funzionali. Si stima che Saccharomyces cerevisiae condivida circa il 23% del suo genoma con l'uomo.\nUsi.\n\u00c8 utilizzato per molteplici impieghi alimentari.\nDosaggio.\nIl lievito fresco \u00e8 generalmente aggiunto all'impasto in una quantit\u00e0 compresa tra 0,1 - 4,0% della farina utilizzata. La percentuale \u00e8 in funzione del metodo di lavoro adottato e dal tempo di fermentazione/maturazione della massa prima dell'infornamento.\nDisputa tra il lievito fresco compresso e il lievito naturale.\nI detrattori del \"lievito fresco compresso\" o \"industriale\" o \"di birra\" (i.e. \"Saccharomyces cerevisiae\"), sostenendo che esso sia all'origine di fenomeni allergici e/o di intolleranze alimentari, propongono come unica soluzione l'abbandono di quest'ultimo in favore del lievito naturale di pasta acida o \"madre\" che tra l'altro contiene come contaminanti naturali proprio cellule di \"S. cerevisiae\"; ci\u00f2 a scapito di una tecnica di lavoro artigianale comunque consolidata da secoli e legata alla storia ed alle tradizioni locali di tutte le produzioni di panetteria, pizzeria ed arte bianca pi\u00f9 in generale e che, se correttamente seguita prevedendo le giuste concentrazioni di \"lievito fresco compresso\" in base alla metodica di lavoro adottata, ai tempi ed alle temperature di processo e comunque con quantitativi compresi tra lo 0,1% e massimo il 4,0% sul peso della farina in panificazione, consente di ottenere prodotti di elevata qualit\u00e0 e salubri.\nConservabilit\u00e0 e tipi.\n\"Saccharomyces cerevisiae\" si trova sul mercato come \"lievito fresco\" appena pressato o come \"lievito secco\" (conservazione di circa 1 anno). Quello fresco ha un aroma caratteristico e facilmente riconoscibile in situazioni ove questa nota \u00e8 distintiva (pasta lievitata, alcuni tipi di birra, spumanti a metodo classico, certi vini bianchi secchi e giovani, ecc.).\nIl lievito commerciale \u00e8 prodotto in grandi tank, o biofermentatori, condotti a condizioni ottimali per la moltiplicazione, ovvero in ossigenazione, a circa 30\u00a0\u00b0C e su substrati zuccherini generalmente a base di melassa di barbabietola. Al termine della crescita la biomassa viene recuperata dal mezzo di coltura per centrifugazione (lievito in crema) e generalmente viene pressata (lievito fresco in panetti). Il lievito fresco pu\u00f2 subire successivi trattamenti mirati all'eliminazione del substrato residuo (lavaggi). Per la produzione del lievito secco attivo, il materiale viene liofilizzato.\nPer fini particolari vengono utilizzati anche colture speciali, come ad esempio i \"lieviti osmotolleranti\" in grado di sopportare elevate pressioni osmotiche in impasti molto dolci.\nI \"lieviti ecologici\" vengono allevati su un terreno prodotto a partire da cereali e sono adatti alle persone allergiche al lievito, in quanto questo fenomeno \u00e8 generalmente legato ai lieviti industriali per la permanenza nel prodotto finale di residui del substrato di melassa della produzione del lievito.\nIl lievito fresco mantiene piena capacit\u00e0 fermentativa/respiratoria se viene conservato ad una temperatura dai 2 agli 8\u00a0\u00b0C e poi riportato a temperatura ambiente per il suo uso. La maggior parte delle cellule muore a circa 40 - 45\u00a0\u00b0C.\nQuante pi\u00f9 cellule vecchie o morte si trovano in un pezzo di lievito, tanto compromesso sar\u00e0 il suo metabolismo. L'invecchiamento e la morte delle cellule del lievito portano alla liberazione di composti come il glutatione. La presenza di queste sostanze nell'impasto porta all'indebolimento della struttura glutinica (glutine) in un impasto, quindi cellule morte di S. cerevisiae sono tecnicamente inutilizzabili.\nUn'alternativa all'uso del lievito biologico in cucina/pasticceria \u00e8 rappresentata dal lievito chimico o polvere lievitante o baking powder. Per i dolci il pi\u00f9 comune \u00e8 il bicarbonato d'ammonio.\nAmbito farmacologico.\n\u00c8 il principio attivo di un antiemorroidale chiamato \"Preparazione H\"."}
{"id": "297744", "revid": "29035", "url": "https://it.wikipedia.org/wiki?curid=297744", "title": "Lievito da cucina", "text": ""}
{"id": "297749", "revid": "31886", "url": "https://it.wikipedia.org/wiki?curid=297749", "title": "Carrello (ferrovia)", "text": "Il carrello \u00e8 quella parte di un veicolo ferroviario che comprende il rodiggio e la struttura portante ad esso connessa. Pu\u00f2 anche essere munito di motori di trazione nel qual caso viene spesso indicato come \"carrello motore\".\nI carrelli dei veicoli ferroviari sono comunemente a due assi ma, nel caso dei carri per trasporto di merci speciali o di massa elevata, possono essere a 3 o pi\u00f9 assi.\nLe diverse caratteristiche del sistema-carrello vengono indicate con una sigla composta da lettere e numeri secondo la classificazione del rodiggio stabilita dalla Union internationale des chemins de fer. \nSolitamente una carrozza ferroviaria \u00e8 dotata di due carrelli, mentre una locomotiva pu\u00f2 averne anche tre o quattro. A volte, nel caso di composizioni bloccate due veicoli contigui vengono poggiati su un unico carrello realizzando un complesso articolato.\nStoria.\nAgli albori della ferrovia le costruzioni di veicoli ferroviari prevedevano l'uso di pochi assi per ciascun veicolo. Le locomotive di massima avevano un asse motore ed uno portante e i veicoli trainati erano a due assi montati fissi sotto il telaio portante di ciascun rotabile.\nCon l'aumento della lunghezza e della massa dei veicoli trainati si pose presto la necessit\u00e0 di studiare un sistema che ne migliorasse l'inscrivibilit\u00e0 in curva e nello stesso tempo ne diminuisse il peso per asse. Per le locomotive si presentava oltre alla necessit\u00e0 di ridurre il pi\u00f9 possibile il passo rigido quello di sviluppare un sistema di assi \"sterzanti\", nel senso della marcia, che seguissero il contorno delle curve guidandone la corsa senza pericolo di svio.\nLa prima idea nota di un carrello per l'inscrizione in curva di una locomotiva \u00e8 quella che venne brevettata, il 30 dicembre 1812 (brevetto n\u00ba 3632) dai fratelli William ed Edward Walton Chapman\nLe prime realizzazioni di carrelli per veicoli ferroviari di cui si \u00e8 a conoscenza sono state operate negli USA intorno al 1830 e si resero necessarie allo scopo di diminuire il peso per asse dei carri e delle carrozze e per migliorarne la tenuta di strada nelle linee costruite; determinante fu anche lo sviluppo del trasporto di grandi quantit\u00e0 di merci richiesto dallo sviluppo impetuoso dello Stato americano. In Europa l'introduzione del carrello per carri merci fu molto pi\u00f9 tarda e ci\u00f2 probabilmente a causa della minore necessit\u00e0 di trasporti pesanti. In Germania venne costruito un tipo di carrello per le ferrovie del W\u00fcrttemberg nel 1845.\nL'aumento progressivo delle velocit\u00e0 dei treni fece s\u00ec che alla fine del XIX secolo i treni espressi europei avessero in composizione carrozze viaggiatori a carrelli. La caratteristica di un veicolo a carrelli \u00e8 infatti la maggiore velocit\u00e0 omologabile rispetto al rodiggio semplice e in condizioni di sicurezza e ci\u00f2 in virt\u00f9 della possibilit\u00e0 di realizzare una sospensione migliore e a vari stadi. Nel settore del trasporto merci tuttavia il predominio dei carri a due assi travalic\u00f2 anche il XX secolo anche per la maggiore economicit\u00e0 di costruzione.\nNegli ultimi decenni del XX secolo la progettazione e la tecnologia costruttiva del carrello hanno subito una decisiva evoluzione sia in conseguenza della disponibilit\u00e0 di nuovi materiali che della necessit\u00e0 di trovare soluzioni adatte alle velocit\u00e0 sempre pi\u00f9 elevate dei veicoli ferroviari. La gomma ha sostituito in molti casi l'acciaio nella costruzione di sospensioni primarie e secondarie; in molti casi la sospensione secondaria viene realizzata pneumaticamente. Sono stati introdotti smorzatori a gas o ad olio in grado di \"spegnere\" moti anomali indesiderati o pericolosi. La struttura complessiva ne \u00e8 risultata alleggerita riducendone le parti non sospese.\nCaratteristiche.\nLa struttura.\nUn carrello \u00e8 di massima costituito da due fiancate in lamiera di acciaio collegate da profilati che realizzano un telaio indeformabile, con le guide per le boccole degli assi e le sospensioni primarie; al centro \u00e8 disposta trasversalmente una trave su cui poggia un perno di rotazione di cui \u00e8 provvisto il carro del veicolo; ai due laterali sono presenti due pattini che hanno funzione di equilibrio trasversale. Il perno (o la ralla) pu\u00f2 anche avere solo funzione di guida quando sono i due pattini laterali a supportare direttamente il carico. Altri organi sono, il sistema frenante e gli eventuali organi di trazione e repulsione. La sospensione primaria dei carrelli, inizialmente era a balestre, in seguito a molle ad elica. Le guide delle boccole furono realizzate a glifo, sistema che permane ancora nelle realizzazioni pi\u00f9 elementari e per i carri merci. \nUn miglioramento presto introdotto fu l'uso di una trave oscillante al posto di quella fissa che venne a costituire l'elemento di collegamento tra il telaio principale del veicolo e il carrello stesso. Su questa trave, disposta trasversalmente, \u00e8 applicato il peso della cassa (tramite una ralla semisferica o due pattini); il collegamento con il carrello si realizza mediante due coppie di biellette che le consentono la possibilit\u00e0 di oscillazione trasversale. La trave oscillante pu\u00f2 anche essere costituita da due pezzi tra i quali si trova una coppia di molle a balestra contrapposte; la parte inferiore, sospesa su appoggi a lama di coltello sostenuti da due biellette per lato fissate al telaio del carrello vi scarica il peso della cassa. Due arresti laterali in questo caso ne limitano l'ampiezza delle oscillazioni trasversali. La posizione di montaggio verticale o inclinata delle biellette ha influenza sullo smorzamento delle oscillazioni della cassa; quella inclinata \u00e8 preferibile in quanto le forze orizzontali generate essendo in opposizione tendono ad elidersi dando stabilit\u00e0 al veicolo in marcia.\nIl carrello nelle locomotive.\nI carrelli delle locomotive, in ragione della maggiore massa delle stesse, sono pi\u00f9 complessi e pi\u00f9 pesanti di quelli per il materiale trainato. Spesso ad essi sono associati organi di trasmissione o di trazione che ne elevano la massa complessiva e ne complicano la costruzione.\nLa necessit\u00e0 del carrello nella costruzione delle locomotive si evidenzi\u00f2 molto presto con l'evoluzione del rodiggio delle stesse quando dal rodiggio C (a tre assi) si cerc\u00f2 di passare ad un numero di assi superiore per ragione sia di maggiore sforzo di trazione che di massa per asse. Il semplice spostamento trasversale del primo asse non garantiva una stabilit\u00e0 di marcia accettabile appena si aumentava anche di poco la modesta velocit\u00e0 raggiungibile. Si studi\u00f2 quindi un sistema che permettesse la \"spostabilit\u00e0 radiale\" del primo asse (portante): oltre ai sistemi che usavano boccole radiali quali i sistemi Adams, Webb ed altri, un sistema che ebbe molto successo fu quello implementato nel 1857 da Levi Bissel che da lui prese nome (Carrello Bissel).\nIl carrello Bissel, ad un solo asse, venne applicato alle locomotive sia anteriormente, come carrello sterzante, che posteriormente come carrello portante. Era costituito da un semplice telaio triangolare, del tutto indipendente dal telaio principale della locomotiva, a cui era collegato mediante un semplice perno posto al vertice del triangolo; l'asse era quindi libero di ruotare lateralmente inscrivendosi agevolmente in curva. Veniva richiamato poi in posizione da un sistema di molle e caricato di una parte della massa della locomotiva.\nQuando il carrello \u00e8 costituito da due assi costituisce, a differenza del Bissel, un piccolo veicolo vero e proprio indipendente in quanto il telaio che lo costituisce abbraccia le quattro boccole, ha la sua sospensione ed \u00e8 unito al telaio della locomotiva da un perno accoppiato ad una ralla posta in posizione centrale; questi due elementi servono anche a trasmettere parte della massa della locomotiva sui due assi portanti. Perch\u00e9 il carrello si adatti alla curva da percorrere la ralla deve poter traslare lateralmente e ci\u00f2 \u00e8 ottenuto collocandola ad un sostegno sospeso mediante quattro tiranti al telaio stesso del carrello; tale sostegno viene chiamato \"traversa oscillante\". Questo schema di massima descrive la struttura dei carrelli di locomotiva dei tipi \"americano\" o \"inglese\", Krauss-Helmholtz e la sua variante, il carrello italiano.\nUna particolarit\u00e0 dell'uso del carrello \u00e8 quella adottata sulle locomotive Mallet le quali sono costituite da due sezioni articolate per potersi inscrivere agevolmente nelle curve le quali supportano tutte le apparecchiature che costituiscono la locomotiva. Queste sono divise rispettivamente, sul carrello posteriore, che supporta il telaio generale su cui \u00e8 montata la caldaia anche il meccanismo motore ad alta pressione con i due o tre assi accoppiati e su quello anteriore, che supporta la camera a fumo, il meccanismo motore a bassa pressione con gli assi accoppiati. In sostanza la locomotiva risulta costituita da due grossi carrelli motori articolati per mezzo di un robusto perno centrale.\nAltro esempio di utilizzazione di carrelli motori \u00e8 costituito dalle locomotive Garratt nelle quali i due carrelli con gli assi accoppiati e le rispettive motorizzazioni sono simmetrici e supportano, mediante ralle e perni, tutto il blocco caldaia-forno-cabina che risulta sospeso su due punti e consente una migliore inscrivibilit\u00e0 nelle strette curve rispetto alle \"Mallet\"\nSia il carrello Bissel che i carrelli biassiali citati sono stati usati oltre che per la costruzione delle locomotive a vapore anche per i mezzi di trazione termici ed elettrici.\nIl carrello nei veicoli.\nLa costruzione dei carrelli, nel tempo, si \u00e8 differenziata a seconda del suo uso, per veicoli per trasporto merci o per veicoli per trasporto di viaggiatori.\nLa costruzione dei carrelli per trasporto di merci ha privilegiata la robustezza piuttosto che il comfort e pertanto il carrello dei carri merci ha mantenuta la sua costruzione elementare delle origini. Le variazioni pi\u00f9 importanti hanno riguardato l'introduzione sempre pi\u00f9 generalizzata delle molle ad elica piuttosto che quelle a balestra. I carrelli dei carri merci sono solitamente a due assi ma, nel caso di carri per trasporti pesanti possono avere anche tre o pi\u00f9 assi; \u00e8 il caso dei carri a pianale ribassato, dei carri per trasporto di ghisa in fusione e dei carri gru.\nMolto diffuso \u00e8 il carrello Diamond che ha trovato impiego anche nella costruzione dei tender delle locomotive a vapore e con poche varianti nei carri merci in ogni parte del mondo.\nI carrelli per carrozze viaggiatori hanno subito una maggiore evoluzione: la pi\u00f9 importante fu l'introduzione della trave oscillante che introduceva la possibilit\u00e0 di un molleggio laterale che si aggiungeva a quello verticale delle origini (sospensione primaria) generando sia un maggiore comfort di marcia che una minore aggressivit\u00e0 dell'insieme nei confronti del binario. Un ulteriore e conseguenziale perfezionamento fu l'introduzione di un secondo sistema di molle che rendesse meno brusco lo spostamento trasversale della trave oscillante: tale sistema di molle prende il nome di sospensione secondaria.\nSalvo rarissimi casi i carrelli per carrozze viaggiatori sono a due assi."}
{"id": "297754", "revid": "1318658", "url": "https://it.wikipedia.org/wiki?curid=297754", "title": "Girolamo Mercuriale", "text": "Biografia.\nDopo aver studiato Medicina all'Universit\u00e0 di Bologna ed aver conseguito nel 1555 la laurea all'Universit\u00e0 degli Studi di Padova, dove ebbe modo di conoscere personalmente il medico veneziano Vettor Trincavella, segu\u00ec a Roma il \"Gran Cardinale\" Alessandro Farnese. A causa della sua fama, infatti, i forlivesi lo inviarono come legato presso il papa Pio IV, dove rimase sette anni. Qui Girolamo Mercuriali pare aver composto il suo celeberrimo trattato sulla ginnastica.\nFu poi professore di medicina pratica in entrambe le universit\u00e0 dove aveva studiato. A Padova, in particolare, tra il 1569 ed il 1587, trascorse un periodo molto fecondo, in cui scrisse ben dodici libri, alcuni dei quali basati sugli appunti presi dagli studenti durante le lezioni. Si rec\u00f2 poi a Pisa, dove divenne primo medico di Ferdinando I de' Medici e pot\u00e9 godere di una certa fama come clinico. Cur\u00f2 anche altre importanti personalit\u00e0 del suo tempo, tra cui l'imperatore Massimiliano II, che lo nomin\u00f2 cavaliere e conte palatino. Merita di essere citato un famoso episodio che vede Girolamo Mercuriale convocato a Venezia dalle autorit\u00e0 il 7 giugno 1576 insieme a molti altri medici illustri, consultati per decifrare una misteriosa epidemia che colpiva la citt\u00e0. Mercuriale escluse fin dall'inizio un caso di peste, in quanto solo una minima percentuale della popolazione si era ammalata, il contagio restava comunque molto limitato (3691 morti da agosto 1575 al febbraio 1576), e i contagiati erano quasi tutti poveri e malnutriti (\"quasi tutta gente povera et mal notrita e governata. Io certo mai la chiamerei peste\"). Dopo una settimana per\u00f2 la malattia ebbe un decorso impressionante (arrivando a cinquantamila morti entro la fine dell'anno), tra cui anche alcuni familiari del medico stesso. Tre giorni dopo, il 10 giugno, il Maggior Consiglio - prudentemente riunitosi solo in un terzo dei suoi componenti - per scongiurare un eccessivo allarmismo che avrebbe compromesso l'economia cittadina, attribu\u00ec i decessi a semplici \"febri maligne\u201d e non alla peste, contrariamente al parere dei Provveditori alla Sanit\u00e0, i quali propugnavano in alternativa quarantene, lazzaretti ed isolamento delle abitazioni degli appestati. Sorprendentemente per\u00f2 tale evento non ebbe gravi conseguenze sulla carriera di Mercuriale che, anzi, durante lezioni che tenne nel 1577 a proposito della peste, continu\u00f2 a difendere la sua posizione riguardo allo sfortunato caso veneziano.\nNel 1598 fece restaurare una cappella dell'Abbazia di San Mercuriale di Forl\u00ec, trasformandola in cappella di famiglia, da allora nota come \"cappella Mercuriali\", dove egli stesso venne sepolto. Ai monaci di San Mercuriale, Girolamo lasci\u00f2 in eredit\u00e0 la sua biblioteca, purch\u00e9 essi si impegnassero a tenere tre lezioni settimanali di fisica e di logica. Ricevuti i libri, i monaci, per custodirli e renderli fruibili a tutti, aprirono una biblioteca pubblica.\nNel 1906, a celebrazione e a ricordo di Girolamo Mercuriali, fu murata nella cappella una lapide, tuttora esistente, con le seguenti parole: \"Questo marmo ricorda ai posteri che i cattolici forlivesi il d\u00ec XI novembre 1906 commemorando presso la sua tomba GIROLAMO MERCURIALI riaffermavano il connubio eterno nei secoli tra la scienza e la fede\".\nOpere.\nCultore dell'opera ippocratica (\"Censura et dispositio operum Hippocratis\", 1583, in cui discusse in modo critico le opere del medico), fu autore di \"De arte gymnastica\" (1569), la prima opera moderna che consideri scientificamente il rapporto tra l'educazione fisica e la salute, ma anche un testo sulla storia dell'attivit\u00e0 ginnica. Oltre a questo originale argomento scrisse opere di pediatria, di balneoterapia, di malattie della pelle, di tossicologia. Fra i suoi numerosi discepoli italiani e stranieri, si segnala lo svizzero Gaspard Bauhin.\nAlcune altre sue opere sono:"}
{"id": "297760", "revid": "1222", "url": "https://it.wikipedia.org/wiki?curid=297760", "title": "Palma talipot", "text": ""}
{"id": "297764", "revid": "697352", "url": "https://it.wikipedia.org/wiki?curid=297764", "title": "Ikeda", "text": " \u00e8 un nome proprio della lingua giapponese che si pu\u00f2 trovare come cognome, toponimo o altra funzione."}
{"id": "297765", "revid": "1349967", "url": "https://it.wikipedia.org/wiki?curid=297765", "title": "Alberto Manzi", "text": "Biografia.\nNasce a Roma, il 3 novembre 1924, esattamente a quartiere Borgo, da Ettore, tranviere, e Rina Mazzei, impiegata presso gli uffici annonari del Vaticano. Nel 1927, a causa dello smantellamento della Spina di Borgo, vengono sfrattati e gli viene assegnato un appartamento a piazza Bologna, allora periferia romana, dove con la nascita della sorella la mamma smette di lavorare per dedicarsi esclusivamente ai due figli. Da ragazzo, appassionato di mare, frequenta i Marinaretti anzich\u00e9 i Balilla e questo gli consentir\u00e0 di venire iscritto nelle liste di Leva della Marina. Terminati, nel 1942, gli studi medi, si diploma all'Istituto Magistrale.\nL'8 settembre 1943 la Repubblica Sociale chiama alle armi le classi 1924 e 1925 dando un ultimatum di 30 giorni per presentarsi, pena la fucilazione. Antifascista come tutta la sua famiglia, non intende sottomettersi a Sal\u00f2 e riesce a nascondersi, grazie al padre bersagliere nella prima guerra mondiale e nella seconda sergente delle Guardie Palatine, volontario della croce rossa sui treni ospedale e Guardiano del Pantheon per i Cavalieri di Malta. Evita cos\u00ec i rastrellamenti recandosi presso la sede dell'Ordine di Malta.\nIl 4 giugno 1944 con l'arrivo degli americani a Roma decide di arruolarsi volontario presso il Battaglione San Marco, alleato dell'VIII Armata Inglese. Raggiunge Brindisi e il suo comportamento, ironico e provocatorio, colpisce il Comandante che lo vorr\u00e0 in fureria come segretario per tutta la campagna e alla domanda del sottufficiale: Titolo di studio? \u2013 rispose \u2013 Diploma Magistrale \u2013 ma alla seconda: Sai leggere? \u2013 rispose \u2013 No!, suscitando le risa dei commilitoni e accattivandosi la stima del Comandante.\nNel 1945 si conclude la campagna di liberazione. La Linea Gotica termina a Bolzano con la fuoriuscita dei tedeschi, ma non verr\u00e0 congedato con gli altri perch\u00e9 il suo Comandante lo vuole ancora con s\u00e8 per sbrigare le pratiche burocratiche del Battaglione. Torna a Roma quindi due mesi dopo i suoi compagni d'armi. Finita la guerra si laurea in biologia e intraprende l\u2019attivit\u00e0 di maestro.\nIncomincia l'attivit\u00e0 scolastica, prendendo servizio all\"'Istituto di Rieducazione e Pena \u201dAristide Gabelli\u201c\" di Roma, accettando il posto rifiutato, prima di lui, da ben quattro colleghi, e dove realizzer\u00e0 il primo giornale degli Istituti di Pena, \"La Tradotta\". \nNel 1948 sposa Ida Renzi, sua collega, dalla quale avr\u00e0 quattro figli: Alda, Massimo, Roberta e Flavia. Negli anni ottanta divorzia e sposa Sonia Boni dalla quale avr\u00e0 una figlia, Giulia. Con loro si trasferir\u00e0 a Pitigliano dove sar\u00e0 poi eletto sindaco.\nSempre nel 1948 ottiene il \"Premio Collodi\" per \"Grogh, storia di un castoro\", romanzo per ragazzi inedito, pubblicato dalla Bompiani nel 1950 (con riduzione radiofonica della Rai nel 1953, poi tradotto in 28 lingue).\nNel 1950 Luigi Volpicelli lo vuole come suo assistente e Domenico Volpi lo chiama a collaborare con la Casa Editrice AVE, per la quale pubblicher\u00e0 diversi testi scolastici e collaborer\u00e0 con Gianni Rodari e Jacovitti alla rivista \"Il Vittorioso\".\nNel 1954 prende servizio come insegnante elementare presso la scuola \"Fratelli Bandiera\" di Roma, dove rester\u00e0 fino alla pensione. Nello stesso anno, grazie ai suoi cugini che vivono a Lima, Per\u00f9, si reca per la prima volta in Sud America, e collabora col cugino, docente di italiano, in programmi di scolarizzazione e di socializzazione. Conosce Don Giulio, padre Salesiano in missione, e con lui torner\u00e0 spesso a collaborare con il Pontificio Ateneo Salesiano. Questa esperienza sar\u00e0 poi ispiratrice dei romanzi \"El Loco\", \"La Luna nelle baracche\" e il postumo \"E venne il sabato\".\nScrisse diversi libri per ragazzi: il pi\u00f9 famoso \u00e8 \"Orzowei\", pubblicato nel 1955, da cui fu tratta negli anni '70 la serie televisiva omonima di grande successo per la regia di Yve Allegret, per la Tv dei ragazzi.\nNel 1960 fu scelto per presentare il programma \"Non \u00e8 mai troppo tardi,\" in onda sul Programma Nazionale, che prese il via il 15 novembre, concepito come strumento di ausilio nella lotta all'analfabetismo. Il programma, curato insieme con Oreste Gasperini e Carlo Piantoni, ebbe grande successo e lo rese famoso: riproduceva in televisione delle vere e proprie lezioni di scuola primaria, con metodologie didattiche innovative (Manzi al suo \"provino\" strapp\u00f2 il copione che gli era stato dato e improvvis\u00f2 una lezione alla sua maniera), dinanzi a classi composte di adulti analfabeti o quasi.\nLa trasmissione and\u00f2 in onda per otto anni e fu di grande interesse e di grande rilevanza sociale: si stima che quasi un milione e mezzo di persone abbiano conseguito la licenza elementare grazie a queste lezioni a distanza, svolte di fatto secondo un vero e proprio corso di scuola serale. Le trasmissioni avvenivano nel tardo pomeriggio, prima di cena; Manzi utilizzava un grosso blocco di carta montato su cavalletto sul quale scriveva, con l'ausilio di un carboncino, semplici parole o lettere, accompagnate da un accattivante disegnino di riferimento. Usava anche una lavagna luminosa, per quei tempi assai suggestiva. La Rai Eri, casa editrice della Rai, pubblicava materiale ausiliario per le lezioni, quali quaderni e piccoli testi.\nConcluso il programma, dopo alcune brevi e sporadiche programmazioni radiotelevisive su temi legati all'istruzione, Manzi ritorn\u00f2 quasi a tempo pieno all'insegnamento scolastico classico, presso la scuola elementare Fratelli Bandiera di Roma, interrotto di tanto in tanto per delle campagne di alfabetizzazione degli italiani all'estero e per diversi viaggi in America latina per collaborare alla promozione sociale dei contadini pi\u00f9 poveri. Torn\u00f2 alla ribalta nel 1981, allorch\u00e9 si rifiut\u00f2 di redigere le appena introdotte \"schede di valutazione\", che la riforma della scuola aveva messo al posto della pagella; Manzi si rifiut\u00f2 di scriverle perch\u00e9, disse, \u00abnon posso bollare un ragazzo con un giudizio, perch\u00e9 il ragazzo cambia, \u00e8 in movimento; se il prossimo anno uno legge il giudizio che ho dato quest'anno, l'abbiamo bollato per i prossimi anni\u00bb. La \"disobbedienza\" gli cost\u00f2 la sospensione dall'insegnamento e dalla paga. \nL'anno dopo il Ministero della Pubblica Istruzione fece pressione su di lui per convincerlo a scrivere le attese valutazioni: Manzi fece intendere di non avere cambiato opinione, ma si mostr\u00f2 disponibile a redigere una valutazione riepilogativa uguale per tutti tramite un timbro; il giudizio era: \"fa quel che pu\u00f2, quel che non pu\u00f2 non fa\". Il Ministero si mostr\u00f2 contrario alla valutazione timbrata, al che Manzi ribatt\u00e9: \u00abNon c'\u00e8 problema, posso scriverlo anche a penna\u00bb. Nel 1992 la Rai ripropose Manzi ne \"L'italiano per gli extracomunitari\", 60 puntate televisive, in onda su Rai 3 per insegnare la lingua italiana agli extracomunitari.\nDal 1995 al 1997 fu anche sindaco di Pitigliano, in provincia di Grosseto.\nIl maestro muore il 4 dicembre del 1997, nella sua casa a Pitigliano.\nOmaggi.\nLa Rai ha prodotto una miniserie televisiva in due puntate dedicata alla sua vita con il titolo \"Non \u00e8 mai troppo tardi\", interpretata da Claudio Santamaria. La fiction \u00e8 stata trasmessa il 24 e 25 febbraio 2014 da Rai 1 ottenendo ottimi ascolti. Ad Alberto Manzi sono intitolate diverse scuole in Italia."}
{"id": "297767", "revid": "116959097", "url": "https://it.wikipedia.org/wiki?curid=297767", "title": "Principio di non contraddizione", "text": "Nella logica classica, il principio di non-contraddizione afferma la falsit\u00e0 di ogni proposizione implicante che una certa proposizione A e la sua negazione, cio\u00e8 la proposizione non-A, siano entrambe vere allo stesso tempo e nello stesso modo. Secondo le parole di Aristotele:\nPi\u00f9 semplicemente, la proposizione \"A ed anche non-A\" \u00e8 falsa. In simboli, ci\u00f2 \u00e8 espresso come segue:\nSi tratta quindi di una tautologia (sempre vera, a prescindere dal valore di verit\u00e0 della variabile), o in altri termini di una legge logica universale.\nIl principio di non contraddizione \u00e8 fondamentale.\nFin dal Medioevo \u00e8 noto un interessante risultato della Logica:\nin un sistema di logica dicotomica in cui sia vera una affermazione e anche la sua negazione, \u00e8 vera qualsiasi affermazione. Tale assunzione \u00e8 solitamente citata nella letteratura latina come \"ex falso sequitur quodlibet\", e come \"principio di esplosione\" nella logica moderna.\nConclusioni.\nUn sistema logico dove siano valide le comuni regole di inferenza e dove sia anche presente una contraddizione, ossia sia VERA (completamente vera) una affermazione e anche la sua negazione, \u00e8 privo di logica, di struttura e di informazione, poich\u00e9 tutte le affermazioni sono vere (comprese le loro negazioni). E quindi non pu\u00f2 essere interessante poich\u00e9 non comunica informazione.\nQuesto risultato \u00e8 anche noto come principio di esplosione.\nLa banalizzazione di un sistema in cui sia presente contraddizione pu\u00f2 essere evitata solo a patto di indebolire il sistema stesso, scartando regole di inferenza o assiomi. Questo avviene nelle cosiddette logiche paraconsistenti.\nLogiche a pi\u00f9 valori.\nSebbene in una logica polivalente (avendo opportunamente definito gli operatori AND e NEG) si possa avere che la forma classica del principio di non contraddizione cessi di valere, ossia in termini grado di verit\u00e0:\nper qualche proposizione (che \u00e8 impossibile in logica classica a causa del principio di bivalenza), \u00e8 in ogni modo utile rilevare che un'altra forma del principio di non contraddizione continua a funzionare nelle logiche a pi\u00f9 valori (come la citata logica fuzzy) nella forma seguente:\nche si traduce nella diseguaglianza in termini di grado di verit\u00e0:\nNella logica fuzzy, si ha ad esempio\nperch\u00e9 l'AND logico \u00e8 rappresentato dal minimo dei due valori, valendo inoltre \nappare ovvio che il risultato non potr\u00e0 mai essere maggiore di 1/2.\nBen si comprende che nel caso esistano solo due valori di verit\u00e0, come nella logica aristotelica, si ottiene l'enunciato sopra esposto. In questo senso si pu\u00f2 sostenere che il principio di non-contraddizione continua a valere in logica polivalente.\nLogiche polivalenti di G\u00f6del e prodotto.\nNella logica polivalente di G\u00f6del e nella logica polivalente prodotto, la negazione di una proposizione si definisce nella maniera seguente:\nSi noti che in generale:\nSi trova dunque un interessante risultato:\ne quindi in tali logiche polivalenti \u00e8 \"addirittura valida la forma standard del principio di non-contraddizione\". Questo sta a confermare il fatto che in generale la polivalenza non implica la negazione in alcuna forma del principio di non contraddizione.\nLogica di Jan \u0141ukasiewicz a infiniti valori di verit\u00e0.\nSotto opportune condizioni, quali quelle che vigono nella logica di \u0141ukasiewicz a infiniti valori di verit\u00e0 (logica fuzzy), si ha che il principio di non contraddizione diviene per qualsivoglia asserzione formula_12:\nQuesta di fatto \u00e8 la definizione della negazione nella logica fuzzy di \u0141ukasiewicz e di Zadeh. \u00c8 interessante rilevare che l'equazione logica:\nche \u00e8 priva di soluzioni nell'insieme degli interi (in particolare, nel sottoinsieme degli interi {0,1}), ammette invece la soluzione frazionaria: formula_15 nel campo dei numeri reali (in particolare, nel sottoinsieme individuato dall'intervallo chiuso [0,1]) e ci\u00f2 segue precisamente dal principio di non-contraddizione. Il punto fondamentale rimane comunque che in un sistema fuzzy quale quello di \u0141ukasiewicz o di Zadeh, \u00e8 impossibile dimostrare (VERE) sia un'affermazione sia la propria negazione (che implicherebbe: formula_16). Dunque possiamo concludere che le logiche di \u0141ukasiewicz e di Zadeh, non sono paraconsistenti ed in tal senso non violano il principio di non contraddizione.\nLogica quantistica.\nLa meccanica quantistica, scoprendo che un quanto pu\u00f2 essere allo stesso tempo due rappresentazioni opposte di una stessa realt\u00e0 \"(particella e onda)\" si discosta dalla logica aristotelica avvicinandosi a una concezione \"eraclitea\" in cui tutto il divenire pu\u00f2 essere e non essere \"contemporaneamente\".\nNella logica quantistica, a livello pi\u00f9 tecnico, non sono pi\u00f9 valide diverse forme di bivalenza, su tutte quella espressa come V(a) or V(~a), che si pu\u00f2 leggere come \"\u00e8 vero a o \u00e8 vero non a\". Rimane comunque valido il classico principio del \"tertium non datur\" a livello sintattico, ovvero V(a or ~a), \"\u00e8 vero che sia il caso che 'a o non a'\", ma la logica non mantiene pi\u00f9 solo due valori di verit\u00e0 (vero e falso). Infatti accetta anche la possibilit\u00e0 che qualcosa non sia n\u00e9 vera n\u00e9 falsa (indeterminata), sebbene la loro unione possa essere invece ancora vera. Il principio di non contraddizione infine \u00e8 completamente rispettato nella forma che non esiste proposizione a per cui V(a&amp;~a), ma pu\u00f2 darsi il caso che V(a)&amp;V(~a), ovvero non pu\u00f2 essere \"\u00e8 vero 'a e non a'\", ma \u00e8 possibile che \"a \u00e8 vero e non a \u00e8 vero\"."}
{"id": "297780", "revid": "1718925", "url": "https://it.wikipedia.org/wiki?curid=297780", "title": "Principio di bivalenza", "text": "In logica, il principio di bivalenza afferma che \"per ogni proposizione P, o P \u00e8 vera oppure P \u00e8 falsa\", ossia che il grado di verit\u00e0 di una proposizione ammette valori nell'insieme discreto {VERO,FALSO}.\nDescrizione.\nNella logica classica, il principio di bivalenza \u00e8 equivalente all'affermazione secondo cui non possono esistere proposizioni che non siano n\u00e9 vere n\u00e9 false, in quanto proposizioni di questo genere sono indecidibili. Nella logica intuizionista, talvolta il valore di verit\u00e0 di una proposizione P non pu\u00f2 essere determinato (cio\u00e8 P non pu\u00f2 essere n\u00e9 provata n\u00e9 confutata): in tal caso, P semplicemente non possiede alcun valore di verit\u00e0. Altri tipi di logica, ad esempio la logica polivalente, e in particolare la logica sfumata, possono assegnare a P un valore di verit\u00e0 indeterminato o intermedio.\nTale principio non deve essere confuso con quello del terzo escluso, n\u00e9 col principio di non-contraddizione. Infatti, per ogni proposizione P, in un dato istante e sotto un dato aspetto, le tre leggi possono essere cos\u00ec formulate:\nPrincipio di bivalenza e principio del Terzo escluso.\nSe si esprimono le leggi di non-contraddizione e del terzo escluso usando il formalismo della logica proposizionale tradizionale:\nDi fatto, usando le regole della stessa logica proposizionale, e assumendo valido per ipotesi il principio di bivalenza, nonch\u00e9 il principio di non-contraddizione, si pu\u00f2 ricavare il principio del terzo escluso. Infatti, nel contesto della logica bivalente (o booleana), negando due volte il principio di non-contraddizione ed utilizzando la propriet\u00e0 distributiva, si ottiene il principio del terzo escluso, ci\u00f2 significando che nel contesto di un ragionamento consistente, logica bivalente e principio del terzo escluso sono perfettamente equivalenti."}
{"id": "297782", "revid": "751106", "url": "https://it.wikipedia.org/wiki?curid=297782", "title": "XOOPS", "text": "XOOPS \u00e8 un content management system (CMS) che permette agli amministratori di creare facilmente siti web dinamici. \u00c8 un potente strumento per lo sviluppo di piccole e grandi comunit\u00e0 virtuali. \u00c8 scritto in PHP e utilizza database come MySQL.\nXOOPS \u00e8 rilasciato sotto i termini della GNU General Public License (GPL) ed \u00e8 libero di essere utilizzato, modificato e ridistribuito sotto licenza GPL.\nSignificato di XOOPS.\nXOOPS \u00e8 l'acronimo di eXtensible Object Oriented Portal System (sistema per portali estensibili orientati agli oggetti). Anche se \u00e8 nato come un sistema per portali, XOOPS sta di fatto lasciando la strada dei Content Management System e pu\u00f2 essere utilizzato come framework per piccoli, medi e grandi siti.\nUna versione pi\u00f9 leggera di XOOPS pu\u00f2 essere utilizzata come blog personale o giornale. Per questi scopi, \u00e8 possibile effettuare una installazione standard e utilizzare solo il modulo News, oppure utilizzare un modulo ad hoc, come XPress (WordPress for XOOPS). Un sito di dimensioni medie potr\u00e0 utilizzare moduli come News, Forum, Download, Links, Wiki, ecc., fino a formare una comunit\u00e0 completa che permetta l'interazione tra utenti e visitatori. Per i siti molto grandi, come quelli enterprise, \u00e8 possibile sviluppare dei propri moduli da integrare perfettamente nel sistema."}
{"id": "297783", "revid": "841530", "url": "https://it.wikipedia.org/wiki?curid=297783", "title": "Elezioni presidenziali in Palestina del 2005", "text": "Le elezioni presidenziali in Palestina del 2005 si sono tenute il 9 gennaio. Esse si sono svolte in seguito alla morte l'11 novembre 2004 di Yasser Arafat, presidente dell'Autorit\u00e0 Nazionale Palestinese dalla sua nascita nel 1994, eletto il 20 gennaio 1996 e capo dell'OLP da decenni.\nDal 2005 non si sono svolte elezioni presidenziali. Abbas \u00e8 rimasto in carica dalla scadenza del mandato quadriennale il 9 gennaio 2009. \nIl 15 gennaio 2021 ha firmato un decreto che fissa le elezioni presidenziali al 31 luglio, nel quadro delle elezioni generali del 2021.\nQuadro politico.\nNonostante le accuse di corruzione e nepotismo rivolte a lui e a molti suoi collaboratori, il suo carisma di guerrigliero da decenni impegnato nella causa palestinese, sfuggito numerose volte alla morte, lo aiutava a dare un minimo di unit\u00e0 ai palestinesi tenendo parzialmente sotto controllo le fazioni pi\u00f9 riottose. Inoltre garantiva il predominio del suo partito al-Fath, anche se l'ascesa dei movimenti radicali islamici Hamas e Jihad Islamica era fortissima.\nAlla sua morte si rischiava un pericoloso vuoto di potere, cui tentava di porre rimedio il presidente provvisorio Ab\u016b M\u0101zen (Mahm\u016bd \u02bfAbb\u0101s), esponente della vecchia guardia di Fatah, ma pi\u00f9 favorevole a riforme nel sistema di governo. Quest'ultimo indiceva le elezioni presidenziali per il 9 gennaio 2005, in cui si presentava come candidato nettamente favorito, anche a causa del boicottaggio del pi\u00f9 forte movimento di opposizione Hamas e della Jihad Islamica. Le elezioni erano tuttavia pi\u00f9 pluraliste delle precedenti e vedevano la partecipazione di altri sei candidati, di diversi partiti e movimenti di opposizione laica.\nI rivali pi\u00f9 accreditati di Ab\u016b M\u0101zen erano Mustafa Barghuthi, lontano parente del leader della Seconda Intifada, Marwan Barghuthi, ma non collegato a lui politicamente, candidato indipendente appoggiato da movimenti della societ\u00e0 civile, tra cui il suo, Iniziativa Nazionale Palestinese e dal Fronte Popolare per la Liberazione della Palestina; Taysir Khald del Fronte Democratico per la Liberazione della Palestina.\nDei due, Mustafa Barghuthi ha ottenuto una buona affermazione, ottenendo pi\u00f9 del 20% dei voti validi e intercettando probabilmente molti voti di protesta, mentre Taysir Khald, come pure il candidato dell'altro movimento palestinese di sinistra, Bassam al-Salhi del Partito Popolare Palestinese, hanno conseguito complessivamente soltanto poco pi\u00f9 del 6%. Il trionfatore di queste elezioni, che hanno avuto un'affluenza stimabile intorno al 60% nonostante il boicottaggio di Hamas, \u00e8 stato dunque Mahm\u016bd \u02bfAbb\u0101s, che con oltre il 60% dei voti ha confermato la forza che ancora aveva lo storico partito al-Fath all'inizio del 2005, subito dopo la morte di Yasser Arafat."}
{"id": "297785", "revid": "107543204", "url": "https://it.wikipedia.org/wiki?curid=297785", "title": "Tuttovale Menon", "text": "Biografia.\nNato in Bretagna, in localit\u00e0 imprecista (o forse a Cambrai) ma certo prima del 1502, Menon arriv\u00f2 in Italia all'inizio del terzo decennio del XVI secolo, e si stabil\u00ec a Correggio, allora dominata dalla famiglia Da Correggio e in particolare da Veronica Gambara, vedova di Giberto X. \nEra sposato con una donna di nome Giulia ed ebbe almeno undici figli, una delle quali chiamata Margherita fu battezzato nel 1521 avendo come padrino il duca di Modena Sigismondo d'Este, segno che Menon era in stretta frequentazione con le corti padane. Un altro figlio era d'altra parte chiamato Sigismondo Quirino (Quirino \u00e8 il santo patrono di Correggio). \nSecondo alcune fonti sarebbe stato anche ospite del conte Boiardo di Scandiano nel 1543, e certamente si rec\u00f2 alla corte di Renata di Francia a Ferrara nel 1548, alla quale dedic\u00f2 l'unico libro di madrigali a stampa che ci \u00e8 pervenuto a suo nome. \nPoich\u00e9 pare possedesse alcuni terreni a Correggio, Menon era evidentemente un cittadino profondamente radicato nella cittadina emiliana e non un semplice ospite passeggero: questo autorizza con pi\u00f9 forza la possibilit\u00e0 che sia stato effettivamente maestro di elementi musicali di Claudio Merulo e certamente inserisce un elemento di indubbio interesse nel quadro, peraltro ancora da studiare, dei movimenti e delle influenze dei compositori in area padana nella prima met\u00e0 del Cinquecento. Una tradizione storiografica non attestata suggerisce che avesse avuto rapporti di insegnamento musicale anche con la poetessa Gaspara Stampa.\nPare che Menon sia tornato in Bretagna, a Cambrai, nel 1550, lo ritroviamo a Correggio due anni dopo, e poi ancora nel 1553, a Ferrara, dove mor\u00ec fra 1566 e 1568.\nMusica.\nA suo nome \u00e8 ascritto un libro di 44 madrigali a quattro voci dedicato a Renata di Franca e pubblicato nel 1548 (una copia \u00e8 conservata al Museo internazionale e biblioteca della musica di Bologna). \nUn altro suo madrigale \u00e8 contenuto in un'antologia dedicata all'investitura del duca Ercole II d'Este del 1534. I suoi madrigali sono di ottima fattura, con molti salti, pause e note ribattute. "}
{"id": "297786", "revid": "1543377", "url": "https://it.wikipedia.org/wiki?curid=297786", "title": "Xen", "text": "Xen \u00e8 un ipervisore di macchine virtuali Open Source rilasciato sotto licenza GPL per piattaforma x86 e compatibili (al momento \u00e8 in corso il supporto alle famiglie dei processori x86-64 e per IA-64) sviluppato presso il \"Computer Laboratory\" dell'Universit\u00e0 di Cambridge. Nell'ottobre 2007 il progetto \u00e8 stato acquisito da Citrix Systems.\nXen consente una completa emulazione hardware senza andare a ridurre in modo drastico le risorse del sistema, emulando sistemi operativi diversi tra loro.\nParavirtualizzazione.\nContrariamente ad altri software di virtualizzazione, Xen non mira a creare un'emulazione dell'hardware di un generico computer x86, ma piuttosto a regolare e controllare l'accesso alle risorse fisiche della macchina da parte delle varie istanze delle macchine virtuali; questo approccio prende il nome di \"paravirtualizzazione\" ed \u00e8 simile a ci\u00f2 che si utilizza nel campo dei mainframe e dei supercomputer, come ad esempio nei sistemi operativi VM/CMS e OS/360 di IBM, in cui il monitor di macchine virtuali (in gergo \"hypervisor\") \u00e8 implementato direttamente nell'hardware dei processori. \nQuesto tipo di approccio consente di ottenere un decadimento delle prestazioni minimo rispetto all'esecuzione non-virtualizzata, poich\u00e9 le istruzioni provenienti dalle macchine virtuali vengono eseguite quasi tutte direttamente sul processore, senza l'intervento di un sistema operativo che si ponga tra la macchina virtuale e le risorse fisiche. Tuttavia questo comporta che il sistema operativo destinato a girare sulla macchina virtuale (\"guest\") debba essere \"portato\" per essere reso compatibile con Xen, in quanto alcune chiamate di sistema del kernel non sarebbero possibili. Invece non \u00e8 necessario ricompilare le applicazioni, in quanto i kernel \"Xenizzati\" espongono la stessa \"Application Binary Interface (ABI)\".\nVirtualizzazione.\nLa virtualizzazione \u00e8 diventata la linea guida per lo sviluppo di nuovi processori nell'ottica del risparmio energetico e nella necessit\u00e0 di aumentare le misure della sicurezza es. VMware Workstation, Virtual PC, e VirtualBox. La macchina virtuale o virtual machine nasce proprio dalla necessit\u00e0 di avere elevati standard di sicurezza su macchine che contengono dati sensibili.\nIntel ha contribuito al progetto Xen introducendo il supporto per la sua tecnologia VT-x (conosciuta con il nome di Vanderpool): se eseguito su sistemi dotati di questa caratteristica, Xen permette di creare delle macchine virtuali che consentono ai sistemi operativi ivi installati di girare senza modifiche. Una tecnologia simile, denominata AMD-V o Pacifica, sviluppata da AMD consente di ottenere lo stesso risultato con sistemi basati su processori AMD.\nSistemi operativi supportati.\nPer quanto riguarda il supporto ai sistemi operativi, \u00e8 innanzitutto necessario fare una distinzione tra il \"dominio0\" (o dominio privilegiato) ed il \"dominioU\" (o dominio non privilegiato). Il primo rappresenta l'istanza di macchina virtuale creata direttamente dall'hypervisor al momento del boot. Da esso possono essere fatte partire successivamente le altre macchine virtuali. Tutte le altre istanze di macchina virtuale in esecuzione sono dominioU (notare che viene creato un distinto dominio per ogni istanza).\nA distanza di un anno dalla versione 2.0, fa la sua comparsa nel mercato la versione 3.0, in grado di supportare sistemi guest a 32 bit, con la possibilit\u00e0 di aggiungere o rimuovere in tempo reale le CPU, consentendo di ottimizzare i carichi di lavoro ridistribuendoli tra i sistemi con carico minore. Vi \u00e8 la possibilit\u00e0 di indirizzare pi\u00f9 di 4 GB sulle CPU a 32 bit e vi \u00e8 il supporto delle x86-64 (AMD) e dell'AGP. In seguito escono le versioni 3.1 e 3.2, e ciascuna introduce nuove caratteristiche e amplia la gamma dei sistemi operativi supportati.\nNella versione 3.3 i sistemi operativi supportati sono:\nDominio 0\nDominio U senza estensioni VT-x o AMD-V\nDominio U con estensioni VT-x o AMD-V\nL'ultima versione disponibile \u00e8 la 4.0 nella quale sono state introdotte varie migliorie come la gestione della Fault Tolerance delle macchine virtuali, gestione ottimizzata della memoria, ecc."}
{"id": "297787", "revid": "466539", "url": "https://it.wikipedia.org/wiki?curid=297787", "title": "Liga ACB", "text": "La Liga ACB (sigla di \"Asociaci\u00f3n de Clubs de Baloncesto\", Associazione dei Club di Pallacanestro), chiamata per ragioni di sponsorizzazione Liga Endesa, \u00e8 la massima divisione del campionato di pallacanestro spagnolo.\nStoria.\nL'ACB pu\u00f2 vantare protagoniste di fama mondiale, su tutte il Real Madrid ed il Barcellona, due dei club pi\u00f9 importanti del vecchio continente.\nTra i grandi che hanno calcato i parquet dell'ACB, Dra\u017een Petrovi\u0107, ammirato anche nella NBA (Portland Trail Blazers e New Jersey Nets) e morto in un incidente stradale nel 1993.\nAttualmente, nel campionato iberico ci sono realt\u00e0 piccole ma vincenti, come il Club Baloncesto M\u00e1laga, il Tau Vitoria e il Valencia Basket Club, che si stanno ritagliando uno spazio importante sia nei confini nazionali sia nelle competizioni europee.\nA livello storico, i team dominatoro dei campionati di Liga ACB sono stati sinora il Barcellona che ha vinto 18 edizioni e dal Real Madrid, campione in 35 occasioni. Dall'anno della sua nascita solo 5 club hanno partecipato a tutte le edizioni: il Real Madrid, il Barcellona, l'Estudiantes di Madrid, il Joventut Badalona e il Saski Baskonia di Vitoria.\nLa Liga ACB \u00e8 stata una delle principali leghe europee a dare un impulso determinante per la nascita dell'Unione delle leghe europee di pallacanestro (ULEB) nel 1991 e che port\u00f2, un solo anno dopo, alla nascita dell'Eurolega e della Eurocup; competizioni tutte indipendenti dalla federazione internazionale di pallacanestro (FIBA). Il presidente della Liga ACB \u00e8 il catalano Eduardo Portela, che a sua volta \u00e8 presidente della ULEB dal 1998.\nFormula.\nOgni squadra gioca due volte contro tutte le altre della divisione, una partita in casa e l'altra fuori. Questo significa che la stagione regolare termina dopo 34 incontri. Come molti altri campionati europei, anche la Liga effettua un periodo di sosta invernale al termine del girone di andata. Al termine della stagione le prime otto classificate partecipano ai playoff per il titolo di campione di Spagna. I playoff si caratterizzano in tre fasi eliminatorie dove si gioca al meglio delle 5 partite."}
{"id": "297788", "revid": "125032203", "url": "https://it.wikipedia.org/wiki?curid=297788", "title": "Nintendo DS Lite", "text": "Il Nintendo DS Lite \u00e8 una console portatile, la nuova versione del Nintendo DS. \u00c8 stato annunciato il 26 gennaio 2006 ed \u00e8 in commercio in Giappone dal 21 marzo 2006 al prezzo consigliato di 16.800 yen (circa 118 euro). Negli USA \u00e8 disponibile dal'11 giugno 2006 al prezzo di $139, in Europa dal 23 giugno 2006 a \u20ac 149, ma in Italia si sale a \u20ac 159. Il Nintendo DS Lite non \u00e8 pi\u00f9 in produzione dal 26 aprile 2011.\nDiverso nell'aspetto estetico e nei materiali plastici usati, questo modello tecnicamente \u00e8 identico alla prima versione del Nintendo DS, eccetto che nella possibilit\u00e0 di selezionare quattro diversi gradi di intensit\u00e0 luminosa per gli schermi LCD (potenziato nella retroilluminazione) e per la durata maggiore della batteria. Inoltre pesa circa il 20% in meno del modello precedente, ed \u00e8 pi\u00f9 piccolo del 40% circa.\nIl suffisso lite \u00e8 stato scelto da Nintendo come gioco di parole poich\u00e9 \"light\" in Inglese, ovvero \"lite\" in nordamericano, significa contemporaneamente leggero e luce.\nPer i materiali utilizzati ed il design pi\u00f9 moderno e ricercato rispetto al predecessore Nintendo DS, questa console mostra la precisa volont\u00e0 di Nintendo di ampliare il mercato di riferimento \"strizzando l'occhio\" anche ad un pubblico pi\u00f9 adulto, accompagnandone il lancio con giochi orientati ad un pubblico pi\u00f9 grande come Dr. Kawashima's Brain Training ed il suo fortunato \"clone\" Brain Challenge.\nCaratteristiche generali.\nLa particolarit\u00e0 di questa console \u00e8 nell'essere dotata di due schermi di cui uno touch screen che la Nintendo sfrutta per produrre nuove forme di intrattenimento videoludico. Questo \"design\" lo rende in qualche modo molto simile ad una delle prime console portatili della Nintendo, il Game &amp; Watch, anch'esso dotato di due schermi, nessuno dei quali era tattile.\nAltre caratteristiche, volte ad aumentarne l'interattivit\u00e0, sono il microfono integrato per il riconoscimento vocale e la tecnologia Wi-Fi per il multigiocatore. Nintendo DS consente il gioco in LAN nel raggio di 30 metri circa, fino a 16 giocatori, ed il gioco online tramite una connessione internet senza fili. Ha due porte hardware per i giochi: una per le cartucce proprie del DS, chiamata anche \"Slot 1\", l'altra per le cartucce Game Boy Advance, chiamata \"Slot 2\".\nLa console \u00e8 capace di sviluppare grafica a tre dimensioni tramite il suo processore principale ARM9, ed \u00e8 dotata anche dello stesso tipo di processore presente sul Game Boy Advance, l'ARM7 al fine di fornire una compatibilit\u00e0 con i titoli della console precedente.\nI video sono letti tramite il formato NDs mPeG (anche detto DPG).\nNintendo Wi-Fi Connection.\nNintendo Wi-Fi Connection (si legge in abbreviato \"Nintendo WFC\") \u00e8 stato un servizio online gratuito offerto da Nintendo che permettere di sfidare via Internet giocatori da tutto il mondo. Il gioco online necessita della connessione del DS ad internet e dello scambio del \"Codice Amico\" tra i giocatori che partecipano alla partita on-line.\nIl \"Codice Amico\" \u00e8 un numero univoco generato dal DS per ogni gioco compatibile per la Nintendo WFC e viene salvato all'interno di ogni gioco assieme ai codici di altri utenti che eventualmente sono stati scelti come \"amici\". In alcuni casi \u00e8 possibile giocare anche senza l'utilizzo dei \"Codici Amico\".\nIl servizio online del Nintendo DS fu attivato in Europa il 21 novembre 2005 con il rilascio dei giochi Mario Kart DS e Tony Hawk's American Sk8land.\nConnettivit\u00e0 con Nintendo Wii.\nAttraverso il \"Canale Nintendo\" \u00e8 possibile connettere il Nintendo DS con il Wii per scaricare demo di giochi appartenenti alla console portatile Nintendo. Il software scaricato viene salvato sulla memoria RAM della console perci\u00f2 si cancella automaticamente una volta spento il Nintendo DS. Inoltre, sempre con il Canale Nintendo \u00e8 possibile inviare consigli e opinioni sui software DS posseduti, tramite la funzione Download DS.\nUtilizzando il software \"Walk with me!\", il Nintendo DS pu\u00f2 scaricare su tale gioco i \"Mii\" creati con il Wii.\nCon il nuovo \"restyling\" del Nintendo DS, il Nintendo DSi, la connettivit\u00e0 tra le due console \u00e8 stata ampliata, in quanto il nuovo modello del Nintendo DS, dotato di fotocamera, pu\u00f2 trasferire dati sul \"Canale Foto\" del Wii.\nAlcuni giochi Wii come ad esempio ' e \"Pok\u00e9mon Battle Revolution\" possono collegarsi con la controparte portatile su Nintendo DS (rispettivamente ', \"Pok\u00e9mon Diamante e Perla \" e \"Pok\u00e9mon Platino \") dando l'opportunit\u00e0 agli utenti di scambiare dati di gioco tra le due versioni.\nMenu di sistema.\nAccendendo il Nintendo DS, si accede immediatamente al \"Menu di sistema\". Esso \u00e8 diviso in pi\u00f9 pannelli, che offrono diverse opzioni. Sullo schermo superiore vengono visualizzati il \"nome utente\" utilizzato sulla console, un orologio, un calendario e l\u2019\"icona indicatore batteria\", che mostra lo stato della batteria della console. Nello schermo inferiore invece sono presenti quattro pannelli, due dei quali offrono la possibilit\u00e0 di scegliere se giocare con una cartuccia DS o con una GBA, mentre gli altri due possono essere utilizzati per accedere alla \"PictoChat\" e alla funzione \"Download DS\". Infine, sotto l'ultimo pannello, ci sono tre icone: le \"Impostazioni\", la \"Sveglia\", che permette di utilizzare il DS come una sveglia, e l'icona \"Illuminazione\", che disattiva o attiva l'illuminazione degli schermi.\nPictoChat.\nLa funzione \"PictoChat\" permette al Nintendo DS di inviare e ricevere messaggi e disegni da altri utenti, o da se stessi, ma non \u00e8 compatibile con internet. Infatti si pu\u00f2 utilizzare solo via wireless, ospitando fino a 16 persone contemporaneamente, suddivise in pi\u00f9 \"stanze\" (A-B-C-D).\nIl pannello della PictoChat si trova nel \"menu di sistema\", e una volta selezionato, si accede allo \"schermo selezione stanza\". Le \"stanze\" sono in tutto quattro e permettono di chattare con altri utenti. Una volta selezionata una di queste comparir\u00e0 una tastiera e uno \"schermo messaggi\" su cui si potr\u00e0 disegnare con lo stilo. Per uscire dalla funzione PictoChat baster\u00e0 toccare la \"x\" in alto a destra nello schermo inferiore. Fra i caratteri della tastiera vi sono scritture accentate, nipponiche e soprattutto faccine.\nDownload DS.\nCon la funzione \"Download DS\" si pu\u00f2 giocare con pi\u00f9 utenti utilizzando una sola cartuccia di gioco. Il pannello Download DS si trova nel \"Menu di Sistema\" e selezionandolo si accede allo \"Schermo selezione gioco\", da cui tutti gli utenti potranno visualizzare il software inserito in uno dei DS partecipanti in quel momento a questa modalit\u00e0. Questa funzione \u00e8 supportata solo nei giochi che hanno sulla copertina un'icona bianca e nera raffigurante due Nintendo DS collegati.\nAccessori.\nPer ampliare la multimedialit\u00e0 dei primi due modelli, il Nintendo DS e il Nintendo DS Lite, Nintendo ha reso disponibili vari accessori e periferiche da acquistare separatamente. Invece, nei due ultimi \"restyling\" (Nintendo DSi e Nintendo DSi XL) molte delle funzioni sono state integrate nella console stessa.\nNintendo MP3 Player.\nIl \"Nintendo MP3 Player\" \u00e8 una cartuccia poco pi\u00f9 grande di una scheda GBA da inserire nello \"Slot 2\" della console Nintendo DS e Nintendo DS Lite, che dispone di un lettore SD Card per ascoltare brani musicali in formato mp3. \u00c8 compatibile anche con il GameBoy Advance/SP/Micro. Nel 2010 le Micro prodotte non sono state dotate di questa card mp3.\nNintendo DS Browser.\nIl \"Nintendo DS Browser\" permette attraverso l'inserimento di una cartuccia apposita nello \"Slot 1\" di navigare su internet utilizzando una versione del browser Opera. Assieme \u00e8 venduta anche una \"Memory Pack\", che aumenta di 8MB la RAM della console per poter eseguire la navigazione. Nel 2009, con l'uscita del Nintendo DSi, il software viene integrato direttamente nel menu principale della console."}
{"id": "297797", "revid": "298055", "url": "https://it.wikipedia.org/wiki?curid=297797", "title": "Uncle Meat", "text": "Uncle Meat, pubblicato nel 1969, \u00e8 il quinto album dei The Mothers of Invention, gruppo guidato da Frank Zappa.\nIl disco.\nPensato come colonna sonora di un omonimo film che non vide tuttavia la luce prima del 1987, \"Uncle Meat\" \u00e8 considerato un importante passo discografico di Frank Zappa verso il jazz e la musica classica. L'album include anche elementi di blues, rock'n'roll, nonch\u00e9 parti vocali provenienti dal film stesso.\nNon mancano ovviamente i riferimenti satirici al mondo delle groupie, col ritorno del personaggio di \"Suzy Creamcheese\", gi\u00e0 apparsa in \"Freak Out!\" e \"Absolutely Free\". Da notare una lunga suite strumentale jazz/rock/fusion di ben 18 minuti, intitolata \"King Kong\" e divisa in sei parti.\nLa versione su compact disc, pubblicata nel 1995, include tre tracce aggiuntive: il brano \"Tengo Na Minchia Tanta\", con testo in lingua italiana cantato da Massimo Bassoli (quest'ultimo compare pure nel film associato all'album) e due lunghi estratti dai dialoghi della pellicola.\nOrigine e storia.\nFrank Zappa, che era interessato a produrre un film sin dai tempi della scuola superiore, decise di sviluppare un lungometraggio promozionale per la sua band The Mothers of Invention, intitolato \"Uncle Meat\". Il progetto filmico prevedeva la combinazione di diversi elementi di science fiction con storie di vita \"on the road\" ispirate agli eccessi sessuali del gruppo in tour. Successivamente, Zappa inizi\u00f2 a lavorare ad un altro progetto chiamato \"No Commercial Potential\", che si sarebbe poi sviluppato negli album \"We're Only in It for the Money\", \"Lumpy Gravy\", \"Cruising with Ruben &amp; the Jets\" e \"Uncle Meat\". Zappa disse: \u00ab\u00c8 tutto un unico album. Tutto il materiale in quei dischi \u00e8 organicamente collegato e se prendessi tutti i nastri e usassi una lametta da barba per tagliuzzarli in tanti pezzetti per poi riassemblarli insieme in ordine differente, ci sarebbe comunque un pezzo di musica unitario da poter ascoltare. Poi potrei riprendere la lametta e separare nuovamente i pezzi e rimontarli ancora, e avrebbe senso comunque. Potrei farlo venti volte. Il materiale \u00e8 definitivamente collegato insieme\u00bb.\nRegistrazione.\nPer le sedute di registrazione, Zappa utilizz\u00f2 un banco mixer a 12 piste, oltre a una gran variet\u00e0 di tecniche per realizzare la sua \"visione\", incluse moltissime sovraincisioni, l'impiego di strumenti inusuali ed effetti di studio, accelerando e rallentando i nastri per ottenere effetti artistici non convenzionali. Zappa voleva realizzare un album in grado di sfidare l'apatia e la piattezza della musica commerciale contemporanea e l'assuefazione del pubblico ad essa.\nDescrizione.\n\"Uncle Meat\" contiene una gran variet\u00e0 di stili musicali differenti, includendo musica orchestrale e sinfonica, free jazz, blues, doo wop e rock and roll. L'album contiene inoltre spezzoni parlati e recitativi vari da parte del personaggio della groupie Suzy Creamcheese, e maggior spazio agli strumenti a percussione rispetto ai precedenti lavori di Zappa.\n\"Nine Types of Industrial Pollution\" \u00e8 un brano melodicamente \"informe\" incentrato sulle percussioni, che include un assolo di chitarra velocizzato in fase di post-produzione. \"Dog Breath, in the Year of the Plague\" \u00e8 presentata come una canzone rock and roll, con lo stesso tema ripetuto diverse volte nel corso del disco, eseguito di volta in volta dalle tastiere, dalle percussioni e dalla chitarra acustica. La versione prettamente rock and roll comprende tre strofe con il primo ritornello eseguito dalla cantante lirica Nelcy Walker, e il secondo accelerato elettronicamente. Dopo la terza strofa, la canzone diventa un pezzo avant garde orchestrale eseguito da percussioni, tastiere e strumenti che, secondo le note interne dell'album: \"...suonano come trombe (ma) sono invece dei clarinetti suonati attraverso un dispositivo elettrico creato dal \"Maestro\"...\nIn aggiunta alle registrazioni in studio, \"Uncle Meat\" contiene spezzoni live registrati alla Royal Albert Hall, compreso Don Preston che suona \"Louie Louie\" sull'imponente organo a canne della Albert Hall. \"Electric Aunt Jemima\" \u00e8 un brano con reminiscenze doo-wop dedicato all'amplificatore della chitarra di Zappa.\n\"King Kong\".\nL'album termina con un lungo pezzo free jazz in 3/4 intitolato \"King Kong\", anche se un preludio strumentale al brano suonato in tempo 5/8, gi\u00e0 era comparso in precedenza sul disco. Sei variazioni della melodia appaiono alla fine dell'album: la prima \u00e8 una semplice melodia, la seconda si tramuta in un assolo al pianoforte elettrico Fender Rhodes da parte di Preston, la terza contiene un assolo di sax di Motorhead Sherwood, e la quarta vede la presenza di Bunk Gardner al sax soprano con vari effetti elettronici a simulare il suono di un contrabbasso che accompagna l'assolo. Ulteriori due variazioni concludono il pezzo: una registrazione dal vivo di un assolo al sax da parte di Ian Underwood ed infine una parte strumentale caotica con gong, sax, ed altri strumenti accelerati.\nCrediti.\n\"Ringraziamenti Particolari a\":\n\"Non accreditata\":"}
{"id": "297801", "revid": "46291", "url": "https://it.wikipedia.org/wiki?curid=297801", "title": "Dipterostemon capitatus", "text": "Il giacinto selvatico (Dipterostemon capitatus ) \u00e8 una pianta perenne monocotiledone appartenente alla famiglia delle Asparagaceae. \u00c8 l'unica specie nota del genere Dipterostemon .\nDistribuzione e habitat.\nQuesta specie \u00e8 ampiamente diffusa lungo la costa ovest degli Stati Uniti, in particolare della California. Cresce tra il livello del mare e i 2300 m.\nFiorisce principalmente in primavera, tra febbraio e aprile, con anticipi a dicembre nel sud, per terminare verso giugno-luglio nelle popolazioni a pi\u00f9 elevata altitudine. Molto abbondante nei boschi pi\u00f9 radi e nelle praterie, si pu\u00f2 trovare anche in altri tipi di habitat. I fiori, di colore variabile dal rosa al blu, hanno sei tepali."}
{"id": "297806", "revid": "767487", "url": "https://it.wikipedia.org/wiki?curid=297806", "title": "Testimone d'accusa (film 1957)", "text": "Testimone d'accusa (\"Witness for the Prosecution\") \u00e8 un film del 1957 diretto da Billy Wilder.\n\u00c8 tratto dall'omonima commedia di enorme successo di Agatha Christie, a sua volta rielaborata dal suo racconto del 1925. La commedia fu riadattata pi\u00f9 volte per il cinema e, secondo la stessa Christie, la versione diretta da Billy Wilder \u00e8 il miglior film tratto da una sua opera.\nTrama.\nSir Wilfrid Robarts, un avvocato penalista di successo, torna al lavoro dopo settimane di degenza forzata in ospedale, in seguito a un infarto. Pi\u00f9 deciso che mai a riprendere in mano casi e reputazione il pi\u00f9 in fretta possibile, ignorando le disposizioni del proprio medico e della coriacea e petulante infermiera Miss Plimsoll, Robarts accetta di ricevere in studio il collega e procuratore Mayhew che intende affidargli la difesa dello squattrinato e ingenuo Leonard Vole, accusato dell'omicidio di Emily French, una ricca vedova.\nLa colpevolezza di Vole sembra lampante ma Sir Wilfrid \u00e8 attratto dalla sfida professionale e, dopo qualche titubanza e malgrado l'ostinata opposizione di Miss Plimsoll, accetta di assumere la difesa di Vole, coadiuvato dal collega Brogan-Moore. La posizione di Vole si aggrava quando si scopre che la French gli ha lasciato in eredit\u00e0 la somma di 80.000 sterline, ed egli viene tratto in arresto. A fornirgli un alibi \u00e8 sua moglie Christine Helm, che si presenta nello studio di Sir Wilfrid affermando di aver visto tornare a casa il marito all'ora esatta in cui veniva commesso il delitto.\nDurante un successivo colloquio con Sir Wilfrid, Christine sorprende l'avvocato rivelandogli di non essere la legittima moglie di Vole ma di essersi fatta sposare pur avendo gi\u00e0 un marito, allo scopo di lasciare la Germania distrutta dalla seconda guerra mondiale e di rifarsi una vita in Inghilterra. Il processo inizia e vengono ascoltati in aula i testimoni, fra i quali Janet MacKenzie, la governante della vittima, che si dimostra particolarmente ostile nei confronti dell'imputato. A sorpresa, l'accusa chiama a deporre proprio la moglie di Vole, la quale cambia inaspettatamente versione, negando di essere legalmente sposata con l'uomo e affermando che Vole, la sera del delitto, in realt\u00e0 \u00e8 rientrato a casa circa 45 minuti dopo rispetto a quanto riferito in precedenza e con gli abiti macchiati di sangue.\nL'inattesa testimonianza a suo sfavore fa precipitare Vole nella disperazione, mentre Sir Wilfrid vede vacillare tutta la sua linea difensiva poich\u00e9 la fredda e precisa deposizione dell'impietosa Christine \u00e8 risultata estremamente convincente. Sir Wilfrid viene poi contattato da una misteriosa donna dall'accento \"cockney\", che dichiara di essere in possesso di una serie di lettere d'amore scritte dalla Helm al suo amante. Intravedendo la possibilit\u00e0 di screditare la testimonianza della moglie di Vole, Sir Wilfrid ottiene le lettere, compresa una in cui Christine scrive espressamente al suo amante di voler incastrare il marito con una falsa testimonianza allo scopo di liberarsi di lui, e presenta il carteggio in tribunale, riuscendo abilmente a capovolgere la situazione e a provocare l'indignazione del pubblico nei confronti della donna, che sul banco dei testimoni perde il controllo e confessa i suoi spregevoli intenti.\nImpressionata dal crollo emotivo di Christine Helm, dalle cui lettere risulta evidente il desiderio di sbarazzarsi del marito, la giuria dichiara Vole innocente. Mentre riceve i complimenti dai legali avversari, Sir Wilfrid non \u00e8 per\u00f2 del tutto soddisfatto, poich\u00e9 \u00e8 convinto che alcuni aspetti della vicenda non siano stati chiariti. Rimasto a riflettere nell'aula ormai vuota, viene raggiunto da Christine Helm, la quale gli rivela che tutto \u00e8 stato una farsa: la misteriosa donna dall'accento \"cockney\" non era altri che lei travestita, con in mano delle lettere false; dovendo rinunciare a deporre in favore del marito, che sapeva colpevole, aveva preferito testimoniargli contro, e ci\u00f2 proprio allo scopo di essere poi sbugiardata in pubblico dall'avvocato e quindi indirettamente di salvare Vole, anche a costo di dover scontare una pena per falsa testimonianza.\nChristine per\u00f2 ignora che il marito ha da tempo trovato un'altra donna, che compare in scena in quel momento insieme a Vole, il quale respinge infatti l'abbraccio della moglie con indifferenza; ferita e umiliata, Christine afferra un coltello, reperto lasciato su un tavolo durante l'udienza, con cui gli trafigge il ventre, vendicandosi dell'ignobile tradimento, sotto lo sguardo sgomento dell'amante e di Sir Wilfrid. Miss Plimsoll commenta stupefatta l'accaduto dicendo: \"\"l'ha ammazzato\"; tuttavia l'avvocato corregge la sua infermiera, precisando che pi\u00f9 che aver ammazzato Vole, Christine \"lo ha giustiziato\"\". Quando la donna viene portata via dagli agenti, Sir Wilfrid - sotto lo sguardo finalmente benevolo e comprensivo di Miss Plimsoll - annuncia di volersi subito mettere al lavoro per assumere la difesa di Christine.\nCast.\nPer il ruolo di Leonard Vole, il regista Billy Wilder propose anzitutto William Holden; prima di scritturare Tyrone Power, furono considerati anche Kirk Douglas, Roger Moore, Jack Lemmon, Glenn Ford e Gene Kelly. Tyrone Power accett\u00f2 il ruolo solo quando gli fu offerto un doppio contratto, per girare \"Testimone d'accusa\" e \"Salomone e la regina di Saba\", con un compenso di $ 300.000 a film: l'attore per\u00f2 mor\u00ec durante le riprese del secondo film, in cui fu sostituito da Yul Brynner. Per il ruolo di Christine Helm furono prese in considerazione anche Vivien Leigh, Rita Hayworth e Ava Gardner. Marlene Dietrich accett\u00f2 il ruolo con la certezza di avere l'amico Billy Wilder come regista.\nPur di mostrare interamente le bellissime gambe di Marlene Dietrich, fu scritta e girata un'intera scena che cost\u00f2 90.000 dollari.\nUna O'Connor \u00e8 l'unica attrice che ha interpretato lo stesso ruolo sia nelle 645 rappresentazioni teatrali dell'opera, sia nel film. Anche per lei si \u00e8 trattato dell'ultimo lavoro cinematografico."}
