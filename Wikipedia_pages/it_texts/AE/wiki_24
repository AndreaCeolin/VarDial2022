{"id": "286989", "revid": "1571097", "url": "https://it.wikipedia.org/wiki?curid=286989", "title": "Katie Holmes", "text": "Nota per il ruolo di Joey Potter nella serie TV \"Dawson's Creek\". Il suo primo ruolo cinematografico importante \u00e8 nei film \"Generazione perfetta\" e \"Schegge di April\", con cui riceve una candidatura al Satellite Award. Altro suo ruolo importante \u00e8 quello di Rachel Dawes in \"Batman Begins\" diretto da Christopher Nolan. Nel 2011 interpreta Jacqueline Kennedy nella miniserie TV \"I Kennedy\".\nBiografia.\n\u00c8 figlia di padre avvocato, Martin Joseph Holmes Sr., e madre casalinga, Kathleen Sarafyan, \u00e8 la pi\u00f9 piccola di 5 figli, ha tre sorelle e un fratello maggiore. Frequentava vari corsi di teatro al liceo dove studiava. La grande occasione arriva quando fu scelta come attrice protagonista della fortunata serie televisiva \"Dawson's Creek\" nel ruolo di Joey Potter. Ha debuttato al cinema nel 1997 nel film \"Tempesta di ghiaccio\". In seguito ha preso parte in diversi film tra cui \"Abandon - Misteriosi omicidi\", e nel 2005 il pi\u00f9 famoso \"Batman Begins\".\nNel 2007 ha interpretato il film \"3 donne al verde\", con Diane Keaton e Queen Latifah. Nell'autunno del 2008 ha lavorato a Broadway nel dramma di Arthur Miller \"All My Sons\". Prima di trasferirsi a New York per le prove dello spettacolo, Katie ha girato nell'estate del 2008 un cameo per un episodio della seconda stagione della serie televisiva \"Eli Stone\". La collaborazione si deve a Greg Berlanti, gi\u00e0 produttore di \"Dawson's Creek\", che ha chiesto a Katie il favore di apparire nella serie.\nDopo pi\u00f9 di quattro mesi di spettacoli di \"All My Sons\", che l'hanno occupata 6 giorni alla settimana per un totale di 7 spettacoli in 7 giorni, nei primi mesi del 2009 l'attrice \u00e8 tornata davanti alla macchina da presa per il film indipendente \"Un perfetto gentiluomo\", a fianco di Kevin Kline e Paul Dano. Subito dopo la fine delle riprese, Katie ha ripreso le prove di ballo per il musical col quale \u00e8 tornata a Broadway nel corso del 2009, \"Neverland\", spettacolo tratto dal film \"Neverland - Un sogno per la vita\" con Johnny Depp e Kate Winslet. Nel 2011 ricopre il ruolo di Jacqueline Kennedy nella miniserie tv \"The Kennedys\", mentre nel 2015 entra nel cast della serie TV \"Ray Donovan\". Nel 2017 \u00e8 nel cast della pellicola cinematografica \"La truffa dei Logan\", dove recita accanto a Channing Tatum.\nVita privata.\nDopo brevi relazioni con il collega di set Joshua Jackson e l'attore Chris Klein (dal 2003 al 2005), nel 2005 comincia una relazione con Tom Cruise e il 18 aprile 2006 nasce la figlia Suri. La coppia si \u00e8 sposata il 18 novembre 2006 in Italia, nel castello Odescalchi di Bracciano, secondo il rito di Scientology. Nel giugno 2012 i due si sono separati e a luglio hanno raggiunto un accordo sull'affidamento della figlia e sul mantenimento. Un mese dopo il divorzio l'attrice ha abbandonato Scientology per tornare alla religione cattolica.\nDal 2013 al 2019 Holmes ha avuto una relazione con l'attore Jamie Foxx, resa pubblica nell'estate 2017. Nel 2017 Katie si \u00e8 iscritta all'universit\u00e0 di Harvard per seguire un corso di Entertainment, Media e Sports. Nel 2020 inizia una relazione con lo chef italo-peruviano Emilio Vitolo proprietario del ristorante di famiglia Emilio\u2019s Ballato situato a Soho, New York. La relazione \u00e8 terminata dopo circa otto mesi.\nDoppiatrici italiane.\nNelle versioni in italiano dei suoi film, Katie Holmes \u00e8 stata doppiata da:\nDa doppiatrice \u00e8 sostituita da:"}
{"id": "286990", "revid": "729019", "url": "https://it.wikipedia.org/wiki?curid=286990", "title": "Linea Circle", "text": "La linea Circle (in inglese: \"Circle line\") \u00e8 una linea della metropolitana di Londra. Il suo percorso \u00e8 a forma di spirale, che va da Hammersmith a Edgware Road e poi, completato il giro attorno al centro di Londra, torna ad Edgware Road, dove il treno termina la corsa per poi cambiare direzione e ripartire verso Hammersmith. La ferrovia \u00e8 sotterranea nella parte centrale e, a differenza delle altre linee della metropolitana di Londra, i cui tunnel sono molto profondi, le gallerie ferroviarie della Circle Line sono appena sotto la superficie e di dimensioni simili a quelle delle linee principali britanniche.\nLa linea, identificabile sulla mappa con il colore giallo, \u00e8 lunga e fa servizio presso 36 stazioni, di cui la maggior parte offre interscambi con la linea ferroviaria principale. La maggior parte del percorso e tutte le stazioni sono condivise con le linee District, Hammersmith &amp; City e Metropolitan. Combinando i viaggiatori della Circle Line con quelli della linea Hammersmith &amp; City si contano pi\u00f9 di 114 milioni di passeggeri all'anno.\nA ovest, est e sud, la Circle line segue all'incirca i confini della zona tariffaria 1. Essa e la brevissima linea Waterloo &amp; City sono le uniche due a far parte interamente della zona 1. La linea Circle, la linea Waterloo &amp; City e la linea Hammersmith &amp; City sono le uniche linee a condividere tutte le stazioni con altre linee.\nLa prima sezione della linea aperta al pubblico, inaugurata nel 1863, tra le stazioni di Paddington e Farringdon, \u00e8 la prima tratta metropolitana al mondo, inizialmente attiva con carrozze in legno e locomotive a vapore.\nDa marzo 2019, il tratto tra Latimer Road e Hammersmith \u00e8 stato dotato di un sistema di controllo automatico dei treni CBTC, che permette migliori performance di accelerazione e frenata.\nStoria.\nLa Circle line fu autorizzata con atto del parlamento nell'anno 1853 e 1854 al fine di potenziare le linee della Metropolitan e della Metropolitan District Railways e per completare l'anello pi\u00f9 interno di Londra. Alcune differenze di vedute fra le due compagnie port\u00f2 alla sua realizzazione solo il 6 ottobre 1884. L'elettrificazione della linea inizi\u00f2 con una sezione sperimentale nel 1900: precedentemente i treni, come sul resto della rete, utilizzavano locomotive a vapore. Ulteriori disaccordi sulle modalit\u00e0 di alimentazione fecero s\u00ec che i treni elettrici venissero introdotti solo nel settembre del 1905.\nL'anello pi\u00f9 interno fu seguito da altri due pi\u00f9 esterni; per un breve periodo vi fu anche un anello ancora pi\u00f9 esterno, detto in inglese \"Super Outer Circle\". Nessuno di questi riusc\u00ec mai comunque ad essere completo e sono stati successivamente integrati in altre linee. Ad oggi solo il Silverlink, gestito dalle British Railways, compie mezzo giro della metropoli, dalla stazione di Richmond verso l'est.\nIl 7 luglio 2005 furono compiuti degli attentati terroristici su due treni della Circle line, un convoglio si trovava ad Edgware Road mentre l'altro tra le stazioni di Aldgate e di Liverpool Street nelle due esplosioni e nel conseguente crollo di parte del tunnel ad Edgware Road morirono almeno 14 persone. Nella stessa serie di attacchi furono colpiti anche un treno della Piccadilly line ed un autobus.\nMateriale rotabile.\nS Stock.\nIl servizio ferroviario \u00e8 fornito da treni S Stock composti da 7 vagoni, disponibili anche nella variante a 8 vagoni. Essi fanno parte della famiglia \"Movia\" della Bombardier: sono dotati di aria condizionata e sono in grado di disperdere l'aria calda accumulata; sono inoltre dotati di freni rigenerativi che restituiscono circa il 20% della loro energia alla rete.\nAventi velocit\u00e0 massima di 62\u00a0mph (), un 7-car S Stock ha una capacit\u00e0 di 865 passeggeri rispetto ai 739 per il 6-car C Stock precedentemente in uso. Lunghi 117 metri (384 piedi) cio\u00e8 24 metri (79 piedi) in pi\u00f9 rispetto ai precedenti C Stock da 93 metri (305 piedi), hanno richiesto l'allungamento delle banchine della stazioni. Si prevede di aumentare la tensione di trazione dagli attuali a 750 V per dare prestazioni migliori e permettere ai treni di far ritornare pi\u00f9 energia alla rete tramite i loro freni rigenerativi.\nDeposito.\nIl deposito della linea \u00e8 situato vicino alla stazione di Hammersmith, originariamente costruito dalla Great Western Railway per essere usato dalla Metropolitan Railway quando il punto di innesto di Hammermith &amp; City Railway fu elettrificato agli inizi del XX secolo.\nI binari di intersezione a Barking, Farringdon e vicino a High Street Kensingston (conosciuto come il triangolo di binari di intersezione) hanno la funzione di rimessa per i treni durante la notte.\nStazioni.\nLa linea continua fino a \"Edgware Road\", dove il treno termina la corsa per poi cambiare direzione e ripartire verso Hammersmith.\nCuriosit\u00e0.\nFra i diversi modi di bere a Londra, vi \u00e8 da segnalare il \"Circle Line Pub Crawl\", che consiste nell'arrestarsi in ognuna delle fermate della linea e bere mezza pinta in un pub nelle vicinanze della stazione.\nIl compositore Robert Steadman scrisse un brano sperimentale, chiamato \"Mind the Gap,\" per violoncello e orchestra, che simula un viaggio sull'intera linea e si apre e chiude con la voce di un uomo che grida \"Mind the Gap\"."}
{"id": "286992", "revid": "1272592", "url": "https://it.wikipedia.org/wiki?curid=286992", "title": "Campo Imperatore", "text": "Campo Imperatore (anticamente Campo Imperiale attribuitogli da Federico II di Svevia) \u00e8 un vasto altopiano, di origine glaciale e carsico-alluvionale, situato tra i 1.500 e i 2.100 m di quota s.l.m. in provincia dell'Aquila, in Abruzzo, nel cuore del massiccio del Gran Sasso d'Italia e del Parco nazionale del Gran Sasso e Monti della Laga. Esteso tra i territori comunali di Barisciano, Calascio, Carapelle Calvisio, Castelvecchio Calvisio, Castel del Monte, L'Aquila e Santo Stefano di Sessanio, \u00e8 sede dell'omonima stazione sciistica, dell'osservatorio astronomico e del giardino botanico alpino.\nGeografia.\nL'altopiano, tra i pi\u00f9 vasti d'Italia e il pi\u00f9 vasto degli Appennini, si estende per un massimo di 18\u00a0km in lunghezza e 8\u00a0km di larghezza sulla direttrice che va da nord-ovest a sud-est, per una superficie complessiva di circa 75\u00a0km\u00b2 a una altitudine variabile tra i 1460\u00a0m della Val Voltigno fino ai 2138\u00a0m della stazione meteorologica, ed \u00e8 compreso nel Parco nazionale del Gran Sasso e Monti della Laga. Il noto alpinista Fosco Maraini lo paragon\u00f2, su piccola scala, alla valle di Phari Dzong, coniando il termine di \"Piccolo Tibet\" che \u00e8 ancora oggi d'uso comune.\nTerritorio.\nCampo Imperatore \u00e8 delimitato a ovest da parte della dorsale occidentale del Gran Sasso con il Monte Scindarella e Monte Portella, a nord-est da parte della dorsale orientale del massiccio con i monti Aquila, Brancastello, Prena e Camicia e dal Corno Grande (nell'estremit\u00e0 nord-occidentale dell'altopiano, al confine con Campo Pericoli), a est dai monti Vito, Guardiola e Capo di Serre e a sud-ovest dalla catena formata da Montecristo-Fossa di Paganica e Monte Bolza che separa l'altopiano dal territorio di Santo Stefano di Sessanio e Calascio... I prodromi meridionali sono segnati dal \"Pian del Voltigno\" e il \"Vallone di Cretarola\" a sud di \"Fonte Vetica\". I passi che lo delimitano sono Vado di Corno a est, Vado di Sole e Valico di Capo La Serra a sud, Sella di Monte Aquila e Passo della Portella a nord.\nIl territorio \u00e8 quasi del tutto spoglio di vegetazione sia per la quota altimetrica abbastanza elevata sia per l'opera di disboscamento dei secoli passati. Dispone di una buona biodiversit\u00e0 arborea e aviforme con presenza di aquile, falchi, gracchi e numerose specie di passeriformi durante il periodo migratorio. \u00c8 luogo di pascolo e refrigerio estivo per mandrie e greggi dei centri limitrofi come Castel del Monte, Calascio e Santo Stefano di Sessanio, nonch\u00e9 in passato luogo di riferimento per la pastorizia e la transumanza.\nTutto il perimetro meridionale della piana, a cavallo con la vallata di Barisciano e l'altopiano di Navelli, \u00e8 caratterizzata da una decina di laghetti di forma semicircolare e modesta profondit\u00e0 la cui origine, meteoritica per alcuni, meteorica e legata all'influenza dell'uomo per altri, \u00e8 ancora incerta. Tra questi spicca il lago di Pietranzoni posto al centro dell'altopiano con ampia veduta alle spalle del Corno Grande.\nValloni.\nLa parte nord-occidentale di Campo Imperatore, alle pendici del Monte Portella, nota come \"Valloni\", \u00e8 la pi\u00f9 antropizzata ed \u00e8 caratterizzata da strutture culturali, sportive e ricettive. A quota 2135 m di altitudine ha sede il giardino botanico alpino di Campo Imperatore dedicato alla coltivazione e allo studio della flora d'elevata altitudine; a quota 2130 m sorge lo storico albergo dove nel 1943 fu tenuto prigioniero Benito Mussolini fino alla sua liberazione avvenuta il 12 settembre da parte dei soldati tedeschi guidati dal capitano delle SS Otto Skorzeny nell'ambito della celebre Operazione Quercia.\nA quota 2138 m si trova la stazione meteorologica di Campo Imperatore, ufficialmente riconosciuta dall'Organizzazione meteorologica mondiale; infine a 2145 m si stagliano le cupole della stazione di osservazione, facente parte dell'Osservatorio astronomico d'Abruzzo, dotata di un telescopio di oltre un metro di diametro. Nei pressi sorge la Madonna della Neve.\nFonte Vetica.\n\"Fonte Vetica\" \u00e8 invece la zona sud-est di Campo Imperatore, attestata a una quota di 1634 m, e circondata sui versanti sud-occidentali del Monte Camicia dall'unica zona boschiva dell'altopiano (rimboschimento di pini e boschi di faggio) che si estendono fino a Vado di Sole, Valico di Capo di Serre e i contrafforti del Monte Bolza. \n\u00c8 citata nella memoria locale per una tragedia avvenuta il 13 ottobre del 1919 quando una tempesta di neve, giunta in anticipo sull'inverno, caus\u00f2 la morte di un pastore, Pupo Nunzio di Roio, di due suoi figli piccoli e di cinquemila pecore del suo gregge; vi \u00e8 stato posto un monumento e una lapide commemorativa di questo episodio, opera dello scultore Vicentino Michetti. Nel 2006 il monumento \u00e8 stato gravemente danneggiato da vandali.\nNei pressi si trova la zona cosiddetta \"dei macelli\" in cui punti di ristoro fissi vendono salumi, insaccati, formaggi e carne fresca (tra cui i tipici arrosticini) da cucinare all'esterno in apposite aree attrezzate con tavoli, fornacelle, carbone e bombola a gas. \u00c8 presente in zona anche l'omonimo rifugio appenninico. Da Fonte Vetica sgorga infine una sorgente d'acqua che alimenta l'impianto idrico del comune di Castel del Monte.\nClima.\nLe precipitazioni sfiorano il valore di 900 mm annui con un picco in autunno e tendenza a rapida diminuzione scendendo verso la parte meridionale dell'altopiano. Si presentano a carattere nevoso nel periodo compreso tra novembre e aprile con accumuli consistenti durante tutto l'inverno. La temperatura \u00e8 molto rigida e si attesta su una media di \u20134 \u00b0C nel mese pi\u00f9 freddo (febbraio) e +11,2 \u00b0C in quello pi\u00f9 caldo (agosto); in inverno nella parte bassa della piana si raggiungono facilmente temperature di \u201325 \u00b0C.\nAccessibilit\u00e0.\nL'accessibilit\u00e0 alla piana \u00e8 garantita tutto l'anno grazie alla variet\u00e0 di infrastrutture che la caratterizzano. La pi\u00f9 diretta \u00e8 la funivia del Gran Sasso, un moderno impianto a fune che dalla localit\u00e0 Fonte Cerreto (1150 m), all'interno del territorio comunale dell'Aquila e a poca distanza dall'uscita autostradale A24 di Assergi, consente di raggiungere i 2130 m di quota dell'albergo di Campo Imperatore, stazione di monte degli impianti sciistici; la funivia ha una capienza di 100 persone e il percorso una durata di circa 7 minuti. In inverno rappresenta l'unico accesso possibile alla parte occidentale dell'altopiano.\nGli accessi automobilistici principali sono la SS 17 bis che dall'Aquila o dal Passo delle Capannelle sale verso Fonte Cerreto e, quindi, Campo Imperatore ridiscendendo in direzione Castel del Monte e due strade secondarie provenienti da Filetto e da Santo Stefano di Sessanio che si ricollegano alla SS 17 bis rispettivamente alle pendici di Montecristo e di Monte Bolza. Queste ultime sono spesso chiuse per neve durante la stagione invernale. Altri punti di accesso stradali sono Vado di Sole (1621 m) a est, da Farindola e Castelli; il valico di Capo di Serre (1600 m) a sud, da Castel del Monte, e Vado di Corno (1962 m) a nord, da Isola del Gran Sasso, sede di un antico tracciato montano che collegava i versanti aquilano e teramano del Gran Sasso.\nEconomia.\nCampo Imperatore ha costituito per molti secoli, una delle principali risorse per l'allevamento, la pastorizia e la transumanza dell'intero Abruzzo e in particolare dei borghi circostanti l'altopiano, come anche la stessa Aquila.\nSolo a partire dal XX secolo si \u00e8 sviluppato il turismo, grazie soprattutto alla realizzazione dell'albergo e della funivia del Gran Sasso. La pratica degli sport, soprattutto invernali, \u00e8 rimasta costante soprattutto grazie ad un innevamento perenne del comprensorio nella stagione invernale oltre che alla facilit\u00e0 di raggiungimento dalle principali arterie di comunicazione. Campo Imperatore, con il borgo di Assergi e la vicina Campo Felice, \u00e8 stato inoltre uno dei luoghi montani d'Abruzzo preferiti da papa Giovanni Paolo II che era solito frequentare la zona d'estate in cerca di solitudine e meditazione; al pontefice \u00e8 stata difatti intitolata la \"cima Giovanni Paolo II\" (2425 m) del Gran Sasso.\nA partire dal XXI secolo, i borghi circostanti la zona, segnati da un gravissimo spopolamento, sono stati oggetto di interventi di recupero e pubblicit\u00e0 da parte di privati come nel caso dell'albergo diffuso di Santo Stefano di Sessanio. L'area \u00e8 inoltre un ambito set cinematografico.\nCultura.\nCinema.\nL'intera vallata \u00e8 stata spesso scenario d'eccezione per film e spot pubblicitari, tra cui si ricordano \"Lo chiamavano Trinit\u00e0...\" (1971) e \"...continuavano a chiamarlo Trinit\u00e0\" (1971) con Bud Spencer e Terence Hill, \"Il deserto dei Tartari\" con Vittorio Gassman e Philippe Noiret (1976) e \"Cos\u00ec \u00e8 la vita\" con Aldo, Giovanni e Giacomo (1998); spot pubblicitari con testimonial d'eccezione, tra cui Leonardo DiCaprio, e anche alcune scene dei videoclip di Elisa, \"Eppure sentire (un senso di te)\" e di Simona Molinari, \"Nell'aria\".\nNelle vicinanze, e in particolare a Rocca Calascio e Castel del Monte, sono stati poi girati film di livello internazionale, come \"Krull\" di Peter Yates (1983), \"Ladyhawke\" con Matthew Broderick, Rutger Hauer e Michelle Pfeiffer (1985), \"Yado\" con Arnold Schwarzenegger e Brigitte Nielsen (1985), \"Il nome della rosa\" con Sean Connery (1986) e \"The American\" con George Clooney (2010), mentre all'interno dei laboratori nazionali del Gran Sasso, al di sotto dell'altopiano, \u00e8 stato girato e ambientato il film \"L'orizzonte degli eventi\" con Valerio Mastandrea (2005).\nMonumenti e luoghi d'interesse.\nCome gi\u00e0 detto in precedenza, la presenza dell'uomo nell'altopiano \u00e8 discreta e concentrata nell'estremit\u00e0 nord-occidentale.\nArchitetture militari.\nLa rocca fu restaurata e consolidata sul finire del XX secolo, ed \u00e8 stata pi\u00f9 volte set cinematografico per pellicole nazionali e internazionali e rappresenta oggi un'importante meta turistica (tra i film girati si ricordano \"Ladyhawke\" e \"Il nome della rosa\").\nSport.\nSci e sport invernali.\nCampo Imperatore \u00e8 sede di un'omonima stazione sciistica, la prima nata sugli Appennini, tra le pi\u00f9 elevate dell'intera catena e in media tra le pi\u00f9 nevose del territorio italiano.\nGli impianti di risalita, che si sviluppano all'estremit\u00e0 occidentale dell'altopiano, tra la valle detta delle \"Fontari\" e il Monte Scindarella, comprendono in tutto 3 impianti che coprono un totale di 15 km di piste da sci per lo sci alpino, cui si aggiungono oltre 60\u00a0km per lo sci nordico. Dispone inoltre di uno snow park per lo snowboard, con piste half pipe e boarder cross, e di un anello per lo sci di fondo. Ampia \u00e8 inoltre la possibilit\u00e0 di sci alpinismo con diversi percorsi disponibili. In quota vi sono un ostello e il gi\u00e0 citato hotel Campo Imperatore.\nLa stazione \u00e8 collegata a valle dalla funivia del Gran Sasso e dispone di parcheggi e ulteriori strutture ricettive in localit\u00e0 Fonte Cerreto. \u00c8 inoltre unita nel comprensorio Tre Nevi con le localit\u00e0 sciistiche di Campo Felice e Ovindoli-Monte Magnola ed esistono progetti per ampliarne il bacino sciistico mediante la realizzazione di nuovi impianti nella Fossa Paganica e a Montecristo.\nEscursionismo.\nCampo Imperatore \u00e8 punto di partenza/arrivo di numerose traversate del massiccio del Gran Sasso quali quella che raggiunge il Lago di Provvidenza attraverso la Valle di Chiarino, quella che raggiunge Prati di Tivo-Pietracamela passando tra Corno Grande e Corno Piccolo attraverso il Rifugio Carlo Franchetti e il Vallone delle Cornacchie, oppure attraverso la Val Maone, quella che raggiunge Prato Selva attraverso la valle del Venacquaro, il Sentiero del Centenario e l'anello di Campo Pericoli, quella storico-religiosa da Assergi a Isola del Gran Sasso fino al Santuario di San Gabriele dell'Addolorata, attraversando i valloni e Vado di Corno.\nL'altopiano \u00e8 connesso ai principali borghi delle vicinanze, tra tutti Assergi, Calascio, Castel del Monte e Santo Stefano di Sessanio, da numerosi itinerari escursionistici percorribili a piedi, in bici o a cavallo. Il pi\u00f9 celebre \u00e8 l'Ippovia del Gran Sasso, un percorso ad anello, dotato di aree attrezzate per la sosta, che gira intorno al massiccio collegando i tre versanti aquilano, teramano e pescarese del Gran Sasso per un totale di circa 300 km, che lo rendono il pi\u00f9 lungo d'Italia. Tale percorso tocca i bordi occidentali di accesso alla piana (\"Monte Cristo-Fossa di Paganica\") e quelli meridionali (\"Piano del Voltigno\"), passando anche in corrispondenza dei sopraddetti rinomati centri storico-turistici.\nAlpinismo.\n\u00c8 inoltre base di partenza per ascensioni ad alcune delle cime pi\u00f9 importanti del Gran Sasso quali Pizzo Cefalone, Pizzo d'Intermesoli, Corno Grande, Monte Prena e Monte Camicia, alcune di queste con difficolt\u00e0 alpinistiche. Da menzionare anche le ascese al Monte Portella attraverso il rifugio Duca degli Abruzzi, al Monte Aquila, e al Monte Scindarella di tipo escursionistico.\nCiclismo.\nIn primavera ed estate Campo Imperatore \u00e8 meta frequente di cicloturisti e appassionati di ciclismo. \u00c8 stato inoltre pi\u00f9 volte arrivo di tappa del Giro d'Italia:\nUno dei percorsi pi\u00f9 caratteristici \u00e8 quello che partendo da Assergi (860 metri s.l.m.) o Fonte Cerreto (1125 metri s.l.m.) arriva alla sommit\u00e0 di Campo Imperatore (2128 metri s.l.m.) per un totale di 31~27 km e un dislivello complessivo di circa 1360~1120 metri suddiviso in due tronconi: a una prima parte, di 13,5~17,5 km e con una pendenza che varia tra il 4 e il 7%, che raggiunge la cosiddetta \"Fossa di Paganica\" (1760 metri s.l.m.), segue una discesa, un falsopiano e, quindi, la seconda salita di 5,7 km con pendenza al 9~10% circa. Il percorso \u00e8 considerato uno dei pi\u00f9 impegnativi dell'Italia centrale insieme al Terminillo e al Blockhaus.\nAltri percorsi ciclisticamente interessanti sono quelli che raggiungono l'altipiano attraverso Capo di Serre da Ofena o Villa Santa Lucia degli Abruzzi passando per Castel del Monte (circa 1110\u00a0m di dislivello), i percorsi che salgono da Barisciano passando per Santo Stefano di Sessanio o da San Pio delle Camere passando per Carapelle Calvisio-Castelvecchio Calvisio-Calascio-Castel del Monte (circa 750\u00a0m di dislivello) cos\u00ec come quelli che raggiungono l'altipiano attraverso Vado di Sole da Castelli o Farindola (circa 1100~1200\u00a0m di dislivello), per poi immettersi tutti nella parte meridionale della piana. Diffuso e praticato anche il cicloturismo lungo la piana stessa.\nMountain bike.\nL'intera piana, assieme ai luoghi limitrofi, \u00e8 sfruttabile a livello ciclistico anche con innumerevoli percorsi di trekking in mountain bike di limitata difficolt\u00e0 cos\u00ec come percorsi di \"downhill\" lungo i pendii che ridiscendono a valle dal Gran Sasso."}
{"id": "286994", "revid": "104458", "url": "https://it.wikipedia.org/wiki?curid=286994", "title": "Markus Wasmeier", "text": "Tra gli anni 1980 e gli anni 1990 fu uno degli atleti di punta prima della nazionale tedesca occidentale, poi (dopo la riunificazione tedesca del 1990) della nazionale tedesca riunificata.\nBiografia.\nCarriera sciistica.\nStagioni 1984-1986.\nSciatore polivalente originario di Schliersee, Wasmeier in Coppa del Mondo esord\u00ec nel 1983, ottenne il primo piazzamento il 29 gennaio 1984 a Garmisch-Partenkirchen, arrivando 10\u00ba in combinata, e il primo podio l'11 dicembre dello stesso anno a Sestriere in slalom gigante (2\u00ba). Nel 1985, alla sua prima presenza iridata, conquist\u00f2 la medaglia d'oro nello slalom gigante ai Mondiali di Bormio, dove fu anche 7\u00ba nella combinata.\nNella stagione 1985-1986 in Coppa del Mondo conquist\u00f2 undici podi con tre vittorie (tra queste la prima in carriera, il 9 febbraio a Morzine in combinata) e si aggiudic\u00f2 la Coppa del Mondo di supergigante, assegnata quell'anno per la prima volta, con 38 punti di vantaggio sullo svizzero Pirmin Zurbriggen; in classifica generale fu 3\u00ba.\nStagioni 1987-1991.\nAi Mondiali di Crans-Montana 1987 vinse la medaglia di bronzo nel supergigante e si classific\u00f2 9\u00ba nella discesa libera, 13\u00ba nello slalom gigante e 5\u00ba nella combinata. Quell'anno in Coppa del Mondo ottenne sette podi con tre vittorie, tra le quali quelle in due classiche piste del Circo bianco: la Kandahar di Garmisch-Partenkirchen (in supergigante l'11 gennaio) e la Lauberhorn di Wengen (in discesa libera il 17 gennaio). A fine stagione risult\u00f2 nuovamente 3\u00ba in classifica generale.\nAi XV Giochi olimpici invernali di , suo esordio olimpico, era il favorito nella gara di supergigante ; si piazz\u00f2 invece 6\u00ba nella discesa libera, 19\u00ba nello slalom gigante e 7\u00ba nella combinata. Quell'anno in Coppa del Mondo si piazz\u00f2 2\u00ba nella classifica di supergigante, superato da Zurbriggen di 1 punto; i suoi podi stagionali furono tre, con una vittoria. Ai Mondiali di Vail 1989 si classific\u00f2 5\u00ba nel supergigante, 13\u00ba nello slalom gigante e 5\u00ba nella combinata, mentre due anni dopo, nella rassegna iridata di Saalbach-Hinterglemm 1991, fu 13\u00ba nel supergigante.\nStagioni 1992-1994.\nWasmeier ottenne la sua ultima vittoria in Coppa del Mondo sulla Kandahar di Garmisch-Partenkirchen l'11 gennaio 1992 ; in quell'occasione batt\u00e9 al traguardo Patrick Ortlieb e Hansj\u00f6rg Tauscher. Meno di un mese dopo, il 2 febbraio a Saint-Gervais-les-Bains, colse in slalom gigante il suo ultimo podio di carriera nel circuito (3\u00ba). Ai XVI Giochi olimpici invernali di si piazz\u00f2 4\u00ba nella discesa libera, 9\u00ba nel supergigante, 5\u00ba nella combinata e non complet\u00f2 lo slalom gigante.\nAlla sua ultima presenza iridata, Morioka 1993, si classific\u00f2 35\u00ba nella discesa libera e 9\u00ba nello slalom gigante, mentre l'anno dopo ai XVII Giochi olimpici invernali di , suo congedo olimpico, conquist\u00f2 due medaglie d'oro, nel supergigante e nello slalom gigante, si piazz\u00f2 36\u00ba nella discesa libera e non complet\u00f2 la combinata. L'ultimo piazzamento in carriera dello sciatore bavarese fu il 15\u00ba posto ottenuto nello slalom gigante di Coppa del Mondo disputato il 19 marzo 1994 a Vail.\nAltre attivit\u00e0.\nDal ritiro fino al 2014 Wasmeier \u00e8 stato, per vent'anni, commentatore sportivo per lo sci alpino per la televisione tedesca ARD. Nel 2007 ha aperto il Markus Wasmeier Bauernhof- und Wintersportmuseum, un museo dedicato agli sport invernali e alle tradizioni alpine nella natia Schliersee.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nKB = combinata"}
{"id": "286995", "revid": "24727", "url": "https://it.wikipedia.org/wiki?curid=286995", "title": "Gran Sasso d'Italia", "text": ""}
{"id": "286996", "revid": "11634", "url": "https://it.wikipedia.org/wiki?curid=286996", "title": "Perottina", "text": ""}
{"id": "286997", "revid": "1939479", "url": "https://it.wikipedia.org/wiki?curid=286997", "title": "San Gregorio VII", "text": ""}
{"id": "286998", "revid": "99157730", "url": "https://it.wikipedia.org/wiki?curid=286998", "title": "Tiratura", "text": "In editoria, la tiratura \u00e8 la quantit\u00e0 di copie stampate per una singola edizione, sia essa di un volantino, un biglietto da visita, un francobollo, oppure una pubblicazione di maggiore rilevanza, come un libro, una rivista o un giornale.\nGeneralmente si distingue fra grandi tirature e piccole tirature. Sono grandi tirature quelle nell'ordine di diverse migliaia di copie per i libri e centinaia di migliaia per riviste e quotidiani.\nNelle edizioni di lusso o fuori commercio, i libri sono spesso stampati in poche centinaia e gli opuscoli in poche decine di copie talvolta anche numerate: si parla in tal caso di edizioni a tiratura limitata e/o a tiratura numerata. Di uno stesso libro possono esistere pi\u00f9 tirature: una tiratura di testa, di poche copie, fuori commercio, riservata all'autore o ai sottoscrittori, stampata su carta grande o distinta, rilegata in legatura di pregio e numerata in numeri romani; e un'altra o altre tirature comuni, di molte copie, in commercio, rilegate o in brossura e numerate in numeri arabi.\nL'avvento delle nuove tecnologie di stampa digitale permette abitualmente piccole o piccolissime tirature, nell'ordine di alcune decine o centinaia di copie, sia per i periodici sia per i libri, sino alla stampa su richiesta (\"print on demand\"), nella quale la tiratura \u00e8 di volta in volta una singola copia."}
{"id": "287001", "revid": "110157", "url": "https://it.wikipedia.org/wiki?curid=287001", "title": "Cimatti Museum", "text": "Il Cimatti Museum di Tokyo \u00e8 un museo che raccoglie oggetti, libri e soprattutto le lettere di don Vincenzo Cimatti, fondatore dell'opera salesiana in Giappone. Si trova nella periferia di Tokyo, nella citt\u00e0 di Ch\u014dfu, e fu costruito nel 1983.\nIl museo raccoglie molte opere di don Vincenzo: circa 950 sue composizioni musicali, tra cui 18 Messe cantate, la prima Opera in lingua giapponese \"Hosokawa Grazia\" in tre atti, e 48 operette. La raccolta si deve soprattutto al Maestro Ino Savini, e a don Roberto Bosco, antico allievo del Cimatti.\nIl museo raccoglie pure le piante, conchiglie, alghe, insetti e farfalle, e i due cataloghi che don Cimatti ne stamp\u00f2 con i nomi scientifici e il nome giapponese. Molte le sped\u00ec a Torino al Museo Don Bosco di Valsalice e ad altri musei italiani, ma la maggior parte si trova nel Museo di Tokyo. Vi si trova pure una preziosa raccolta di fossili e minerali, tra cui spicca la raccolta di pesci e piante venute da Bolca nei pressi di Verona, procuratigli dal suo allievo don Giuseppe Grigoletto. Ci sono anche fossili e minerali venuti dall'Argentina e da altre parti del mondo, fattigli pervenire dai suoi affezionati allievi sparsi ovunque nel mondo.\nIl pi\u00f9 grande tesoro del museo sono i libri di studio e di devozione del Cimatti, i suoi oggetti personali, le sue prediche e numerosissimi altri scritti, ma specialmente la raccolta delle sue 6138 lettere finora rinvenute. Parte degli originali si trovano nell'archivio della Casa Generalizia dei Salesiani a Roma, ma buona parte sono nel Museo di Tokyo."}
{"id": "287003", "revid": "6923", "url": "https://it.wikipedia.org/wiki?curid=287003", "title": "Volumex", "text": ""}
{"id": "287004", "revid": "174925", "url": "https://it.wikipedia.org/wiki?curid=287004", "title": "Dialetto siciliano", "text": ""}
{"id": "287006", "revid": "399", "url": "https://it.wikipedia.org/wiki?curid=287006", "title": "Democrazia presidenziale", "text": ""}
{"id": "287007", "revid": "399", "url": "https://it.wikipedia.org/wiki?curid=287007", "title": "Democrazia parlamentare", "text": ""}
{"id": "287008", "revid": "9", "url": "https://it.wikipedia.org/wiki?curid=287008", "title": "Csm", "text": ""}
{"id": "287009", "revid": "599013", "url": "https://it.wikipedia.org/wiki?curid=287009", "title": "Bojan Kri\u017eaj", "text": "\u00c8 stato uno dei grandi specialisti dello slalom speciale degli anni ottanta e uno dei pochi atleti in grado di gareggiare alla pari con il fuoriclasse svedese Ingemar Stenmark; vinse otto gare di Coppa del Mondo e la Coppa del Mondo di slalom speciale nel 1987 e fu portabandiera della Jugoslavia durante la cerimonia di apertura dei XIII Giochi olimpici invernali di e dei XV Giochi olimpici invernali di .\nIn seguito alla dissoluzione della Jugoslavia, nel 1991 ha assunto la nazionalit\u00e0 slovena.\nBiografia.\nStagioni 1974-1977.\nKri\u017eaj, nato a Kranj, . Debutt\u00f2 in campo internazionale, diciassettenne, ai Mondiali di Sankt Moritz 1974, dove si classific\u00f2 13\u00ba nello slalom speciale. L'anno dopo nella medesima specialit\u00e0 vinse la medaglia d'oro agli Europei juniores di Mayrhofen.\nAi XII Giochi olimpici invernali di , sua prima presenza olimpica, fu 18\u00ba nello slalom gigante e non concluse lo slalom speciale. Nella stagione 1976-1977 raccolse i primi punti in Coppa del Mondo, piazzandosi varie volte tra i primi quindici sia in slalom gigante sia in slalom speciale (la prima il 10 dicembre a Val-d'Is\u00e8re, quando fu 10\u00ba in slalom gigante).\nStagioni 1978-1980.\nColse il suo primo podio in Coppa del Mondo all'inizio della stagione 1977-1978, a Madonna di Campiglio il 13 dicembre (3\u00ba in slalom speciale). Nella stagione successiva fu 3\u00ba nella classifica finale dello slalom gigante.\nIl 20 gennaio 1980 conquist\u00f2 la prima vittoria in Coppa del Mondo per la Jugoslavia a Wengen, in slalom speciale. A questa seguirono altre sette vittorie, che lo resero lo sciatore sloveno pi\u00f9 vittorioso nel massimo circuito internazionale. Ai successivi XIII Giochi olimpici invernali di , dopo essere stato portabandiera della Jugoslavia durante la cerimonia di apertura, ottenne il quarto posto nello slalom gigante, mancando il bronzo per solo due centesimi di secondo; non complet\u00f2 invece lo slalom speciale. A fine stagione in Coppa del Mondo risult\u00f2 4\u00ba nella classifica generale e 2\u00ba in quella dello slalom speciale.\nStagioni 1981-1985.\nAnche nel 1980-1981 sal\u00ec sul podio della classifica finale dello slalom speciale in Coppa del Mondo, questa volta al 3\u00ba posto. L'anno dopo, ai Mondiali di Schladming 1982, vinse la medaglia d'argento nello slalom speciale vinto da Ingemar Stenmark.\nDue anni pi\u00f9 tardi prest\u00f2 il giuramento olimpico a nome di tutti gli atleti partecipanti nel corso della cerimonia di apertura dei XIV Giochi olimpici invernali di . giunse 9\u00ba nello slalom gigante e 7\u00ba nello slalom speciale, , ma la sua prestazione deludente venne compensata dall'argento vinto da Jure Franko, la prima medaglia olimpica per la Jugoslavia ai Giochi olimpici invernali. L'anno dopo, ai Mondiali di Bormio 1985, fu 8\u00ba nello slalom gigante e 5\u00ba nello slalom speciale.\nStagioni 1986-1988.\nDopo aver nuovamente chiuso al 2\u00ba posto nella classifica di slalom speciale nella stagione 1985-1986, nella successiva stagione 1986-1987, grazie anche a cinque podi con due vittorie (tra cui quella del 25 gennaio sulla Ganslern di Kitzb\u00fchel, che fu l'ultima della sua carriera), si guadagn\u00f2 la coppa di cristallo riservata al miglior slalomista; fu l'unica in quella stagione a non essere vinta da Pirmin Zurbriggen, da solo o a pari merito. Nella stessa stagione prese parte per l'ultima volta a una rassegna iridata: a Crans-Montana 1987 fu 6\u00ba nello slalom speciale.\nAll'inizio della stagione 1987-1988 colse il suo ultimo podio, nonch\u00e9 ultimo piazzamento di rilievo, in Coppa del Mondo, classificandosi 3\u00ba nello slalom speciale di Madonna di Campiglio del 16 dicembre. ; fu tuttavia, per la seconda volta, portabandiera della Jugoslavia durante la cerimonia di apertura. Chiuse la carriera in occasione delle finali di Coppa del Mondo di quell'anno, disputate a Saalbach, dove si tolse gli sci appena prima dell'arrivo attraversando a piedi la linea del traguardo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "287010", "revid": "287204", "url": "https://it.wikipedia.org/wiki?curid=287010", "title": "Bojan Krizaj", "text": ""}
{"id": "287012", "revid": "2175", "url": "https://it.wikipedia.org/wiki?curid=287012", "title": "Raggi Ultravioletti", "text": ""}
{"id": "287013", "revid": "1873017", "url": "https://it.wikipedia.org/wiki?curid=287013", "title": "Tatsuo Suzuki", "text": " \u00c8 stato il fondatore ed il capo della e detentore dell'ottavo dan nello stile di karate Wado-Ryu. Era stato allievo di Hironori Ohtsuka, fondatore del Wado-Ryu, ed aveva contribuito a far conoscere la disciplina in Europa \u00c8 morto nella propria casa il 12 luglio 2011 all'et\u00e0 di ottantatr\u00e9 anni."}
{"id": "287017", "revid": "9447", "url": "https://it.wikipedia.org/wiki?curid=287017", "title": "Aeronautica degli Stati Uniti", "text": ""}
{"id": "287021", "revid": "9447", "url": "https://it.wikipedia.org/wiki?curid=287021", "title": "Asse di rotazione terrestre", "text": ""}
{"id": "287025", "revid": "1543377", "url": "https://it.wikipedia.org/wiki?curid=287025", "title": "Eduardo Caianiello", "text": "I suoi principali contributi hanno riguardato la teoria quantistica dei campi e la cibernetica, in particolare le reti neurali adattative. Ha dato contributi importanti agli studi sulla possibilit\u00e0 di costruire modelli del cervello.\nHa affiancato alla ricerca scientifica un'intensa attivit\u00e0 organizzativa e direttiva. Ha fondato e diretto l'Istituto di Fisica Teorica dell'Universit\u00e0 di Napoli, il Laboratorio di Cibernetica del CNR ad Arco Felice (Napoli), la Facolt\u00e0 di Scienze Matematiche, Fisiche e Naturali dell'Universit\u00e0 di Salerno, l'Istituto Internazionale per gli Alti Studi Scientifici (IIASS) a Vietri sul Mare (Salerno) e la Scuola di Perfezionamento in Scienze cibernetiche e fisiche.\nMolti sono gli allievi e continuatori del pensiero scientifico di Caianiello. \nBiografia.\nAll'et\u00e0 di 21 anni, viene arruolato come sottufficiale nel genio. Durante la seconda guerra mondiale, partecipa agli scontri bellici sul fronte africano, combattendo a El Alamein. A seguito di una ferita. \u00e8 rimpatriato in Italia e insignito di una croce di guerra. Si laurea quindi in fisica all'Universit\u00e0 di Napoli il 14 dicembre 1944, con il professore Antonio Carrelli e una tesi dal titolo \"Una verifica sperimentale della teoria di Debye sulla dispersione anomala nei liquidi dipolari\". Nel 1946 si sposa con Carla Persico e diventa assistente di Carlo Tolotti, che teneva la cattedra di meccanica razionale.\nNel 1948, ottiene una borsa di studio dal Massachusetts Institute of Technology (MIT) e conseguentemente studia negli Stati Uniti col fisico Robert Marshak, con cui ottiene il PhD all'Universit\u00e0 di Rochester (Stato di New York) nel 1950 con una tesi intitolata \"Investigation of the Decay and Absorption of Mesons. Part I: Beta-decay and the possible electron-decay of the pi-meson. Part II: On the spin of the mu-meson\". Dopo avere insegnato a Torino, Roma e Princeton, dal 1956 \u00e8 stato professore di fisica teorica, prima all'Universit\u00e0 di Napoli e poi, dal 1973, nell'Universit\u00e0 di Salerno. Nel 1956 a Napoli riprende quella cattedra di fisica teorica che era stata di Ettore Majorana e si adopera per dotare il nuovo istituto di fisica teoria di via Tari di risorse. Antonio Carrelli, professore di fisica sperimentale, dirigeva all'epoca l'Istituto fisico, limitato in personale e finanze. Caianiello rilancia l'attivit\u00e0 didattica e di ricerca, fomentando la partecipazione e l'organizzazione di workshop e conferenze che proiettano l'istituto napoletano fra i punti di riferimento del panorama scientifico internazionale. Dal punto di vista della didattica, vengono introdotti tre indirizzi del corso di laurea in fisica: generale, didattico e applicativo, e viene introdotto il corso di cibernetica. L'istituto di fisica teorica si trasferisce quindi nel novembre 1957 nel padiglione 19, allora in disuso, della Mostra d'Oltremare, che Caianiello fa ristrutturare (ristrutturazione che dura fino al 1959).\nLa scuola napoletana di cibernetica.\nL'Istituto di Fisica Teorica assume un ruolo di riferimento per gli scambi della comunit\u00e0 internazionale gi\u00e0 a partire dal 1958, quando la scuola di perfezionamento in fisica teorica e nucleare viene inaugurata da Werner Heisenberg, invitato da Caianiello stesso. Gli anni 1960 marcano il \"periodo d'oro\", quando le scuole organizzate da Caianiello evidenziano i collegamenti multidisciplinari della fisica moderna, fomentando la partecipazione di scienziati di chiara fama alla vita dell'Istituto. Cos\u00ec a Napoli viene a dare un ciclo di lezioni Norbert Wiener di cibernetica nel 1958, nel 1960 e nel 1962 nell'ambito di un corso tenuto da Valentino von Braitenberg \u2013 che teneva il corso di cibernetica dalla sua creazione nel 1961 \u2013, \"Cybernetics of neural processes\". Nel 1964, Caianiello organizza la scuola estiva di matematica di Ravello che, per le novit\u00e0 scientifiche presentate e il clima innovativo che si respira in quei primi anni 1960, divenne una straordinaria piattaforma scientifica, testimone di numerose innovazioni destinate ad avere un'eco nei decenni successivi sia per l'impatto sul piano della ricerca internazionale sia come trampolino di lancio di numerosi giovani scienziati. A Ravello muove i primi passi la teoria della complessit\u00e0, con Michael Arbib che presenta alcune dimostrazioni formali, Corrado Bohm e Wolf Gross presentano il loro linguaggio CUCH, un linguaggio funzionale di programmazione, Martin Davis illustra in alcune lezioni le relazioni tra equazioni diofantee e insiemi ricorsivamente enumerabili, che poi user\u00e0 nel suo decisivo contributo alla risposta negativa (ovvero l'impossibilit\u00e0 di trovare una soluzione generale) del decimo problema di Hilbert, risultato al quale arriver\u00e0 assieme a Julia Robinson e Hilary Putnam e, finalmente, Yuri Matiyasevich. Partecipano, illustrando alla platea di studenti le loro pi\u00f9 recenti ricerche, Claude Berge, Julius Richard B\u00fcchi, Michael Rabin, Marco Sch\u00fctzenberger e Maurice Nivat. John Holland descrive, sempre in quella occasione, quella che poi diventer\u00e0 la base formale degli algoritmi genetici. \nAttorno a Caianiello si organizza il gruppo di cibernetica napoletano, le cui ricerche sono incentrate sulla realizzazione di reti neurali artificiali. La novit\u00e0 dei modelli proposti dal gruppo risiede nella descrizione delle dinamiche delle reti. Caianiello introduce due equazioni per descrivere l'aggiornamento delle reti neurali. La rete, vista come un insieme di neuroni interconnessi, si aggiorna sulla base dello stato di ciascun neurone, ma con modalit\u00e0 \"lente\" e \"veloci\". Una prima equazione \"neuronica\" descrive il cambiamento di ogni neurone sulla base dello stato dei neuroni a esso afferenti. Una seconda equazione, detta \"mnemonica\", descrive il cambiamento dei coefficienti di accoppiamento fra neuroni, ossia i pesi che governano la connessione fra ciascuna coppia di neuroni, sotto l'ipotesi che le variazioni dei pesi siano molto pi\u00f9 lente nell'avvenire che quelle dello stato dei neuroni. Quest'ipotesi \u00e8 detta \"ipotesi adiabatica dell'\"apprendimento\" e governa l'intero studio successivo sulle reti neurali.\nMa ben presto si aggiungono all'attivit\u00e0 del gruppo ricerche dal respiro pi\u00f9 multidisciplinare. L'approccio sperimentale, basato sul modello neurofisiologico animale, vede la creazione da parte di Giuseppe Trautteur, di Giuseppe Gambardella e dello stesso Caianiello, di reti di 80 neuroni artificiali costruiti con componenti elettromeccanici e collegati con delle resistenze variabili mediante potenziometri per simulare i cambiamenti di pesi. Aldo de Luca e Luigi Maria Ricciardi sviluppano modelli matematici per reti neurali con una componente probabilistica nell'attivazione dei neuroni. Anni pi\u00f9 tardi, alla fine degli anni 1960, Ernesto Burattini sviluppa un'altra rete neurale con componenti hardware, DIANA (\"DIgital Analogic NeurAL net\") e su questa linea, l'Istituto vede la creazione di altre reti neurali, per lo pi\u00f9 booleane ossia con elementi con soli due stati, fatte di elementi elettronici che riprendevano il modello descritto da Caianiello negli anni 1960. \nLa fine degli anni 1960 e l'inizio degli anni 1970 vede la diaspora scientifica separate il gruppo napoletano. Nel 1968, Caianiello fonda il \"Laboratorio di Cibernetica\" in seno al CNR di Arco Felice, lasciando la direzione del Dipartimento di Fisica Teorica a Bruno Preziosi, mentre Braitenberg si trasferisce al \"Max-Planck Institut f\u00fcr Biologische Kybernetik\" di Tubinga. Restano all'Istituto di Fisica Teorica di Napoli Giuseppe Trautteur, Francesco Lauria, che ristrutturano il gruppo attorno a nuove linee di ricerca e nuovi ricercatori. Sotto la direzione di Preziosi, l'Istituto acquisisce nuove piattaforme sperimentali e spinge, fra l'altro, la diffusione che la Fisica della materia sta avendo in quegli anni 1970. \nDopo alcuni anni all'Universit\u00e0 di Salerno, che aveva raggiunto nel 1972-3 e dove aveva fondato la Facolt\u00e0 di Scienze, Caianiello fonda e diventa il presidente nel 1981 dell\"'International Institute for Advanced Scientific Studies\" (IIASS) e partecipa alla creazione, nel 1989, della \"Societ\u00e0 italiana di reti neuroniche\" (SIREN)."}
{"id": "287026", "revid": "237256", "url": "https://it.wikipedia.org/wiki?curid=287026", "title": "Isaak Babel", "text": ""}
{"id": "287027", "revid": "81195", "url": "https://it.wikipedia.org/wiki?curid=287027", "title": "Ocratossina C", "text": "L'ocratossina C \u00e8 un metabolita dell'ocratossina A, una micotossina prodotta da specie dei generi \"Aspergillus\" e \"Penicilium\", quali \"A. ochraceus\" e \"P. viridicatum\". \u00c8 presente all'interno dello stomaco di ruminanti.\n\u00c8 altrettanto tossica dell'ocratossina A, da cui deriva per esterificazione."}
{"id": "287034", "revid": "119264088", "url": "https://it.wikipedia.org/wiki?curid=287034", "title": "Yuji Ide", "text": "Carriera.\nDopo aver gareggiato per diverse stagioni nella Formula 3 giapponese, nel Super GT e nella Formula Nippon, nella quale ha ottenuto il secondo posto nel 2005, per il campionato 2006 \u00e8 stato ingaggiato per correre in Formula 1 dalla scuderia appena formata da Aguri Suzuki, la Super Aguri, insieme al connazionale Takuma Sat\u014d.\nDopo aver iniziato la stagione con due ritiri nelle prime due gare, \u00e8 arrivato per la prima volta al traguardo in Australia, dove si \u00e8 classificato al 13\u00ba e ultimo posto; alla quarta corsa stagionale, a Imola, nel corso del primo giro si \u00e8 reso protagonista di un incidente nel quale ha causato il cappottamento della Midland di Christijan Albers, ricevendo per questo una reprimenda dai commissari.\nA seguito di questo Gran Premio, riscontrate le difficolt\u00e0 di adattamento del pilota alla Formula 1, anche dovute al breve tempo nel quale il progetto della Super Aguri era stato allestito e alla conseguente carenza di test pre-stagionali, su consiglio della FIA la scuderia lo ha sostituito per il Gran Premio d'Europa con Franck Montagny e successivamente la FIA stessa ha deciso di revocargli la superlicenza, impedendogli di prendere parte al resto degli eventi stagionali.\nTerminata l'esperienza in Formula 1, ha proseguito la stagione facendo ritorno in patria per partecipare alle competizioni della Formula Nippon e del Super GT, serie nelle quali ha continuato a correre anche nelle annate successive."}
{"id": "287038", "revid": "14691", "url": "https://it.wikipedia.org/wiki?curid=287038", "title": "Nsa isong", "text": ""}
{"id": "287042", "revid": "393899", "url": "https://it.wikipedia.org/wiki?curid=287042", "title": "Stream", "text": ""}
{"id": "287043", "revid": "7336", "url": "https://it.wikipedia.org/wiki?curid=287043", "title": "Voicings jazzistici", "text": ""}
{"id": "287045", "revid": "22475", "url": "https://it.wikipedia.org/wiki?curid=287045", "title": "Monetazione imperatoriale", "text": "Con il termine monetazione imperiatoriale si indicano le emissioni coniate degli ultimi anni della Repubblica romana nel periodo che precede immediatamente la nascita del principato.\nIl termine, non accettato da tutti, deriva dal fatto che in questo periodo di guerre civili le monete furono emesse a nome dei generali in lotta tra loro grazie ai diritti che concedeva loro l'\"imperium\".\nSi tratta quindi delle monete di Pompeo Magno, Giulio Cesare, Giunio Bruto, Cassio Longino, Tito Labieno, Sesto Pompeo, Marco Emilio Lepido, Marco Antonio ed Ottaviano Augusto da soli o assieme tra loro o con altre persone.\nLe monete emesse in questi anni rispecchiano l'andamento della lotta politica e delle guerre in corso. I contenuti propagandistici sono accentuati e per le prime volte sono rappresentate anche persone viventi.\nLe monete di Ottaviano sono a cavallo tra questo periodo ed il periodo successivo."}
{"id": "287047", "revid": "1718925", "url": "https://it.wikipedia.org/wiki?curid=287047", "title": "Spawn", "text": ""}
{"id": "287049", "revid": "52145668", "url": "https://it.wikipedia.org/wiki?curid=287049", "title": "Regione Istriana", "text": ""}
{"id": "287052", "revid": "1543377", "url": "https://it.wikipedia.org/wiki?curid=287052", "title": "Fernando Arrabal", "text": "Considerato uno degli autori pi\u00f9 importanti e completi del XX secolo, Arrabal \u00e8 spesso visto come l'incarnazione dell'arte contemporanea; \u00e8 infatti l'unico ad aver collaborato con tutte e tre le icone dell'arte contemporanea: Andr\u00e9 Breton per il Surrealismo; Tristan Tzara per il Dadaismo e Andy Warhol per la Pop art. Le sue opere teatrali sono tra le pi\u00f9 rappresentate al mondo. Si tratta di un teatro che porta spesso all'estremo le tematiche del realismo, dell'assurdit\u00e0 dell'esistenza, della patafisica e dell'impegno civile e politico.\nDa bambino subisce un forte trauma per la misteriosa scomparsa del padre, prima condannato a morte e successivamente evaso. A causa di ci\u00f2, come ha scritto il premio Nobel Vicente Aleixandre, \"la conoscenza che fornisce Arrabal viene permeata di una luce morale che \u00e8 contenuta nella materia stessa della sua arte\".\nHa diretto sette lungometraggi. Ha pubblicato quattordici romanzi, circa ottocento libri di poesia, vari saggi tra i quali si evidenziano i testi dedicati al gioco degli scacchi. Le sue opere sono state tradotte in numerose lingue. Ebbe particolare eco la sua \"Lettera al Generale Franco\" (\"Carta al General Franco\") pubblicata quando il dittatore era ancora in vita. Alla morte di Franco, il nome di Arrabal appare nella lista dei cinque spagnoli pi\u00f9 pericolosi: Carrillo, la Pasionaria, L\u00edster, il Campesino e, appunto, Arrabal. L'opera completa del suo teatro, edita nelle principali lingue, \u00e8 stata pubblicata in due volumi di pi\u00f9 di duemila pagine nella collezione Cl\u00e1sicos Castellanos (Classici Spagnoli) della casa editrice Espasa nel 1997 e aggiornata nel 2009.\nNel 1963, con Alejandro Jodorowsky e Roland Topor, fonda il Movimento Panico. Dal 1990 \u00e8 Trascendent Satrape del Collegio di Patafisica. Amico di Andy Warhol e di Tristan Tzara, fece parte per tre anni del gruppo surrealista di Andr\u00e9 Breton; per questo motivo, Mel Gussow lo definisce l'unico sopravvissuto delle \u00abtre reincarnazioni della modernit\u00e0\u00bb.\nDal \"Dictionnaire des litt\u00e9ratures de langue fran\u00e7aise\" (Edizioni Bordas).\nBiografia.\nInfanzia (1932-1946).\nFernando Arrabal Ter\u00e1n \u00e8 figlio del pittore Fernando Arrabal Ruiz e di Carmen Ter\u00e1n Gonz\u00e1lez.\nIl 17 luglio del 1936, durante il sollevamento militare che diede inizio alla guerra civile Spagnola, il padre decide di rimanere fedele alla Repubblica, segnando di fatto la sua condanna a morte. Arrestato con l'accusa di ribellione, in seguito, la pena viene commutata in trent'anni di prigione. Fernando Arrabal padre conoscer\u00e0 le prigioni di Santi Espiritu di Melilla, Monte Hacho a Ceuta (in cui tenter\u00e0 il suicidio), Ciudad Rodrigo e Burgos, finch\u00e9 il 4 di dicembre del 1941 viene trasferito nell'Ospedale di Burgos per una presunta malattia mentale. Alcune ricerche condotte successivamente suggeriscono che si sia trattato di uno stratagemma per poter essere trasferito in un luogo meno controllato. Il 29 di dicembre del 1942 Fernando Arrabal Ruiz decide di fuggire, scappando dall'ospedale in pigiama mentre era gi\u00e0 caduto oltre un metro di neve. Da quel momento non si avranno pi\u00f9 sue notizie, nonostante le tantissime ricerche che furono fatte negli anni successivi. L'episodio dell'arresto del padre \u00e8 citato da Berenguer, nel 1977. La scomparsa del padre, insieme ai dubbi che sia stata la stessa madre a denunciarlo, alimenteranno in Fernando Arrabal un forte conflitto che in futuro condizioner\u00e0 la stragrande maggioranza delle sue opere.\nIntanto, nel 1936, la madre di Arrabal torna a Ciudad Rodrigo, dove sistema Fernando e si trasferisce a lavorare a Burgos, in quegli anni capitale dei nazionalisti e sede del governo del generale Franco. Nel 1937 Fernando inizia a frequentare il collegio delle suore Teresiane, fino a quando, nel 1940, terminata la Guerra civile, la madre si stabilisce a Madrid, al numero civico 17 di calle Madera (cf. Berenguer, 1977, p.\u00a015).\nNel 1941 Fernando Arrabal vince il concorso per \u00abbambini superdotati\u00bb. Studia presso il collegio dei padri Scolopi di S. Antonio (frequentato in passato da Victor Hugo e Jacinto Benavente) e pi\u00f9 tardi dagli Scolopi di Getafe. In questo periodo inizia le sue prime letture ed esperienze che, come egli stesso ha avuto occasione di ribadire, gli saranno molto utili nella sua vita (cf. Berenguer, 1977, p.\u00a015).\nPrime Opere (1947-1957).\nNel 1947 la madre obbliga il figlio ad iniziare i corsi propedeutici per l'ammissione all'Accademia Militare (Academia General Militar), ma Arrabal si rifiuta di frequentare le lezioni con l'unico risultato di essere mandato, nel 1949, a Tolosa (Guip\u00fazcoa) dove studia presso la Scuola teorico-pratica dell'Industria e del Commercio Cartieri (Escuela Te\u00f3rico-Pr\u00e1ctica de la Industria y el Comercio del Papel). In questo periodo, attorno al 1950, Arrabal scrive alcune opere teatrali a tutt'oggi inedite.\nNel 1951 inizia a lavorare per \u00abPapelera Espa\u00f1ola\u00bb (l'industria cartiera nazionale). Viene assegnato alla sede di Valencia, dove termina gli studi superiori, e successivamente a Madrid, dove nel 1952 inizia la carriera universitaria in Diritto. In questi anni Arrabal frequenta l'Ateneo di Madrid e i poeti postisti, scrive nuove versioni di Pic-Nic (che ancora si intitolava Los soldados) ed El triciclo (il cui titolo originale era Los hombres del triciclo).\nNel 1954 arriva a Parigi, facendo l'auto-stop, per assistere alla rappresentazione di Madre Coraggio e i suoi figli di Bertold Brecht, messo in scena dal Berliner Ensemble nel teatro Sarah Bernhardt. Successivamente, a Madrid conosce Luce Moreau, sua futura moglie. Nel 1955 vince una borsa di studio di tre mesi per Parigi; durante il suo soggiorno nel Collegio di Spagna, presso la \u00abCit\u00e9 Universitaire\u00bb, Arrabal soffre una grave ricaduta della tubercolosi. Arrabal ha sempre considerato questa malattia come una \u00abfortuna disgraziata\u00bb (\u00abdesgraciada suerte\u00bb) che gli ha permesso di stabilirsi definitivamente nella sua vera patria, la stessa di Kundera, Vives, S. Ignazio e Picasso: l'esilio.\nProcesso e carcere.\nAncora vigente la dittatura franchista, nel 1967 Arrabal fu portato in giudizio e condannato alla detenzione, nonostante le proteste e le dimostrazioni di solidariet\u00e0 della maggior parte degli scrittori dell'epoca, da Fran\u00e7ois Mauriac a Arthur Miller, a cui si aggiunse l'esortazione del drammaturgo irlandese Samuel Beckett, che dichiar\u00f2: \u00abSe una colpa c'\u00e8, che venga giudicata alla luce del grande merito di ieri e della grande promessa di domani e venga quindi perdonata\u00bb.\nLa morte del Generale Franco ha finalmente permesso di riconoscere l'importanza dell'opera di Arrabal anche nel suo Paese natale. Alcune pi\u00e8ce hanno goduto di un'accoglienza costante negli anni, come per esempio \"Carta de amor\" con Mar\u00eda Jes\u00fas Vald\u00e9s portata in scena nel Teatro Nacional.\nPremi.\nNonostante si tratti di uno degli scrittori pi\u00f9 controversi del suo tempo, ha ricevuto il plauso della critica internazionale per la sua opera (Gran Premio di Teatro dell'Accademia Francese, il Nabokov per il romanzo, l'Espasa per il saggio, il Mariano de Cavia per il giornalismo, il World's Theater, il Wittgenstein, il Pasolini per il cinema, l'Alessandro Manzoni per la poesia, etc.).\nIl Collegio di Patafisica l'ha insignito con il titolo di \u00abTrascendente Satrapa\u00bb (equivalente al Nobel per questo Collegio). Onorificenza che, negli ultimi cinquant'anni, hanno ricevuto quaranta personalit\u00e0 come Marcel Duchamp, Ionesco, Man Ray, Boris Vian, Dario Fo, Umberto Eco e Jean Baudrillard.\n\u00c8 stato il finalista del Premio Cervantes 2001, con l'appoggio di Camilo Jos\u00e9 Cela. Le Mage afferma che \u00e8 stato finalista del Nobel 2005, premio che \u00e8 stato sollecitato per questo autore da varie istituzioni e personalit\u00e0. Il 14 luglio 2005 gli \u00e8 stata conferita la Legione d'Onore e nel 2007 \u00e8 stato nominato Doctor Honoris Causa dall'Universit\u00e0 Aristotele (Grecia).\nIn Italia, nel 2015, \u00e8 stato insignito del prestigioso Premio Ombra della Sera al Festival Internazionale del Teatro Romano di Volterra\nOpere.\n\u00abIl 13 febbraio del 2009 verr\u00e0 presentata la sua opera \"Faustbal\" con musiche di Leonardo Balada (1933) e regia dei Comediants di Barcellona. Debutto su commissione del Teatro Real. Coro e Orchestra del Teatro Real. Orchestra Sinfonica di Madrid. Regia: Joan Font. \u00ab\"Faustbal\" \u00e8 la reincarnazione femminile del terzo millennio del dottor Faustroll di Alfred Jarry, un Dottor Faust che chiede a Dio e a Lucifero le parole e le invocazioni per fondere amore e carit\u00e0. Niente riesce a calmare l'uragano della sua curiosit\u00e0 scientifica e nemmeno a saziare la tempesta dei suoi desideri. Intelligentissima, bellissima e arricchita dalle trasfigurazioni e dalla trascendenza, ama con torrida passione la sua Amazona. Attraversa le galassie mentre infuria la guerra di sterminio delle civilt\u00e0 e si muove nello spazio ad una velocit\u00e0 supersonica. Di fronte a lei Margarito, capo supremo delle forze armate, indossa la corazza della repressione brutale ed elettronica. \u00c8 pazzamente innamorato di Faustbal sotto la volta celeste. Cerca di possederla con il torrente della sua torre, servendosi dello stesso Mefistofele. Un libretto del corrosivo, geniale e inclassificabile Fernando Arrabal. Jes\u00fas L\u00f3pez Cobos, direttore musicale del Teatro Real, \u00e8 alla testa di questa prima mondiale, che si avvale di due rinomati soprano spagnoli, Ana Ibarra e Mar\u00eda Rodr\u00edguez, nel ruolo principale. Il mezzosoprano Cecilia D\u00edaz sar\u00e0 Amazona, i tenori Gerhard Siegel e Eduardo Santamar\u00eda i due Margarito, il basso Stefano Palatchi interpreter\u00e0 Dio e ai baritoni Tomas Tomasson e Lauri Vasar \u00e8 affidato il ruolo di Mefistofele\u00bb (dal programma di sala).\n\u00abFino ad ora sono stati messi in scena solo cinque miei libretti d'opera e sono sempre stati complessi piuttosto che complessati, come in Faustroll\u00bb:\n\u00ab...ho diretto solamente due opere, nell'ottobre del 1985 e all'Op\u00e9ra Real belga, \"La vida breve\" di Falla e \"Goyescas\" di Granados. In quelle occasioni, sotto la mia direzione, i membri del coro recitarono nudi, anche se panicamente coperti di creta per una maggiore precisione scenica\u00bb.\nNarrativa.\nHa vinto il premio Nadal di narrativa (equivalente del premio Strega) nel 1982 per \"La torre herida por el rayo\".\nHa inoltre ottenuto il Premio Nabokov Internazionale.\nPoesia.\nPremio di poesia \u00abAlessandro Manzoni\u00bb. Arrabal ha scritto:\nArrabal ha pubblicato anche circa ottocento libri rari illustrati con Salvador Dal\u00ed, Ren\u00e9 Magritte, Roland Topor, Enrico Baj, Milan Kundera, Gustavo Charif, Antonio Saura, Yue Minjur, Alekos Fassianos, etc., tra cui si distinguono:\nUn avvenimento di enorme importanza nel marzo del 2010: per il ciclo \"Beppe Costa incontri\", Fernando Arrabal a Roma, ospite della Pellicanolibri trascorre due giornate con i \"Poeti Dallo Spazio\", un gruppo di poeti dalle diverse regioni italiane, scelti da Fabio Barcellandi. Ognuno di loro, nel proprio territorio, coi propri mezzi, svolge attivit\u00e0 di promozione della poesia, del teatro, del cinema, della musica e della pittura\".\nTeatro.\nUn centinaio di \"pi\u00e8ces\" teatrali pubblicate in diciannove volumi in tutto il mondo:\n\"L'Architetto e l'Imperatore d'Assiria\", una delle sue opere drammatiche pi\u00f9 importanti, \u00e8 un'opera panica scritta nella seconda tappa del suo percorso di drammaturgo.\nIl suo corpus teatrale \u00e8 stato pubblicato in due volumi di oltre mille pagine nella collezione \u00abCl\u00e1sicos Castellanos\u00bb della casa editrice Espasa nel 1997 e aggiornato nel 2009 (edizione e introduzione di un centinaio di pagine a cura di Francisco Torres Monreal; lo studio di Torres Monreal serve come introduzione indispensabile per addentrarsi nella produzione drammatica di Arrabal). L'elenco delle messe in scena \u00e8 disponibile nella pagina personale dell'autore, http://www.arrabal.org\nMolte delle pi\u00e8ce teatrali di Arrabal sono state pubblicate in italiano dalla casa editrice Spirali nel volume \"Opere I\" (pp.\u00a01578, 1992) che raccoglie, oltre alle dodici scritture per il teatro, anche testi poetici [le raccolte \"La pietra della follia\", libro panico; e i due libri di Sogni Panici \"Sogni panici di una notte d'estate\" e \"Sogni d'insetti\"] e tre romanzi brevi [\"Baal Babilonia\"; \"Feste e riti della confusione\"; \"Attento alla torre\"].\nArrabal ha ottenuto due premi nazionali di teatro ed attualmente \u00e8 il drammaturgo pi\u00f9 rappresentato: https://archive.is/20121103142700/www.lalistawip.com/personaje/Fernando+Arrabal_9586311/\nCinema.\nFernando Arrabal (premio \u00abPasolini\u00bb per il cinema) ha realizzato, come regista, sette lungometraggi (editi in DVD da Cultepics, Wanda Films e Rarovideo). Di tutti i suoi film, Arrabal ha scritto anche la sceneggiatura:\nArrabal ha realizzato tre cortometraggi di 27 minuti:\nEsistono numerosi adattamenti cinematografici ispirati all'opera di Arrabal: \"Le Grand C\u00e9r\u00e9monial\" (dir. Pierre-Alain Jolivet), \"El triciclo\" (dir. Luis Argueta), \"El ladr\u00f3n de sue\u00f1os\" (dir. Arroyo), \"Pique-nique\" (dir. Louis S\u00e9nechal), \"Guernica\" (dir. Peter Lilienthal), \"Fando y Lis\" (dir. Alejandro Jodorowsky), ecc.\nHanno detto:\nAttore\n\"Il morbo di Amburgo\" (Die Hamburger Krankheit), regia di Peter Fleischmann (1979)\nPittura.\nFernando Arrabal ha spesso ripetuto di essere un \u00abpittore frustrato\u00bb. Nella sua stessa famiglia, oltre al padre, spiccano anche \u00c1ngel (1874-1926), Carmen, L\u00e9lia e, soprattutto, Julio Arrabal, \u00abun gran ritrattista a olio\u00bb, secondo lo scrittore. Nelle sue sporadiche incursioni artistiche, Arrabal ha dipinto circa una cinquantina di quadri e ha realizzato un centinaio di disegni, oltre ad alcuni collage esposti, tra gli altri, presso il Paris Art Center, Bayeux e al Carlo Borromeo di Milano.\nIn ambito pittorico, Arrabal si avvale della collaborazione di vari artisti per la realizzazione delle sue opere, come nei casi di Luis Arnaiz e Rafael Garc\u00eda Crespo, due pittori che sono stati in grado di lavorare su tele di grandi dimensioni a partire dagli schizzi dettagliati che Arrabal ha sottoposto loro.\nIl primo quadro della collezione di circa un centinaio di pitture ad olio (realizzate da Luis Arnaiz) fu pubblicato nel 1962 da Andr\u00e9 Breton nella sua rivista surrealista \u00abLe Br\u00e8che\u00bb.\nNell'attualit\u00e0, Arrabal sta collaborando strettamente con la \u00abplastico-videoartista\u00bb Christ\u00e8le Jacob, con cui ha realizzato una decina di video e una serie di fotomontaggi che come \"Los artilleros del ajedrez y de la literatura\" (Gli artiglieri degli scacchi e della letteratura), ispirato a Herni Rousseau (1909).\nSaggistica.\nArrabal, grande estimatore degli scacchi, ha scritto:\nFernando Arrabal, assorbito dalla sua intensa occupazione letteraria, scrive sempre meno sulla stampa. Ha ricevuto il premio giornalistico Mariano de Cavia per le sue collaborazioni su \u00abGeneraci\u00f3n XXI\u00bb, \u00abLa Voz de Mir\u00f3briga\u00bb, \u00abL'Express\u00bb, \u00abEl Mundo\u00bb, \u00abVillage Voice\u00bb, \u00abExceso\u00bb, \u00abEl Innombrable\u00bb, i suoi articoli di fondo ne \u00abEl Pa\u00eds\u00bb e la sua rubrica in \u00abABC\u00bb.\nBibliografia.\nMonografie dedicate ad Arrabal:\nCentinaia di ricercatori e studiosi (tra cui il prof. Francisco Torres Monreal) hanno dedicato i loro sforzi all'analisi degli ultimi e pi\u00f9 creativi anni della produzione arrabaliana.\nEsistono centinaia di tesi di laurea e di dottorato a lui dedicate.\nArrabal \u00e8 protagonista di numerosi blog."}
{"id": "287058", "revid": "438678", "url": "https://it.wikipedia.org/wiki?curid=287058", "title": "L'affare Goshenko", "text": "L'affare Goshenko (\"L'Espion\") \u00e8 un film del 1966 diretto da Raoul L\u00e9vy.\nTrama.\nIl professor Bower viene inviato in Unione Sovietica dai servizi segreti americani per incontrare il professor Goshenko, apparentemente disposto a divulgare alcune informazioni di carattere scientifico.\nProduzione.\nSi tratta dell'ultimo film di Raoul L\u00e9vy, che partecip\u00f2 anche alla stesura della sceneggiatura, ricavata da un soggetto di Paul Thomas.\nIl film rappresenta inoltre anche l'ultima interpretazione di Montgomery Clift che mor\u00ec nello stesso anno."}
{"id": "287059", "revid": "1745361", "url": "https://it.wikipedia.org/wiki?curid=287059", "title": "Odi (Orazio)", "text": "Le Odi (\"Carmina\") di Orazio sono costituite da 103 poesie (scritte a partire dal 30 a.C.) raccolte in quattro libri. Il modello dell'opera \u00e8 la grande poesia greca di et\u00e0 arcaica, soprattutto Alceo, Anacreonte, Saffo, Pindaro e i poeti dell'isola di Lesbo, con la ripresa di diversi tipi di componimento e di metri vari.\nLe odi sono suddivise in quattro libri. Il primo libro contiene 38 poesie, il secondo 20, il terzo 30 e il quarto 15. I primi tre libri furono pubblicati nel 731 \"ab Urbe condita\" (23 a.C.), il quarto nel 741 (13 a.C.).\nLibro I.\nOde I.\nPur non avendo una datazione certa si ipotizza che la prima ode sia stata scritta intorno al 23 a.C. La raccolta delle Odi \u00e8 dedicata a Mecenate con questo primo carme, che il poeta ha premesso, come proemio e dedica, alla pubblicazione dei primi tre libri. In tal modo Orazio attuava l\u2019intenzione di dedicare la sua opera all\u2019uomo che gli fu amico e protettore. Dopo un elenco di differenti stili di vita che le persone seguono, Orazio presenta il suo, ovvero il dedicarsi alla poesia, aspirando un giorno ad essere un grande poeta lirico. L\u2019ode \u00e8 scritta avendo come modello poeti lirici greci quali Pindaro, Bacchilide e Saffo.\nOde II.\nLa datazione di quest\u2019ode \u00e8 incerta ma non vi \u00e8 dubbio che sia tra le pi\u00f9 antiche di Orazio, come appare anche dal tono retorico e dallo scarso valore stilistico e poetico. Tuttavia grazie a riferimenti intertestuali \u00e8 lecito supporre che il termine post quem sia il 30 a.C. e il termine ante quem sia invece il 27 a.C. Sulla scorta di Tibullo, Ovidio e Virgilio, Orazio rievoca alcuni degli orrendi fenomeni seguiti alla violenta scomparsa di Cesare e scongiura Ottaviano, incarnazione di Mercurio, di farsi mezzo di espiazione. L\u2019augurio all\u2019imperator (per usare un anacronismo) che egli ritorni tardi in cielo \u00e8, al tempo stesso, augurio di pace a Roma e di lunga vita al principe.\nOde III.\nVirgilio, il grande poeta nonch\u00e9 amico di Orazio, sta per compiere o ha intenzione di compiere un viaggio in Grecia. Orazio si rivolge alla nave che dovr\u00e0 trasportarlo e la prega di condurlo nell\u2019Attica invocando le divinit\u00e0 marine e il vento favorevole. Quest\u2019ode \u00e8 un \"propempticon\" , carme di buon augurio per un viaggio. La protesta contro l\u2019audacia umana, se pur suggerita dal pericolo a cui l\u2019amico va incontro, costituisce il vero tema dell\u2019ode.\nOde IV.\nDi datazione incerta, l\u2019ode \u00e8 dedicata a Lucio Sestio Quirino, appartenente alla ricca nobilt\u00e0 di Roma. Argomento dell\u2019\u201dodicina\u201d \u00e8 il ritorno della stagione migliore, la primavera, con Zefiro che riporta la tranquillit\u00e0 sui mari, che si riaprono alla navigazione, cos\u00ec come le opere della campagna e i banchetti, che col bel tempo possono ricominciare. In realt\u00e0 questo tema anticipa quello che \u00e8 poi il motivo fondamentale del carpe diem, che si incontra per la prima volta in quest\u2019ode. \u00c8 questo un motivo centrale nella filosofia epicurea che Orazio segue; la Pallida mors diventa un invito a bere e a divertirsi e insegna che non si accetta la vita se non accettando la morte. \nOde V.\nL\u2019elegante carme di Orazio svolge un motivo di poesia greca, che paragona le vicende dell\u2019amore ai pericoli della navigazione e la volubilit\u00e0 delle donne alla viabilit\u00e0 del mare. La Pirra di Orazio \u00e8 una donna impeccabile nella sua eleganza. Il poeta, di questo amore, ha conosciuto gli aspetti positivi ma anche i negativi, ed ora si rallegra al pensiero che sia giunto al termine; raccomanda al suo rivale in amore di non fidarsi della donna.\nOde VI.\nIn questo breve carme si potrebbe intravedere una dichiarazione di poetica oraziana; il poeta infatti si rivolge ad Agrippa, valoroso generale di Augusto, sostenendo la sua incapacit\u00e0 di celebrare le sue imprese poich\u00e9 si tratterebbe di poesia epica. Il poeta sostiene infatti che a lui \u201csi aff\u00e0 la poesia leggera dei simposi e dell\u2019amore\u201d, dunque la poesia lirica sulla quale vengono innestati motivi tradizionali che il poeta ricanta anche altrove.\nOde VII.\nLa prima parte dell\u2019ode presenta la citt\u00e0 di Tivoli, accogliente con la sua pace e la sua frescura, e a questa immagine si collega quella che invita a cercare nel vino l\u2019assopimento di ogni affanno. Il poeta dunque consiglia a Planco (figura legata a Tivoli), di trovare sollievo attraverso il vino come facevano gli antichi eroi.\nOde VIII.\nIl motivo del carme, gi\u00e0 trattato da Plauto nella Mostellaria, viene riadattato allo sfondo romano: il poeta si rivolge a Lidia, nome tra l\u2019altro non casuale e ricorrente spesso nella poesia erotica, e la incolpa e rimprovera dell\u2019effeminatezza di Sibari, che un tempo eccellente in ogni sorta di esercizio fisico, adesso non ama pi\u00f9 la vita virile e anzi se ne sta nascosto come fece Achille alla corte di Licomede perch\u00e9 l\u2019abito maschile non lo trascinasse tra le stragi e le schiere dei nemici. Anche il ritmo \u00e8 perfettamente adattato a ci\u00f2 che viene trattato.\nOde IX.\nNell\u2019ode sono presenti riferimenti ad Alceo, l\u2019ispirazione al poeta greco si limita alle prime due strofe. Alla descrizione di un paesaggio invernale segue l\u2019esortazione a scaldarsi con il fuoco e a bere vino. Orazio non traduce l\u2019opera di Alceo (della quale ci \u00e8 pervenuto un frammento) ma rielabora l\u2019originale prendendone spunto. La terza parte dell\u2019ode \u00e8 certamente pi\u00f9 lontana da Alceo. Essa presuppone la vita di una citt\u00e0 ellenistica, qual \u00e8 anche Roma al tempo di Orazio,con le sue piazze e i suoi portici, dove gli innamorati si danno appuntamento. La tristezza data dall'atmosfera invernale termina nella terza e quarta strofa, attraverso l\u2019accenno al placarsi della tempesta. Il nome del destinatario Taliarco, \u00e8 forse fittizio; pu\u00f2 darsi che fittizio sia il personaggio stesso.\nOde X.\n(20 vv.; strofe saffica) \nPorfirione, storico commentatore di Orazio, afferma che l\u2019ode deriva da un inno di Alceo; ma mentre quest'ultimo si atteneva alla materia trattata nell\u2019inno omerico dal quale prendeva le mosse, Orazio invece introduce caratteri che appartengono ad un periodo posteriore al poeta greco. Questi caratteri sono riscontrabili nella concezione di Ermete come dio della parola e maestro della civilt\u00e0 e negli schemi dell\u2019ode che trattano dei topoi prescritti dai retori per tale tipo di componimento. In questo l\u2019ode si riattacca al genere degli inni cletici che con quest\u2019ode prende il via nell'opera oraziana.\nOde XI.\nAnche in questo carme \u00e8 inverno e si sente fischiare il \u201dvento furioso\u201d. Raccolti nel tepore di una stanza ben riparata, il poeta e Leuconoe (la fanciulla \"dagl\u2019ingenui pensieri\" ) si godono il loro momento di intimit\u00e0. Leuconoe, per passare il tempo, si dedica a calcoli astrologici per sapere se essi vivranno a lungo. Il consiglio dato dal poeta invece \u00e8 quello di bere e godersi il presente, che \u00e8 un attimo che non rivivranno mai pi\u00f9; da qui nasce l\u2019espressione che ha reso celebre l\u2019ode: \u201ccarpe diem\u201d.\nOde XII.\nAlla celebrazione di divinit\u00e0 quali Giove, Pallade, Bacco, Diana, e di eroi come Ercole e i Dioscuri, il poeta affianca quella di Romolo e di altri romani famosi e infine quella della casa Giulia e di Augusto. Grazie al riferimento delle avvenute nozze di Marcello con la figlia di Augusto possiamo datare quest\u2019ode in modo abbastanza sicuro tra il 25 a.C. e il 23 a.C..\nOde XIII.\nIl carme rispecchia una situazione puramente fantastica: la gelosia che pervade il poeta nel constatare che la fanciulla da lui amata prova amore per un altro. Nei versi \u00e8 presente passione e forte coinvolgimento emotivo.\nOde XIV.\nSenza dubbio quest\u2019ode oraziana si ispira in tutto e per tutto all\u2019ode di Alceo la cui interpretazione allegorica era attestata nelle dello Pseudo-Eraclito. Quella di Orazio invece era gi\u00e0 ricorrente al tempo di Quintiliano, che individuava nella nave lo Stato, nelle tempeste le guerre civili, e nel porto invece la pace e la concordia tanto cercate. La differenza fondamentale tra i due \u00e8 per\u00f2 da ricercare in ci\u00f2 che da sempre ha costituito il discrimine tra mondo greco e mondo latino, vale a dire l'empatia dei poeti greci che nei latini si trasforma in morale; Alceo infatti viene emulato e non sterilmente imitato da Orazio, che del suo modello ne fa un\u2019opera completamente nuova pur con gli stessi elementi.\nOde XV.\nParide veleggia alla volta di Troia, recando sulla nave Elena. Nereo arresta i venti e predice al fedifrago le conseguenze delle sue azioni. L\u2019ode, dall\u2019andamento scolastico, fu composta secondo Porfirione, sul modello di una di Bacchilide.\nOde XVI.\nDi datazione incerta, molti critici riconducono l'ode all\u2019ultimo periodo di attivit\u00e0 di Orazio, soprattutto per l\u2019accenno alla dolce giovinezza ormai trascorsa e alla poesia archilochea vista ormai lontana. In realt\u00e0 questo \u00e8 indizio dell\u2019avvenuto cambiamento del modo di vedere del poeta, il passaggio dal mondo della poesia giambica e satirica alla lirica. \u00c8 un\u2019ode questa che rappresenta una vera e propria palinodia verso una donna, ancora ad oggi non identificabile con chiarezza, che era stata oggetto di offese da parte del poeta. Ora invece Orazio si rivolge a questa con un tono scherzoso, adducendo come scusa per il suo comportamento grandi esempi attinti da lontane leggende.\nOde XVII.\nOrazio invita Tindaride nella sua villa sabina, che gli dei proteggono: in quella pace essa non avr\u00e0 da temere i trattamenti brutali del geloso Ciro. Anche questo \u00e8 un carme che non ha alcun riferimento alla realt\u00e0.\nOde XVIII.\nLa dedica a Varo, se identificato con Quintilio Varo morto nel 24 a. C., porterebbe a pensare che quest\u2019ode sia stata composta prima di quell\u2019anno. Il tema fondamentale \u00e8 ancora una volta quello del vino che si elogia in quanto capace di \u2039\u2039rendere libero chiunque, pur nelle ristrettezze della povert\u00e0\u203a\u203a; non se ne deve per\u00f2 abusare se si vogliono realmente trarre dei benefici. A tal proposito il critico Plessis cita un distico di Teognide in cui l\u2019elogio e la raccomandazione sono le stesse.\nOde XIX.\nIl poeta, pur dopo aver posto fine agli amori, vi \u00e8 nuovamente coinvolto. Scrive infatti, che a farlo ricadere nella passione amorosa hanno contribuito la dea Venere, il vino e l\u2019effetto dell\u2019ozio. Il carme \u00e8 accurato e finemente lavorato.\nOde XX.\nI commentatori di quest\u2019ode si sono divisi sul significato del testo che pu\u00f2 sembrare avere quasi un carattere epigrammatico. Grazie a delle menzioni interne come l\u2019accenno alla malattia di Mecenate e all'applauso con cui il popolo aveva salutato, in teatro, la sua guarigione, si \u00e8 pensato che l'ode possa essere collocata tra il 30 e il 29 a.C. . Orazio invita Mecenate a bere nella sua villa in Sabina, dove per\u00f2 egli potr\u00e0 offrirgli solo del vino modesto, a confronto con i vini pregiati a cui l'ospite era abituato; ma \u00e8 proprio qui che si scorge il vero carattere dell'ode, il vino offerto a Mecenate ha un valore particolare: Orazio infatti l'ha travasato con le sue mani in un giorno di grande gioia per la notizia della guarigione dell'amico.\nOde XXI.\n(16 vv. ; strofe asclepiadea) \nS\u2019invita un coro di giovani a celebrare Diana, Apollo e la madre di questi dei, Latona. Sono attribuiti ai tre dei gli epiteti che risonavano nelle preghiere da secoli e secoli. Il carme era probabilmente destinato all\u2019esecuzione con accompagnamento musicale.\nOde XXII.\nDi datazione incerta, l'ode \u00e8 dedicata ad Aristio Fusco, poeta, grammatico e grande amico di Orazio. A lui si rivolge in quanto amante della citt\u00e0, al contrario di Orazio che invece si trova a vivere nei boschi della Sabina dove si possono correre anche gravi pericoli. Infatti Orazio narra del suo incontro con un lupo, il quale per\u00f2 fugge davanti a lui bench\u00e9 fosse senza armi. Questo offre lo spunto ad Orazio per elogiare l'animo dell'uomo onesto e di coscienza pura che non ha nulla da temere perch\u00e9 sicuro della protezione divina che gli deriva dal sapersi poeta ma soprattutto pio.\nOde XXIII.\nNonostante la sua brevit\u00e0, il carme \u00e8 considerato un importante esempio per la sua naturalezza, semplicit\u00e0 e perfezione formale. Cloe fugge dal poeta, e viene paragonata a un agnello che fugge dal lupo, ad una cerva che fugge dal leone o alle colombe che fuggono dall'aquila. Orazio per\u00f2 non ha alcuna intenzione di fare del male alla ragazza e la implora di fermarsi.\nOde XXIV.\nQuest'ode \u00e8 un esempio di inno funebre. \u00c8 morto infatti Quintilio Varo e Orazio e Virgilio esprimono tutto il loro dolore per la perdita di una persona di cos\u00ec sani valori e virt\u00f9 che nessun altro potr\u00e0 eguagliare. Ancora una volta viene qui espresso, seppur indirettamente, il tema della morte, a cui nessun uomo si pu\u00f2 opporre e che tutti devono anzi accettare \"con pazienza\".\nOde XXV.\nL\u2019ode volge a un motivo, diffuso nella letteratura d\u2019amore gi\u00e0 molto tempo prima di Orazio. L\u2019innamorato, nel pregare la donna superba o nel vendicarsi del suo rifiuto le predice la vecchiaia che far\u00e0 sfiorire la sua bellezza e la umilier\u00e0, facendole patire i dolori che ella ha inflitto ad altri. Motivi come questo ricorrevano particolarmente in poesie per lo pi\u00f9 di lamento, che il poeta cantava davanti alla porta della donna. Si \u00e8 supposto che l\u2019ode prenda spunto da Anacreonte. Egli sentiva con particolare intensit\u00e0 il logorarsi della vita nel tempo, il fatale decadimento che \u00e8 l\u2019esistenza umana. Il poeta, che ne \u00e8 cosciente, pu\u00f2 anche accettarlo; per una donna che ha fondato sulla bellezza il valore della sua vita, la vecchiaia pu\u00f2 essere una sofferenza atroce.\nOde XXVI.\n(12 vv.; strofe alcaica) \nLa datazione di quest'ode, grazie al riferimento alle contese scoppiate tra Fraate e Tiridate per il regno dei Parti, si colloca tra il 29 e il 30 a.C. . \u00c8 un carme di lode per Elio Lamia.\nOde XXVII.\nIl poeta entra nella sala del banchetto. Fra i convitati, scaldati dal vino, sta per scoppiare una rissa. Il poeta li ammonisce a star calmi. Attraverso una prima pausa la calma si ristabilisce; Orazio viene invitato a prendere parte al simposio e accetta la proposta. In seguito a una nuova pausa vediamo il fratello di Megilla schermirsi. Orazio invita il giovane a rivelare di chi \u00e8 innamorato, segreto che verr\u00e0 svelato in seguito a una nuova pausa.\nOde XXVIII.\nSeppur di difficile interpretazione, molto probabilmente la persona narrante dell'ode \u00e8 un naufrago insepolto che chiede ad un marinaio di ricoprire le sue ossa con della sabbia affinch\u00e9 la sua anima cessi di vagare e raggiunga finalmente la pace tanto agognata. Ancora una volta il tema principale \u00e8 quello dell'ineluttabilit\u00e0 della morte, suggerita in questo caso dalla tomba del filosofo pitagoreo Archita.\nOde XXIX.\nIl carme presenta un accenno storico che permette di fissare con probabilit\u00e0 la data tra il 25 e il 26 a.C.. Il prendere parte a spedizioni militari nelle ricche province dell\u2019Oriente era, a Roma, un mezzo per accumulare ricchezze. Con ci\u00f2 non si deve ritener per certo che Iccio (il destinatario del carme) nutrisse i propositi che gli sono attribuiti. \u00c8 un malizioso sospetto quello di Orazio che l\u2019intento di Iccio sia quello di arricchirsi.\nOde XXX.\nQuesto carme \u00e8 un inno cletico in quanto contiene l'invocazione a Venere; il poeta infatti prega la dea affinch\u00e9 ascolti l'invocazione della ragazza da lui amata, Glicera. Riprendendo anche nello stile la tradizione greca, Orazio qui d\u00e0 sfoggio della sua poesia pi\u00f9 elevata.\nOde XXXI.\nIl 9 ottobre del 28 a.C. fu consacrato il tempio del Palatino, promesso da Augusto in seguito alla battaglia navale di Milazzo contro Sesto Pompeo. La costruzione di questo tempio fu affrettata in seguito alla battaglia di Azio, poich\u00e9 doveva apparire come un segno di gratitudine nei confronti del dio Apollo per la vittoria della battaglia. Orazio immagina di essere uno dei numerosi abitanti di Roma che, visitando il tempio, fecero la loro offerta alla divinit\u00e0 e le rivolsero una preghiera. Il poeta chiede al dio di poter godere del poco che possiede, conservando integra la mente, e di trascorrere una vecchiaia non misera, allietata dal dono della poesia. L\u2019ode \u00e8 stata composta nel 28 a.C..\nOde XXXII.\nQuest'ode \u00e8 ci\u00f2 che si \u00e8 definito un componimento di maniera. Al poeta viene richiesto un carme ed egli invoca la lira eolica, un tempo utilizzata dal \"lesbiaco vate\", ovvero Alceo, alla cui poesia per\u00f2 ora si sostituiscono canti romani di cui egli si fa portavoce.\nOde XXXIII.\nGli editori antichi identificano il destinatario di quest\u2019ode, come quello dell\u2019epistola I 4, col poeta elegiaco Albio Tibullo. Orazio cita, nel secondo verso, il nome di Glicera che alcuni identificano come la donna cantata nelle elegie di Tibullo IV 19 e 20 del Corpus Tibullianum; altri considerano Glicera un altro pseudonimo, inventato da Orazio per indicare Nemesi. La parte centrale dell\u2019ode \u00e8 con molta probabilit\u00e0, una rielaborazione elegante di un passo di Mosco, un poeta bucolico del II secolo a.C.. Orazio parla dell\u2019amico Albio Tibullo come l\u2019uomo pi\u00f9 maturo e pi\u00f9 e pi\u00f9 saggio, che ha appreso la saggezza, la necessit\u00e0 di accettare le leggi della vita, da un\u2019esperienza difficile.\nOde XXXIV.\nAl tempo delle satire Orazio era influenzato notevolmente dall\u2019epicureismo nella credenza che gli dei non si curassero delle vicende naturali e umano. In quest\u2019ode si riferisce polemicamente ad un passo di Lucrezio. In pochi credono ad una conversione religiosa del poeta, anche se l\u2019influenza epicurea rester\u00e0 predominante in Orazio. L\u2019ode \u00e8 il frutto di uno stato d\u2019animo superficiale, non facile da definire. Probabilmente \u00e8 di origine storica l\u2019identificazione di Giove col Fato e del Fato con la Tyche o Fortuna. Questo componimento \u00e8 uno dei pochi di cui non abbiamo il destinatario.\nOde XXXV.\nIl carme \u00e8 un inno alla dea Fortuna, a cui era stato dedicato un tempio nella citt\u00e0 di Anzio, venerata e allo stesso tempo temuta da tutti. La dea \u00e8 presentata come protettrice dei romani durante le battaglie. L'ode risale probabilmente al 27 a.C.\nOde XXXVI.\nPlozio (o Pomponio) Numida (gli scoliasti non sono d'accordo sul prenome e del personaggio non si hanno informazioni) \u00e8 tornato sano e salvo dalla Spagna (dove, forse, aveva partecipato alla spedizione d\u2019Augusto). Nell\u2019ode viene celebrato il ritorno dell\u2019amico di Orazio con un banchetto. La data del carme potrebbe essere il 24 a.C., nel quale anno Augusto fece ritorno dalla spedizione.\nOde XXXVII.\nNell\u2019autunno del 30 a.C. a Roma giungeva la notizia della morte di Cleopatra. Nella prima parte dell\u2019ode vi \u00e8 una reazione immediata di gioia all\u2019avvenimento, presentata come un adattamento all\u2019ode cantata da Alceo alla notizia della morte dell\u2019odiato Mirsilo, tiranno di Mitilene. Tuttavia, nel resto del componimento Orazio si distacca totalmente dal modello e il tono diviene pi\u00f9 elevato. Viene descritta la celebrazione di una festa privata per un evento pubblico. La cena doveva essere sontuosa come quella dei sacerdoti Salii. Non abbiamo per\u00f2 alcuna prova che il banchetto si collochi in una cerimonia pubblica.\nOde XXXVIII.\nL\u2019ode conclusiva del primo libro ha la funzione di commiato: attraverso essa i poeti antichi esponevano il proprio concetto di poesia, e la funzione che ne attribuivano. \u00c8 probabile che anche questo carme sia a suo modo una \u201cpoetica\u201d di Orazio. Il poeta in pochi versi esalta la semplicit\u00e0 come elemento di buongusto e di eleganza. Si pensa che il carme sia stato composto in autunno.\nLibro II.\nIl secondo \u00e8 fra i quattro libri delle odi quello pi\u00f9 pacato e organico; si tratta di una pacatezza non inerte ma creativa. Le venti odi che compongono il libro presentano una facies di forte e organica regolarit\u00e0: 4 che non oltrepassano i 40 versi, le altre che non scendono sotto i 20 versi, come se l\u2019autore cercasse l\u2019estensione quantitativa ottimale per i suoi carmi; e non solo l\u2019estensione aritmetica, bens\u00ec anche l\u2019assetto metrico pi\u00f9 confacente: 12 alcaiche, 2 varie, 6 saffiche.\nLe poesie del secondo libro non si pongono nessuna sul piano della emulazione di un modello.\nOde I.\nOrazio destina la prima ode del secondo libro a Asinio Pollione, uomo di molteplici esperienze, ben degno che Orazio gli dedicasse il libro pi\u00f9 saggio del suo Canzoniere e parlasse a cuore aperto delle guerre civili compiutesi ad Azio. C\u2019\u00e8 in quest\u2019ode, specie nella seconda parte, un equilibrio, una virilit\u00e0 di toni e di immagini, che dalla biografia di Pollione acquista rilievo. Asinio Pollione scrive la storia della rivoluzione popolare (motum\u2026civicum), rifacendosi al consolato di Metello Celere, e le cause, gli errori e il ruolo della fortuna nelle varie fasi della guerra. Il poeta, mentre esalta i pregi, che gi\u00e0 prevede, dell\u2019opera, consiglia a Pollione di ritornare alla sua attivit\u00e0 di poeta tragico. L\u2019argomento gli porge occasione di ricordare con accento commosso e giudicare severamente le guerre civili.\nOde II.\nNell\u2019ode a C. Crispo Sallustio, non c\u2019\u00e8 nulla che risenta della sua personalit\u00e0 complessa, interessante e, nonostante le apparenze, vigorosa. Sallustio possedeva delle miniere di rame nel paese dei C\u00e9utroni ed \u00e8 questo particolare, questa curiosit\u00e0 che in fondo d\u00e0 il tono all'ode. Il danaro non riceve lustro se non dall\u2019uso sapiente che uno ne fa, specialmente in pro\u2019 degli altri. Bisogna domare il desiderio di ricchezza che non rappresenta il segreto della felicit\u00e0 vera. Pi\u00f9 felice \u00e8 colui che \u00e8 in grado di disprezzarla.\nOde III.\nQuest\u2019ode \u00e8 destinata a Quinto Dellio, il \"desultor bellorum civilium\", come lo chiam\u00f2 Messalla, perch\u00e9 passato da Dolabella a Cassio, da Cassio ad Antonio, da Antonio ad Ottaviano. La parte pi\u00f9 viva \u00e8 la terza strofa, un angolo di giardino, quasi romantico, se non ci fosse quel pino marittimo che lo colora di solenne romanticit\u00e0.\nOde IV.\n\"\u00c8 una delle pi\u00f9 deliziose, squisite odi oraziane, in cui non sai dove finisce lo scherzo e dove comincia la verit\u00e0, la poesia...\". \nL'aristocratico giovane Xantinia della Focide \u00e8 in disagio perch\u00e9 tutti sanno e vedono il suo amore, la sua predilezione per un'ancella comprata, per Fillide bionda.Orazio gli suggerisce che anche giovani eroi amarono perdutamente le loro schiave di guerra: Achille con Briseide, Agamennone con Cassandra. Nel caso in ispecie pu\u00f2 darsi che Fillide sia figlia di principi o potenti e i suoi Penati non l'hanno protetta dalla cattiva sorte; ma chiunque la veda ne ricava tale impressione:il bel volto, i capelli biondi, le bellissime gambe.\nOde V.\nSolitamente Orazio indica il destinatario delle sue odi, in questo caso per\u00f2 ci\u00f2 non avviene. C'\u00e8 per\u00f2 un pronome,un'tu' che ci fa desumere che si tratta di un colloquio dell'autore a se stesso. Egli \u00e8 innamorato di una adolescente, Lalage, non ancora abbastanza matura all'amore. Egli la guarda intenerito e rammaricato perch\u00e9 sa che con il passare del tempo lei crescer\u00e0 e cercher\u00e0 il suo compagno che potrebbe non essere lui.\nOde VI.\nNel carme elaborato, che richiama alla mente l\u2019undicesimo di Catullo, dello stesso metro, si manifesta il desiderio nostalgico di pace, pur senza turbare la linea classicamente composta. L'ode destinata a Settimio ci da'il segno che l'amicizia con Orazio \u00e8 antica, forse dal tempo di Filippi;ci fa dedurre un incontro in cui Settimio ha parlato di viaggi e luoghi nuovi e fortuna; ma le parole sono cadute in un momento di profonda preoccupazione, che nel poeta si manifestava sempre pi\u00f9 spesso, sostanziata dall'ansia, quasi dalla paura della vecchiaia e della morte.\nOde VII.\n\u00c8 un'ode all'amicizia dove Orazio scrive del ritorno di Pompeo Varo a Roma, quando dopo Filippi era stato ripreso dal desiderio della contesa civile. Il suo ricomparire nei Quiriti per l'amnistia che nel 29 a.C. il principe concesse ai suoi avversari politici \u00e8 per Orazio un evento grande, quasi sacro: \u00e8 la contrapposizione tra passato e presente a dare vivacit\u00e0 alla composizione.\nOde VIII.\nL'ode \u00e8 il ritratto di una donna ammiratissima e corteggiatissima della societ\u00e0 romana al tempo del poeta; ma il ritratto non rende giustizia alla bella figura della donna di cui egli parla, infatti il brano era la parodia incredula dei giuramenti nell'amore.\nOde IX.\nIntorno a questa ode breve le critiche sono state molte e non \u00e8 semplice definire a quale genere letterario essa appartenga. Non \u00e8 un'ode-epicedio (cio\u00e8 un pianto di lutto per qualcuno morto) e neanche un biglietto consolatorio per la morte dell'amico Valgio Rufo,l'impronta che meglio gli si addice \u00e8 quella di un sentimento di amicizia che porta Orazio a mettere in verso un unico consiglio. Valgio Rufo era letterato notevole nella cerchia di Mecenate e covava anche aspirazioni politiche, infatti nel 12 a.C. giunse ad essere console. Nel 25 a.C. (l'anno dell'ode) aveva manifestato tutto il suo dolore per la perdita di Mista, giovinetto da lui amato. Orazio rispetta il suo dolore e lo invita a pensare ad altre cose che son ben degne di essere cantante come la campagna che Augusto va conducendo contro i Cantabri nella Spagna. Ci sono cose pubbliche importanti almeno quanto quelle private. Dunque per dirottare Valgio ad altro impegno letterario gli presenta il quadro delle stagioni che non sempre si svolgono a danno della terra, Orazio apre gli occhi di Valgio a una pubblica realt\u00e0 di ben altro peso e valore.\nOde X.\n\u00c8 stata definita \"l'ode dei luoghi comuni\" , e un poco rimane cos\u00ec, siccome l'autore non \u00e8 riuscito a trasporre concetti complessi e articolati nella composizione lirica. Orazio decide di dedicare l'opera a Licinio Murena, fratello di Terenzia, moglie di Mecenate, ambizioso console nel 23 a.C. fondatore di Augusta Pretoria, l'odierna Aosta.\nOde XI.\nL'ode presenta una nettissima bipartizione: 12 versi per le ansie, 12 versi per le gioie. Se la prima parte la consideriamo la ripresentazione consueta del modulo morale oraziano, anche la seconda parte non esce dalla ripresentazione consueta; \nSciti e Cantabri e Parti non erano pi\u00f9 da temere in immediato e in assoluto; e non c'era pericolo di insufficienza delle cose necessarie alla vita; la legge della caducit\u00e0 si affacciava sulla giovent\u00f9 di tanti, ma non era ancora tragedia; e c'erano cose supreme che solo gli dei potevano regolare:intanto molta gente si macerava di scontenti, malinconie, inquietudini. La composizione del carme in cui risuonano motivi cari al poeta ed espressi con accento personale, in base alle allusioni storiche contenute, si pu\u00f2 con probabilit\u00e0 fissare al 26-25 a.C.\nOde XII.\nL'ode \u00e8 dedicata a Mecenate. Nella seconda parte \u00e8 ricca di immagini delicate e piene di grazia. Orazio canta l'amore ricambiato tra Mecenate e la sua sposa a cui dedica un ritratto bellissimo. Dall'accento storico contenuto nel v.12 si pu\u00f2 pensare che l'ode sia stata composta nel 29 a.C.\nOde XIII.\nL'autore prende come spunto per il suo carme la caduta di un albero nella sua villa Sabina. La prima parte dunque ha come segno che la contraddistingue l'iperbole ironica e incredula. Colui che primo pianto' l'albero malaugurato poteva essere il miglior buon uomo del villaggio. Al malaugurio di quell'albero che stava per uccidere Orazio non ci credeva neppure il soggetto dell'infortunio: ma l'idea serviva soprattutto al poeta per creare una sequenza letteraria insolita, presa dalla credenza popolare che le persone del malaugurio sono colpevoli chi sa di quali ignote crudelt\u00e0.\nOde XIV.\n\u00c8 una delle Odi pi\u00f9 lodate del canzoniere di Orazio. Nell'ode non c'\u00e8 l'ironia della persona superiore per Postumo, persona comune in pace con se stesso e con gli uomini, con gli dei e con le cose, con i suoi beni e le cure che ne mostra; non c'\u00e8 il disegno di un paesano ricco, possidente, ingenuo, ignaro cui qualcuno possa fare l'esortazione:essendo breve la vita, non perdere i beni che possiedi, non farli cadere nelle mani dell'erede: il carme non \u00e8 scritto per consigliare o confortare. \u00c8 scritto al plurale per contemplare il fatto terribile della morte. \"Postumo\" cio\u00e8 il destinato a finire non \u00e8 solo l'amico cui \u00e8 destinato il carme, i destinati a finire sono tutti i viventi, siccome morire \u00e8 necessitas, siccome morire \u00e8 finire. Vecchiaia e morte non sono reparabili: qualunque devozione non rende pietoso Plutone: egli \u00e8 il nume della necessit\u00e0. In questo componimento a regnare \u00e8 la pietas esistenziale.\nOde XV.\nL'ode quindicesima non attira troppi elogi e non conduce a svolgimento compiuto il suo tema:quasi come argomento che rimanga in sospeso o per difetto di impostazioni. Per alcuni interpreti l'ode si ritrova senza destinatario, ed \u00e8 parsa come un preludio delle Odi romane del terzo libro, infatti che il componimento sia romano ce lo dice la deplorazione che a Roma un vastissimo spazio utile all'agricoltura sia stato utilizzato per costruire edifici e ville private, sempre pi\u00f9 simili alle case dei re, infatti si mette in mostra il lusso per passione di piacere e grandezza.\nOde XVI.\n\u00c8 una delle Odi di contenuto morale e filosofico di Orazio.\nLa pace non si acquista n\u00e9 con le ricchezze n\u00e9 con l'ambizione. Si procaccia limitando e modellando i propri desideri non curandosi del domani e inquadrando la propria sorte disgraziata di tutti. Il carme si distingue per l'accento di sincerit\u00e0 e la nobilt\u00e0 delle immagini.\nOde XVII.\nAlcuni hanno voluto leggere in questo componimento il rituale di costume del cliente col suo patrono, del protetto col suo protettore nel quale pu\u00f2 avvenire un mutamento quando c\u2019\u00e8 alla base un affetto ricambiato, un rapporto che consente di parlare l\u2019uno al cuore dell\u2019altro senza reticenze. Mecenate \u00e8 ansioso e rattristato della sua condizione di salute, \u00e8 angosciato dal pensiero di lasciare d\u2019un tratto i suoi cari e quello che gli \u00e8 caro: Orazio vuole scongiurare questo timore e gli dice che essendo lui la grande sua gloria e il sostegno della sua fortuna egli non pu\u00f2 rimanere sulla terra vivo solo a met\u00e0, per cui si dovr\u00e0 avverare il giuramento che insieme andranno verso l\u2019ultima meta; perci\u00f2 come egli ora \u00e8 vivo cos\u00ec vivente sar\u00e0 anche Mecenate.\nOde XVIII.\nOrazio, ancora legato alla metrica degli Epodi, descrive la sua villa in Sabina, evidenziandone l'apparente povert\u00e0, compensata dalla ricchezza di affetti. \nOde XIX.\nOrazio cerca, per non cadere nel binario retorico del genere letterario, un modo proprio per celebrare la figura di Bacco. Egli si sente nella condizione di cantarne le lodi: la sua tendenza a distruggere e punire, e di far felice i suoi fedeli con vino e latte. Il valore di combattente accanto al padre Giove in difesa del suo regno, la sottomissione delle forze della natura alla sua volont\u00e0. Tutti questi atti contribuiscono a dare della sua figura una visione completa: benefico e vendicatore, misterioso e terribile, e capace di adattarsi alle cose della guerra cos\u00ec come a quelle della pace.\nL'opera mostra delle dimensioni del sacro, cui l'autore non ci aveva abituati.\nOde XX.\nQuest\u2019ode pu\u00f2 essere definita il congedo dell\u2019opera siccome essa sola ha i segni concettuali che legano ai canti composti, essa si sostanzia col riassunto che fa l\u2019autore della sua opera d\u2019artista. Qui c\u2019\u00e8 la fiducia del poeta di sentirsi maturo, di essere ormai esperto a un proseguimento: in tal senso la finzione del poeta-cigno apre l\u2019orizzonte dalla cadenza alla perennit\u00e0. Il poeta predice la proprio immortalit\u00e0, sotto la figura della sua trasformazione in cigno, l\u2019uccello sacro di Apollo, che voler\u00e0 su tutte le regioni della terra, facendosi risonare il suo canto.\nIII libro.\nIl libro terzo \u00e8 il vero e proprio compimento del progetto lirico dell\u2019autore. In questa raccolta Orazio esalta i motivi e i generi gi\u00e0 canonici nella lingua greca e che l\u2019autore ripropone nel linguaggio italico e latino. Nella letteratura amorosa le serenate si sviluppano in forma patetica o drammatica, invece la serenata dell\u2019ode 10\u00aa \u00e8 simbolo dell\u2019ironia italica e dei suoi luoghi. Altro tema della letteratura d\u2019amore \u00e8 il contrasto tra gli innamorati, Orazio lo rielabora in un dialogo diretto, semplice e bello, organizzato in tre parti distinte. Le 30 odi del libro ci offrono nozioni del mondo oraziano che non \u00e8 pi\u00f9 greco, anche in alcuni particolari della poesia amorosa dedicati a fanciulle dal cuore italico. In alcune sue odi emergono i ricordi evocati dai luoghi natali di Apulia e Lucania, dove da umile Orazio riusc\u00ec a raggiungere le vette della letteratura.\nNella maggior parte di questi suoi componimenti compaiono gli dei: Venere \u00e8 avvertita presenza in tutte le sue poesie d\u2019amore, in pi\u00f9 il gran numero di preghiere a lei dedicate \u00e8 dovuto alla devozione e alla credenza e non per pura abitudine di costume o di letteratura. Altra divinit\u00e0 ricorrente nei componimenti oraziani \u00e8 Bacco, dio liberatore ed italico, che offre all\u2019uomo il bene spirituale e fisico. Gi\u00e0 dalla sua prima ode, Orazio distingue il poeta mortale e quindi comune dal suo ruolo di vate della lirica: \u00e8 evidente il suo avvertire la vocazione al compito di essere poeta, ma anche il fine di trasmettere un dono ed un bene interiore al lettore. A questo punto possiamo aprire il discorso sull\u2019ultima parte della nostra introduzione, le odi Romane, tradotte anche come \u201cOdi ai Romani\u201d. Egli ha compreso che portare in lirica la storia di Roma significava cogliere e fermare la vicenda della romanit\u00e0 in ci\u00f2 che ha di perenne, perci\u00f2 le Odi ai Romani nascono tardi e maturano al termine del progetto lirico, col terzo libro. Esse non sono un poemetto, ma una rivisitazione lirica di qualche punto contemporaneo alla vita dell\u2019autore da cui il suo cuore si slancia verso il sublime, sottolineando gli ideali romani che provengono dal suo animo e che non gli sono stati suggeriti da altri.\nOde I.\nLe Odi Romane non sono indirizzate a personaggi specifici, ma sono dirette all\u2019intera societ\u00e0 romana. I primi quattro versi spiegano questo nuovo significato che esse vogliono assumere e chiedono un nuovo modo di ascolto che fino ad all\u2019ora non c\u2019era mai stato. L\u2019ode si struttura in due parti concettuali: la sacralit\u00e0 della vita e la pietas (versi 1-24); la ricchezza e la saggezza; legame tra le due parti \u00e8 il costume agricolo degli avi. Appare sacro anche il buon governo (\"imperium\") per il quale i popoli hanno reverenza dei re, i quali hanno referenza di Giove, sovrano della storia della natura. Appare sacra anche la \"necessitas\", che \u00e8 provvidenza e giustizia nel suo mutare. L\u2019empio \u00e8 colui che non \u00e8 pius. Il senso sacro del reale e dell\u2019esistenza \u00e8 raffigurato nella vita umile dei campi; vita che pu\u00f2 essere rovinata dall\u2019avidit\u00e0, dalla cupidigia: e le gioie della vita agricola producono da se stesse la sofferenza. Passando all\u2019uso dei beni dell\u2019agricoltura come mezzi di arricchimento le gioie sfociano in affanni, preoccupazioni e disagi. La morale \u00e8 che ricchezza non produce felicit\u00e0.\nOde II.\nL\u2019autore parte da un concetto strutturale per cui la composizione dovrebbe prendere corpo dal concetto di \"virtus\": il soggetto a cui \u00e8 indirizzata questa esaltazione della virt\u00f9 sono i giovani a cui Augusto indirizza il suo programma di restaurazione essendo pi\u00f9 disponibili a recepirla. Il poeta nel mettere in versi la triplice geminazione della \"virtus\" si avvale della tecnica \u201cpindarica\u201d adombrativa dei silenzi in modo tale che non si trovano passaggi dalla prima parte nelle altre due. Cos\u00ec facendo la parte pi\u00f9 bella e compiuta rimane la prima: la \"virtus\" come valore guerresco. La durezza della milizia educa e tempra i valori bellici. Anche la politica allena la libert\u00e0 morale della virt\u00f9: dominare secondo il bene i vantaggi del potere senza soggezione al capriccio del popolo. Poi si passa a parlare del terzo volto della \"virtus\", cio\u00e8 la devozione religiosa. L\u2019unico difetto di questo componimento \u00e8 il mancato risultato d\u2019assieme dovuto alla carenza di sviluppo e all\u2019incompiutezza della forma, infatti non \u00e8 l\u2019ode maggiormente apprezzata dagli studiosi.\nOde III.\n(72 vv.; alcaica) \nLe prime due strofe sono uno dei pezzi gnomici pi\u00f9 ammirevoli dell\u2019autore: lo sono perch\u00e9 eroizzano senza forzature la gnome (cio\u00e8 giustizia e costanza del proposito). Il carme si presta a una spontanea romanizzazione del soggetto e a uno slancio mitizzante della storia intenso e originale. Giunone riporta gli Dei alla fine della guerra di Troia. Il popolo dei Quiriti \u00e8 sulla terra il popolo eletto degli Dei, ma c\u2019\u00e8 una condizione che vincola ci\u00f2: Troia non deve risorgere mai pi\u00f9. Tale divieto \u00e8 un fato di cui la dea si far\u00e0 custode. Il discorso si apre con un\u2019esclamazione di dolore non di vendetta, quasi Ilio apparisse alla dea come citt\u00e0 e come popolo, e si chiude con la desolazione della donna che ha perduto tutto. Romana e profonda \u00e8 la passione del carme. \u00c8 presente anche un\u2019efficace digressione della dea sull\u2019avidit\u00e0 dell\u2019oro che sta alla base delle conquiste imperiali e mediterranee.\nOde IV.\nLa quarta ode \u00e8 dedicata a Calliope musa simbolo della poesia pi\u00f9 elevata, la poesia epica, ma in realt\u00e0 il reale tema che sviluppa \u00e8 romano (le guerre civili e la loro fine), e il personaggio principale \u00e8 Ottaviano che ama le Muse ed \u00e8 caro ad esse, ama la poesia e se ne alimenta, ama gli Dei e quello che il loro aiuto incivilisce. Un\u2019analisi del carme come adulazione e lode non avrebbe fondamento su cui sostenersi, mentre spira l\u2019intento di far capire il miracolo civilizzante della poesia. \u00c8 un\u2019unione di poesia e politica, di \"ethos\" e storia, di ideale dei poeti e dei governanti. L\u2019autore ha diviso la poesia in tre parti: quella autobiografica, quella politica e quella mitologica. Delle tre la prima \u00e8 la pi\u00f9 bella specialmente nella parte evocativa dei luoghi natali. Nella parte seconda sembra che si annebbi la felicit\u00e0 strutturale della composizione. La terza parte comprende i versi 64-80. All\u2019unione di \"ethos\" e mito, di \"ethos\" e storia conveniva come dea padrona solamente la regina del canto epico: Calliope.\nOde V.\nQuest\u2019ode riceve la sua motivazione dal dolore per la decadenza dello spirito militare. Le guerre erano finite, ma gli animi erano in contraddizione. Perci\u00f2 nel 27 a.C. il Senato decret\u00f2 a Ottaviano il titolo di Augusto. Centro del discorso di quest\u2019ode \u00e8 Attilio Regolo. Regolo \u00e8 pensato dal poeta come persona tragica e unica, non invenzione di un eroismo che non ci fu. L\u2019autore se ne serve come esempio educante. Regolo non esclude la sua colpa di comandante nel condannare la vilt\u00e0 dei soldati romani di Clupea, arresisi ai Cartaginesi senza lotta; viene a Roma per scontare la sua colpa, per tornare a Cartagine a ricevere la morte. Ci\u00f2 che \u00e8 bello \u00e8 che il poeta immagina di suo ci\u00f2 che non \u00e8 nel racconto storico. Tutta l\u2019ironia amara sul cuore invigliacchito dei soldati \u00e8 la forte allegoria su qualunque vilt\u00e0 presente e serve a risvegliare il cuore degli ascoltanti ad un nuovo sentimento eroico della milizia. Il carme \u00e8 autonomo e pieno nella sua poesia.\nOde VI.\nQuesta \u00e8 l\u2019ultima ode del ciclo indirizzato ai Romani. Siamo abituati ad un Orazio sereno e saggio, ma qui appare triste e tormentato. Dopo cinque odi di riflessione e fiducia, viene questa di scoramento: di cui l\u2019autore ha forzato la cronologia ponendola all\u2019ultimo posto del ciclo. La movenza di pretesto \u00e8 la ricostruzione dei templi degli Dei per opera di Augusto; qui per\u00f2 non si parla di Augusto ma della colpa di incuria e di abbandono che la bufera delle guerre civili ha comportato. Colpa che nel tempo le generazioni si sono trasmessa e che poi ha leso il popolo e la patria. Da tanta oscenit\u00e0 l\u2019animo fugge e balza al passato per trovare dei tempi in cui il popolo visse le virt\u00f9. Sembra irreparabile il danno che porta nella societ\u00e0 degli uomini il passare degli anni.\nOde VII.\nIl carme \u00e8 una composizione leggera e tutt\u2019al pi\u00f9 ravvivata dall\u2019umorismo e dall\u2019ironia sull\u2019infedelt\u00e0 di Gige e sulla fedelt\u00e0 di Asterie, oppure riconducibile al gioco di salotto sull\u2019ambiguit\u00e0 del cuore e del pianto di una donna. Invece il sorriso oraziano c\u2019\u00e8 ma fuori da qualunque giudizio morale. Il luogo dove Gige attende che passi il tempo tempestoso \u00e8 Valona (in Albania); \u00e8 una casa ospite dove c\u2019\u00e8 una donna ospite che pu\u00f2 conoscere la dimestichezza di una moglie, che piange per ansia sincera. Orazio sa della corte spietata con cui il vicino Enipeo circuisce Asterie, ma Orazio conosce il significato vero di quel pianto e vuole aiutare Asterie.\nOde VIII.\nQuest\u2019ode ci offre la freschezza sincera delle cose accadute. Mecenate giungendo nel rifugio campagnolo di Orazio nella villa Sabina, lo trova impegnato, il primo giorno di marzo, la festa dei \"matronalia\" a ornare la casa come per sacro rito alla divinit\u00e0 che Mecenate non riesce a identificare. I fatti proseguono con l\u2019ospite tra i versi fluidissimi e armoniosi che mantengono il lettore tra il sorriso e la saggezza. Il dio per cui si prepara il sacrificio \u00e8 Bacco, salvatore per Orazio dalla caduta dell\u2019albero marcio avvenuto esattamente un anno prima e che ora il poeta celebra per ricorrenza: ecco il motivo che Mecenate non poteva capire. C\u2019\u00e8 una salvezza migliore di quella della caduta di un albero, la quale dopo un anno si pu\u00f2 anche dimenticare: la festa a Bacco \u00e8 il ringraziamento per il suo favore e la sua protezione: \u00e8 la salvezza dal quotidiano.\nOde IX.\n(24 vv.; asclepiadea quarta) \nCi sono tre parti di due quartine ciascuno: la prima quartina spetta all\u2019uomo, la seconda alla donna; aggressivo e riflessivo l\u2019uomo, immediata e appassionata la donna; nella terza emerge il sentimento di fondo del contrasto, che \u00e8 il riaccendersi dell\u2019antica fiamma. Per cui le prime due strofe diventano scampi di rimproveri per il mutato amore; le altre due sono l\u2019enfasi scambievole dei due parlanti per il nuovo amore che li avvince; le ultime due strofe hanno il palpito della fiamma riaccesa. L\u2019ode non si pu\u00f2 definire un breve gioco di galanteria, ma \u00e8 l\u2019osservazione del cuore innamorato, la scoperta portata all\u2019essenziale dei chiaroscuri e delle contraddizioni.\nOde X.\nQuesto \u201cpianto davanti alla porta\u201d \u00e8 dedicato a Lice, crudele contro il suo amatore che \u00e8 Orazio. Il motivo d\u2019amore non \u00e8 dimensione poetica, l\u2019interesse che le d\u00e0 l\u2019impronta \u00e8 squisitamente letterato. Il poeta latino sceglie per l\u2019ode la struttura per piangere la protervia di Lice, senza inimicarsela e la cala nell\u2019ironia. Lice lascia perire Orazio sulla porta e non lo accoglie in casa almeno a difenderlo dal rigore di una notte di inverno romana. Lo spasimante ha pur la forza di mandare la donna al paese che le si addice e di liberare il fianco dal freddo e dall\u2019acqua piovana.\nOde XI.\n(52 vv.; saffica) \nQuest\u2019ode nasce come stimolo inventivo da un\u2019invenzione pindarica. Pu\u00f2 sembrare che l\u2019ode prenda le mosse dalla reticenza di Lide all\u2019amore e che la mette di fronte alla sublimit\u00e0 umana del vero amore. Col libro terzo i motivi d\u2019amore cominciano a diventare autonomi. Lide rimane un ritratto a s\u00e9 bello e compiuto di adolescenza che si avvia all\u2019amore.\nOde XII.\n(12 vv.; ionici \"a minori\") \nEmerge la figura umana dell\u2019innamorata, in questo caso Neobule. Infelice per i lavori domestici viene distratta dal figlio alato di Venere che la inganna e le nasconde cestello. Ma in verit\u00e0 \u00e8 la vista di Ebro che la stranisce. Il lamento si risolve nella contemplazione e nel sospiro. Molti hanno pensato che sia uno dei primi componimenti lirici dell\u2019autore. Neobule \u00e8 tra i ritratti \u201citalici\u201d pi\u00f9 belli del canzoniere.\nOde XIII.\nBanzi \u00e8 il luogo d\u2019infanzia del poeta il cui nome deriva dalla ninfa Bandusia. Il nome della ninfa e della localit\u00e0 bisogna supporli pi\u00f9 antichi dello stesso celebratore. Il ricordo muove e si congiunge con un sentimento religioso, ma trova qua e l\u00e0 il suo accento proprio di vibrazione dalla natura e dalle cose.\nOde XIV.\nNella primavera del 24 a.C. Augusto tornava dalla Spagna vittorioso sui C\u00e0ntabri: furono decretate solenni feste pubbliche, delle quali si sente parte anche il poeta. Orazio rispetta la gerarchia del giorno di ringraziamento che appartiene anzitutto alle donne che prima esprimevano parole di dubbioso augurio e che ora si esaltano in parole di felicit\u00e0: non segni di una gioia qualunque, ma di una gioia che \u00e8 sacra agli dei.\nOde XV.\nLa brevit\u00e0 denuncia l\u2019appartenenza al genere dell\u2019epigramma che prende la struttura di un parallelo di lussuria tra la madre vecchia e la figlia giovane. Il piccolo componimento si appresta quindi a cogliere un intero e uno spaccato di costume realistico e vigoroso. Questa breve lirica \u00e8 un esempio della pienezza d\u2019arte cui Orazio \u00e8 giunto con il libro terzo delle odi.\nOde XVI.\nQuesto componimento non va letto come un'ode gnomica, ma come una \"epistola\" gnomica ante litteram: l'epistola contiene spunti privati, culturali e interiori che un'ode non riesce a comunicare. In molte opere Orazio comunica il suo rifiuto della ricchezza, ma la paura di questa la pu\u00f2 confessare solo in un componimento confidenziale e all'orecchio di un amico. L'anno di composizione di questa ode \u00e8 forse quello del rifiuto al ruolo di segretario di Augusto: l'allegoria dell'abbandono della legione dei ricchi ha significato solo come rinuncia a una posizione di favore che avrebbe portato alla ricchezza. Quindi Orazio prende una posizione di onest\u00e0: egli vuole una ricchezza che non lo umilii. Orazio \u00e8 ricco di un bene morale, che esige sacrificio. Contro la moneta e il suo potere corruttore non c'\u00e8 scampo: dopo alcuni esempi mitologici sono presenti esempi storici, da Filippo il Macedone a quelli recenti delle guerre civili. L'elogio della parsimonia assume un significato sincero e personale che solo ad un amico si poteva comunicare.\nOde XVII.\nPer Elio Lamia la scena si sviluppa nella vigilia di una festa ed \u00e8 tutta paesaggio: in una prima parte paesaggio indiretto, quadro del Garigliano e delle paludi di Marica alternato ai discorsi sugli antenati; in una seconda parte il quadro comincia fuori dalla sponda di Formia che Euro riempie di alghe, passa alle tante foglie che cadono dagli alberi, alla pioggia che inumidir\u00e0 tutto e all'interno, intorno al focolare dove il vino spezzer\u00e0 il rigore e il padrone di casa con l'intera famiglia far\u00e0 festa al Genio tutelare.\nOde XVIII.\nQuest'ode \u00e8 caratterizzata dalla sua bellezza paesistica la quale assume sacra gioia festiva e fede che si abbandona alla preghiera. La presenza del Dio invade la natura, gli animali e gli uomini che sono presi nell'incanto sacro.\nOde XIX.\nLa scena di quest'ode si apre con un banchetto per festeggiare l'entrata di Lucio Licinio Murena nel collegio dei sacerdoti auguri. Ci\u00f2 che importa descrivere a Orazio \u00e8 un convito autunnale e le emozioni con cui egli visse tale avvenimento Qualcuno si \u00e8 chiesto se questo banchetto sia veramente avvenuto o se sia solo frutto dell'immaginazione del poeta. Molta importanza assme il numero tre, che fa da cerniera ai vari particolari riportati nel componimento: i tre vacui discorsi sulle antichit\u00e0 greche, le tre notizie materiali della ospitale accoglienza, i tre quadretti d'amore. Un vero e proprio esempio del concetto ideale di convito, certamente ricorrente nelle opere oraziane ma ognuno ha la propria individuazione e impronta.\nOde XX.\nQueste strofe d'amore sono un esempio di ironia di costume, dato che il fine non \u00e8 quello di creare un quadro della societ\u00e0 galante augustea, ma intendono descrivere la stravagante infatuazione degli efebi e ne \u00e8 preso di mira l'esemplare pi\u00f9 bello: Nearco. Pirro contende la conquista di Nearco alla donna che lo ama follemente e ne difende il possesso, come la leonessa Getula difende i suoi piccoli. Il rivale si prepara all'assalto, ma lei non si intimidisce e affila le sue zanne, che non lasciano speranze al rivale: avanza tra i giovani che protegge Nearco. Intanto l'arbitro dello scontro tiene sotto il piede la palma in segno di ripudio della gara mostrandosi indifferente all'uno e all'altra, infatti \u00e8 occupato a far ondeggiare i suoi capelli, divino come Nireo o Ganimede. Non \u00e8 una scena d'amore, ma l'esatto opposto.\nOde XXI.\nQuesta non \u00e8 un'ode celebrativa di Messalla per la sua vittoria sugli Aquitani e nemmeno un'ode conviviale di invito a Messalla in casa di Orazio, ma \u00e8 un dono di letterato al fondatore di un circolo letterario nella Roma di Augusto. Il dono doveva essere degno della persona, e lo \u00e8, tanto da porlo accanto a personaggi celebri della saggezza, della virt\u00f9 e della bevuta come Catone il censore e Catone l'Uticense: il vino fa umana anche la virt\u00f9 ringhiosa, offre all'occhio altrui i segreti dei sapienti e addirittura pu\u00f2 trasformare il povero umiliato in campione di coraggio e fermezza. L'ode all'anfora non rispetta solo l'ordito di un inno religioso e non \u00e8 nemmeno un inno creato della fantasia come gioco poetico, ma esso ha un concettoche lo conduce dalla prima all'ultima strofa.\nOde XXII.\nQuesto \u00e8 un piccolo componimento in cui tutto converge a celebrare la divinit\u00e0 di Diana nella prima strofa vengono elencati tutti gli attributi del suo nume. L'ode \u00e8 una dedica-preghiera, semplice e sincera per affidarsi alla divinit\u00e0.\nOde XXIII.\nIl tema fondamentale del componimento \u00e8 la religione. Viene riportata ad esempio la religione di Fidile, che rappresenta l'universalit\u00e0 della religione che \u00e8 di tutti e non \u00e8 la classica devozione contadina, \u00e8 il modo di fondo come la sente il cuore dei colti e il cuore del popolino. Orazio ci dimostra che il cuore di chi prega \u00e8 puro.\nOde XXIV.\nIn questa composizione il pathos la fa da padrone. L'abbrivo dei primi 24 versi \u00e8 davvero efficace: sviluppa il confronto tra il costumesano dei barbari e quello corrotto dei Romani. Solo colui che porr\u00e0 fine alla corruttela, all'avidit\u00e0 e alla lussuria potr\u00e0 essere il padrone del mondo. a poco a poco l'ode \u00e8 andata perdendo sviluppo e slancio: da una prima parte vigorosa, non si \u00e8 poi svolta un'idea poetica. Questa \u00e8 un'ode profondamente romana e appare un Orazio con una spiccata responsabilit\u00e0 di cittadino per affrontare un grande tema civile-morale. L'ode rimane senza risposta: il fallimento dell'ode \u00e8 il dato di una crisi etico-storica e non di una crisi d'arte.\nOde XXV.\nOrazio qui canta l'invasamento Dionisiaco come ingrandimento della fantasia per il canto: \u00e8 un inno al Dio. Il poeta avverte questa nuova energia proveniente dal Dio e questa nuova voce, perci\u00f2 cerca luoghi degni per esplicarla.\nOde XXVI.\nIl poeta \u00e8 alla vigilia di appendere le armi della milizia d'amore nel tempio di Venere marina. La passione lo spinge a una preghiera: desidera che la Dea colpisca Cloe disdegnosa. La richiesta appare aggraziata e sincera.\nOde XXVII.\nQuesto \u00e8 il componimento per il quale si trova pi\u00f9 materiale di raffronto, nella letteratura latina Catullo [7] e Virgilio [8], nella letteratura greca invece una ballata di Bacchilide e un idilio di Mosco. . Quest'ode \u00e8 una poesia di viaggio: sviluppa tre auguri di partenza, quello buono a Galatea, quello triste ai cattivi e quello mitico-erotico-patetico del ratto di Europe. Emerge il fascino del mistero, dell'ignoto, del pericolo sulla imprevedibile sensibilit\u00e0 femminile. Galatea vede il pericolo della stagione, ma vuole continuare a esplorare; Europe \u00e8 affascinata dal toro: l'ignoto la prende e la fa innamorare, diventa donna ma continua a tormentarla il peniero della fanciulla che ormai non \u00e8 pi\u00f9. Alla fine Venere le svela l'amore di Giove e il viaggio nell'ignote si conclude felicemente.\nOde XXVIII.\nIl giorno della festa di Nettuno, che cadeva il 23 luglio, Orazio giunge nella casa di Lide, la sua amica citarista. Il poeta immagina l'amica nei suoi modi compassati e tendenti alla parsimonia. La lirica \u00e8 la descrizione minuta e viva di un giorno di festa vissuto in una citt\u00e0 animata e allegra dalla quale il poeta si isola.\nOde XXIX.\nL'ode pare sia l'invito a Mecenate perch\u00e9 trascorra nella villa Sabina di Orazio una pausa della contemplazione tormentata della grande Roma. Il punto di sviluppo dell'ode \u00e8 il saper vivere la gioia e la semplicit\u00e0 delle piccole cose, saper godere della pienezza morale del poco. quest'ode \u00e8 il punto d'incontro e di frizione tra l'autarchia del saggio e la pena di Orazio uomo per la nostra precariet\u00e0 esistenziale.\nOde XXX.\nQuest'ultima ode appare alta e sublime per darle un'aria commossa in seguito al grande obbiettivo conseguito. Orazio \u00e8 riuscito a rendere la lirica latina degna succeditrice della lirica greca e sa di essere stato il primo a riuscire in questo progetto. Tuttavia ci\u00f2 che gli \u00e8 pi\u00f9 caro \u00e8 che il suo paese, il suo luogo d'origine non tacer\u00e0 mai riguardo alla sua gloria di poeta.\nIV libro.\nIl libro IV, elaborato probabilmente a partire dal 16 a.C., fu pubblicato nel 741 \"ab urbe condita\" e contiene 15 odi.\nCome sostiene Giuseppe Lipparini, traduttore e curatore delle odi nell'introduzione all'opera: \nOde I.\nIl primo carme del quarto libro delle Odi oraziane introduce la figura di Cinara, la donna che rappresenta la giovinezza, l'amore, a cui Orazio ha ormai rinunciato per l'avvicinarsi della vecchiaia; nelle ultime due strofe viene ripreso il motivo dell'amore attraverso il personaggio di Ligurino.\nL\u2019inizio si configura come una \"apomp\u00e8\", cio\u00e8 come una preghiera destinata allontanare da chi prega il pericolo proveniente da una divinit\u00e0, in questo caso Venere. Successivamente viene presentata la figura di un giovane nobile, Paolo Fabio Massimo, che era console nell'11 a.C.\nOde II.\nAugusto stava per rientrare a Roma, dopo un'assenza di tre anni. Iullo Antonio, figlio del triumviro, che occupava a Roma una posizione di rilievo, esort\u00f2 il poeta a celebrare le gesta di Augusto trionfante, componendo un canto encomiastico emulando Pindaro. Il poeta, per\u00f2, non ritiene di essere degno dell'inaccessibile grandezza di Pindaro e, dunque, esorta l\u2019amico a cantare le glorie di Augusto.\nLa data di composizione del carme pare si possa collocare al principio del 13 a.C..\nOde III.\nSi pensava che chi, alla nascita, fosse stato fissato con sguardo benevolo da Melpomene, sarebbe diventato un poeta, come, ad esempio Orazio, che ne riconosce tutto il merito alla Musa Melpomene. \"Carme freddo, ma di accurata fattura\", l\u2019ode segna il pieno riconoscimento, da parte del pubblico e della critica, della poesia di Orazio.\nOde IV.\nIl carme \u00e8 un epinicio, che celebra la vittoria di Druso sui Reti e i Vindelici, nell\u2019estate del 15 a.C.\nNell'ode \u00e8 presentata la grande virt\u00f9 della famiglia dei Neroni, ad essa ne presero parte Druso e Tiberio, ma a farla sbocciare in tanto rigoglio, contribu\u00ec l\u2019educazione ai giovinetti impartita da Augusto.\nStando alla notizia di Svetonio nella vita di Orazio, sarebbe stato lo stesso Augusto a imporre al poeta di celebrare la vittoria riportata sui Reti e i Vindelici dai figliastri.\nOde V.\nAugusto \u00e8 assente da un triennio, grazie alle sue imprese la patria ha recuperato sicurezza e benessere sia dentro che fuori per questo lo venera come se fosse un nume e non pu\u00f2 pi\u00f9 rassegnarsi alla sua lontananza e ne invoca, per mezzo del poeta, il sollecito ritorno.\nData probabile di composizione \u00e8 il 13 a.C., poich\u00e9 la Pax augustea \u00e8 descritta attraverso immagini molto concrete.\nOde VI.\nIl poeta invoca Apollo per ottenere assistenza all\u2019inno eseguito in onore di lui e della sorella Diana ( il Carme Secolare). Questo carme , \"grave e solenne\", ha del Carme secolare il metro e ne presuppone la composizione (17 a.C.).\n\u00c8 il preludio al \"Carmen Saeculare\". Se l\u00ec ha eliminato tutto quello che poteva essere personale, qui Orazio confessa i suoi turbamenti, i suoi dubbi, la sua commozione di poeta chiamato a cantare la gloria perenne di Roma. Sorge l\u2019immagine di una fanciulla diventata sposa, il pensiero dei giorni in cui Orazio non ci sar\u00e0 pi\u00f9 e il suo nome e il suo canto diventeranno un lieto ricordo lontano. \nLa poesia dell\u2019ode \u00e8 proprio in questo suo lento sfumare di immagini, in questo porre accanto alla sua grandezza dell\u2019argomento e alla divina altezza dell\u2019ispirazione, la sua figura di poeta, che non si dimentica di essere uomo.\nOde VII.\nLettera in versi, dedicata a Torquato. \u00c8 ritornata la primavera. Solo per noi uomini, una volta morti, non c\u2019\u00e8 pi\u00f9 speranza di ritorno; Orazio alla ciclicit\u00e0 della natura contrappone la linearit\u00e0 umana. Il carme \u00e8 una triste e sincera presa di coscienza della disgraziata condizione umana. Il consiglio, che costituisce la conclusione pi\u00f9 importante nelle composizione congeneri, qui fa capolino soltanto nel cuore del carme. Il poeta \u00e8 preso questa volta dalla malinconia.\nPi\u00f9 fresco nell'ispirazione, pi\u00f9 snella nella composizione metrica, pi\u00f9 fusa nella struttura complessiva, riprende anche nei particolari, un motivo gi\u00e0 utilizzato precedentemente conservandone lo stesso tono scherzoso quasi familiare.\nOde VIII.\nIl carme \u00e8 dedicato a Censorino.\nSecondo il poeta, i versi valgono pi\u00f9 delle opere materiali a celebrare i meriti degli uomini grandi e a pareggiarli alle divinit\u00e0. Il carme, intessuto di motivi comuni, fu, forse, composto in occasione di Saturnali, feste in cui si usava scambiarsi i doni.\nOde IX.\nOrazio celebrer\u00e0 Lollio, perch\u00e9 questo \u00e8 il compito del poeta: consacrare all'immortalit\u00e0 chi ne \u00e8 degno e celebrarne le virt\u00f9.\nMarco Lollio fu uno dei pi\u00f9 fedeli collaboratori di Augusto. \u00c8 probabile che Orazio, indotto da Mecenate, che fu legatissimo a Lollio, abbia cercato di far dimenticare quella che, per Tacito, era ancora la \"clades Lolliana\", uno dei fatti pi\u00f9 tristi del principato di Augusto, mettendo in rilievo le sue qualit\u00e0 essenziali di uomo e di magistrato. Ma se dobbiamo credere, non solo a Velleio Patercolo, che condivideva probabilmente l'odio di Tiberio per lui, ma anche a Plinio il Vecchio, Marco Lollio, durante il periodo in cui fungeva da consigliere presso Caligola, si dimostr\u00f2 cos\u00ec corruttibile e sleale, che una volta scoperto non trov\u00f2 altra onorevole soluzione che il suicidio. Velleio lo dice, a proposito della sconfitta in Gallia, \"homo in omnia pecuniae quam recte faciendi cupidior et inter summam vitiorum dissimulationem vitiosissimus\"; \u00e8 quindi pi\u00f9 verosimile che anche Orazio sia stato ingannato dalle apparenze, che non indotto a scrivere da un committente un'ode a freddo e senza convinzione, ma \u00e8 certo che la celebrazione della poesia \u00e8 nel complesso prolissa e troppo intenzionalmente appesantita di ricordi omerici e di quell'eroica virt\u00f9.\nOde X.\nRitorna il tema dell\u2019amore per Ligurino gi\u00e0 presente nella prima ode del libro: anch'egli diventer\u00e0 vecchio e allora rimpianger\u00e0 le occasioni perdute.\nOde XI.\n\u00c8 il giorno natalizio di Mecenate. Il poeta invita Fillide, la quale \u00e8 innamorta di Telefo, a celebrare questa festa\nOde XII.\n\u00c8 primavera. Gli uccellini costruiscono il nido, i pastori suonano le zampogne. Il poeta dice di disporre di un bariletto di quel vino buono e consentir\u00e0 al giovane di berne. Invita, dunque, Virgilio a goderne. \nOde XIII.\nLa tredicesima ode \u00e8 dedicata a Lice, altra donna citata da Orazio, delineata in modo dispregiativo, perch\u00e9 imbruttita dalla vecchiaia, contrariamente alla sua convinzione. In questa ode Orazio mette a confronto la figura Lice con quella di Cinara, gi\u00e0 incontrata nella prima ode.\nOde XIV.\nIl motivo della gloria, derivato dalle imprese di Druso e da quelle di Tiberio e attribuito ad Augusto \u00e8 convenzionale e cortigiano.\nOde XV.\nOrazio era ben deciso a comporre un poema epico sulle imprese di Augusto. Ma Apollo lo ammon\u00ec, come fece con Virgilio e Properzio, a rinunciare a un genere di poesia, a cui non era adatto. "}
{"id": "287061", "revid": "438678", "url": "https://it.wikipedia.org/wiki?curid=287061", "title": "Un adulterio difficile", "text": "Un adulterio difficile \u00e8 un film diretto dal regista Melvin Frank."}
{"id": "287062", "revid": "767487", "url": "https://it.wikipedia.org/wiki?curid=287062", "title": "La via del West", "text": " \nLa via del West (\"The Way West\") \u00e8 un film del 1967 diretto da Andrew V. McLaglen. \u00c8 tratto dal romanzo western \"Il sentiero del West\" scritto da A. B. Guthrie Jr. e pubblicato nel 1949 dalla casa editrice William Sloane Associates. Tale libro vinse il Premio Pulitzer per la narrativa nel 1950.\nTrama.\nNel 1843 il Senatore William J. Tadlock decide di lasciare la sua casa nel Missouri per andare in Oregon, egli parte con suo figlio e uno schiavo di colore. Decide quindi di seguire la pista dell'Oregon e ingaggia come guida Dick Summers. Ad essi si aggiungeranno delle famiglie di contadini: la famiglia Evans, composta da Lije, sua moglie Rebecca e loro figlio Brownie; dalla famiglia McBee composta dai due coniugi e dalla figlia Misericordia, da Johnnie e Amanda Mack una coppia di giovani sposi, la famiglia Fairman e molte altre. Il gruppo si muove con una carovana di carri chiamata \u201cla carovana della Libert\u00e0\u201d.\nDurante il loro viaggio si imbatteranno in una trib\u00f9 di Sioux, a causa di una cavalcata maldestra del giovane Brownie Lije, che rischia di essere ucciso ma poi verr\u00e0 salvato grazie all'intercessione di Dick Summers. L'incontro con i Sioux si trasforma in una convivenza pacifica, ma durante la notte Jonnie Mack ubriaco e non soddisfatto dalla troppo timida moglie Amanda, seduce la giovane Misericordia McBee. Terminato il loro incontro lui la manda dai suoi genitori, sta per tornare al suo carro quando vede un lupo avvicinarsi e gli spara con la sua doppietta. Il lupo per\u00f2 \u00e8 in verit\u00e0 il figlio del capo Sioux, accortosene scappa nel suo carro dove sta dormendo la moglie. Lo sparo per\u00f2 non passa inosservato a Tadlock e Summers, che trovando il corpo del ragazzo decidono di lasciarlo l\u00ec e partire la mattina successiva, sicuri che gli indiani li seguiranno ma dopo qualche giorno, tempo necessario per la sepoltura. La carovana si rimette in viaggio e sotto consiglio di Summers si unisce ad una mandria di bisonti in modo che gli animali cancellino le tracce della carovana, mentre Summers e Lije Evans e Summers vestiti in modo uguale cercano di disorientare gli indiani, si fanno inseguire a turno in modo che i cavalli siano sempre freschi a differenza di quelli indiani. Il pericolo \u00e8 scampato solo temporaneamente perch\u00e9 qualche giorno dopo vengono raggiunti dal capo Sioux che dice che la carovana \u00e8 libera di andare a patto che sia giustiziato l'assassino di suo figlio. Dato che nessuno si fa avanti Tadlock propone di sacrificare Brownie Lije, dato che per colpa sua si sono imbattuti negli indiani. Gli viene fatto notare che \u00e8 stato ucciso da una doppietta e gli imputati divengono tutti quelli che hanno quel tipo di fucile.\nPreso dal rimorso Jonnie Mack decide di dire la verit\u00e0, contro il volere della moglie che mente dicendo che egli ha passato tutta la notte con lui. Jonnie viene impiccato e la carovana \u00e8 libera di riprendere il suo viaggio; dopo l'impiccagione i coloni si accorgono che erano stati circondati da centinaia di indiani ai quali sarebbe stato impossibile resistere in caso di rifiuto. La carovana giunge poi ad un \u201cbivio\u201d attraversare il deserto, rischiando di rimanere senz'acqua oppure costeggiare le montagne, avendo fonti sicure di acqua ma con lo svantaggio del tempo: ci vorrebbero settimane in pi\u00f9 di cammino e il senatore dice che darebbe un braccio per risparmiare quel tempo.\nTadlock decide cos\u00ec di attraversare il deserto e durante l'attraversata sono tutti messi a dura prova dalla sete, ma senza che nessuno muoia e Brownie scopre che Misericordia \u00e8 incinta e le chiede di sposarla, nonostante il figlio non sia il suo. La carovana trova una fonte d'acqua, e tutti corrono con i carri in acqua per poter bere sia loro che le bestie da soma. Nella calca per\u00f2 il cavallo del calesse di Tadlock, guidato dal figlio si imbizzarrisce e senza controllo fa rovesciare il calesse provocando la morte del figlio di Tadlock. Egli rimane sconvolto e fatta partire la carovana si fa frustare dal suo schiavo. Arrivano ad un forte comandato dal capitano Grant, dove vengono accolti molto bene, qui si svolge il matrimonio tra Brownie e Misericordia, durante il quale la Amanda Mack svela che Misericordia \u00e8 incinta ma Brownie dichiara che il figlio \u00e8 suo. Durante i festeggiamenti alcuni pionieri vengono sedotti dal lasciare la carovana per l'Oregon e andare in California, e Tadlock volendo evitarlo dice al capitano Grant che una donna della sua carovana \u00e8 malata di vaiolo, anche se in verit\u00e0 ha della semplice febbre.\nLa carovana viene cacciata, e prosegue il suo viaggio, Lije Evans scopre dell'imbroglio del vaiolo, la strada si fa faticosa, in salita e con il fango. Tadlock d\u00e0 l'ordine di svuotare al massimo i carri tenendo solo lo stretto necessario, Lije Evans si rifiuta di buttare l'orologio a pendolo della moglie e per questo si scontra con Tadlock. Il capo carovana viene sconfitto e destituito, vorrebbero impiccarlo ma alla fine nessuno ha il coraggio di farlo e viene lasciato l\u00ec, Lije prende il comando della carovana. Tadlock rimasto solo con lo schiavo inizia a parlare su cosa ha sbagliato e rimane folgorato quando lo schiavo gli dice che le persone non si comandano con la frusta, capisce l'errore e si mette a seguire la carovana che nel frattempo \u00e8 giunta ad un canyon, una gola scavata nella montagna da un fiume, sul cui fondo oltre c'\u00e8 una strada, e al di l\u00e0 del fiume c'\u00e8 il tanto atteso Oregon. Il primo tentativo di calare gi\u00f9 un carro va a male e oltre al carro precipita anche un uomo. L'arrivo di Tadlock fa s\u00ec che il gruppo ritrovi coraggio e fiducia, infatti Rebecca Lije mostra alla carovana il sogno di Tadlock, la citt\u00e0 a lui immaginata. Egli viene rimesso a capo della carovana, e pian piano tutti i carri, le persone e le bestie da soma vengono calati per la gola. Rimane per ultimo proprio Tadlock, ma durante la discesa la corda che lo sorregge viene tagliato da Amanda Mack come vendetta per la morte del marito. Tadlock muore per la caduta da una grande altezza. Viene seppellito con una lapide che ricorda la sua iniziativa e il viaggio.\nLa carovana riparte, raggiunge la riva del fiume dove costruisce delle zattere per attraversare il fiume. Dick Summers decide che il suo viaggio e finito per tornare dagli indiani e dalle loro donne, nonostante non ci veda pi\u00f9 molto bene. Il film finisce con la carovana che attraversa il fiume sulle zattere, finalmente hanno raggiunto l'Oregon."}
{"id": "287064", "revid": "767487", "url": "https://it.wikipedia.org/wiki?curid=287064", "title": "La baia di Napoli", "text": "La baia di Napoli (\"It Started in Naples\") \u00e8 un film del 1960, diretto da Melville Shavelson e interpretato da Clark Gable e Sophia Loren.\nTrama.\nMichael Hamilton, facoltoso avvocato statunitense, mentre si trova a Napoli per sistemare alcune questioni legali intervenute dopo la morte del fratello, deceduto in un incidente nautico, viene a scoprire che ha un nipote di nome Nando, che il fratello ha avuto con una donna con la quale conviveva, anche lei perita nell'incidente; il ragazzino, dopo la morte dei genitori, \u00e8 stato affidato alle cure della zia Lucia. \nHamilton sostiene che il ragazzino, sebbene felice, non viva in modo adeguato, ed avvia cos\u00ec le procedure legali per ottenere l'affido ma, complice l'avvenenza della zia ed una pi\u00f9 attenta valutazione della storia del ragazzo, capisce che sarebbe un errore strapparlo alla terra nat\u00eca, e decide non solo di soprassedere ma di vivere con Nando e la sua bella zia.\nCitazioni del film.\nIl film viene citato, utilizzando filmati di repertorio, in \"Le dee dell'amore\" (\"The Love Goddesses\") documentario di Saul J. Turell del 1965"}
{"id": "287065", "revid": "172", "url": "https://it.wikipedia.org/wiki?curid=287065", "title": "Ocratossine", "text": ""}
{"id": "287067", "revid": "767487", "url": "https://it.wikipedia.org/wiki?curid=287067", "title": "Quella nostra estate", "text": "Quella nostra estate (\"Spencer's Mountain\") \u00e8 un film del 1963 scritto, diretto e prodotto da Delmer Daves. Tratto dal romanzo \"Spencer's Mountain\" dello scrittore americano Earl Hamner Jr., la storia venne poi trasposta nella celebre serie tv \"Una famiglia americana\".\nTrama.\nGli Spencer sono una grande famiglia americana che vive nelle \"Grand Teton Mountains\" del Wyoming nei primi anni Sessanta. Il patriarca della famiglia con nove figli \u00e8 il padre Clay Spencer, fieramente indipendente e che si dedica totalmente alla propria famiglia. Instancabile, egli lavora in una miniera, facendo mille sacrifici. Mentre resiste all'influenza della religione e delle pratiche religiose, egli ha difficolt\u00e0 a mantenere alla moglie Olivia le promesse di poter mandare il primogenito Clay Spencer Jr. - che tutti chiamano \"Clayboy\" - a studiare all'universit\u00e0, e di costruire la nuova casa per la famiglia. L'area dove vivono \u00e8 rurale, e la famiglia Spencer non possiede n\u00e9 un veicolo a motore n\u00e9 un cavallo, e nemmeno hanno il telefono.\nViste le limitate possibilit\u00e0 economiche, la famiglia non potrebbe farcela ma, con l'aiuto del pastore e di una insegnante, il sogno di andare a studiare all'universit\u00e0 di Clayboy si avvera."}
{"id": "287072", "revid": "125948359", "url": "https://it.wikipedia.org/wiki?curid=287072", "title": "I ragazzi di Camp Siddons", "text": "I ragazzi di Camp Siddons (\"Follow Me, Boys!\") \u00e8 un film del 1966 diretto da Norman Tokar ed \u00e8 l'ultimo lungometraggio distribuito dalla Disney prima della scomparsa del suo fondatore Walt Disney. \n\u00c8 ispirato al romanzo di MacKinlay Kantor \"God and my country\" (1954).\nFu il quinto dei sette film di cui Fred MacMurray fu protagonista per la Disney tra il 1959 e il 1973, e il primo dei dieci film, sempre prodotti dalla Disney, interpretati da Kurt Russell.\nTrama.\nLa vicenda si svolge in un arco di tempo che va da met\u00e0 degli anni venti ai primi anni cinquanta. Lem Siddons \u00e8 uno studente fuori corso di giurisprudenza e suonatore di sassofono in una band di \"jazz\" itinerante, il cui sogno \u00e8 quello di terminare gli studi e di diventare avvocato. Un giorno in cui l'autobus della band si ferma per un guasto a Hickory, una piccola cittadina dell'Iowa, Lem decide improvvisamente di stabilirvisi. Trova lavoro come aiutante in un emporio e cerca di inserirsi nella piccola comunit\u00e0 cittadina offrendosi di organizzare un reparto locale di \"boy scout\". Sempre pi\u00f9 coinvolto con lo scautismo, Lem abbandona di studi di giurisprudenza. Sposa una giovane donna con la quale non potr\u00e0 avere figli, adotta un adolescente orfano che grazie allo scautismo Lem ha allontanato dalla strada e, in et\u00e0 matura, la cittadina lo festeggia riconoscendo che la vita di Lem \u00e8 stata votata alla missione di aiutare, grazie allo scautismo, la giovent\u00f9.\nProduzione.\nIl film \u00e8 tratto dal libro \"God and My Country\" (Dio e il mio paese) del giornalista-scrittore MacKinlay Kantor il quale aveva scritto un libro biografico su un personaggio realmente esistito. \"I ragazzi di Camp Siddons\" \u00e8 l'ultimo film prodotto dalla \"Walt Disney Pictures\" mentre il fondatore Walt Disney era ancora in vita; morir\u00e0 infatti di cancro polmonare il 15 dicembre 1966. \"I ragazzi di Camp Siddons\" \u00e8 uno dei pochi film in cui Boy Scout svolgono un ruolo fondamentale. La canzone \"Follow Me, Boys!\" (nell'edizione in lingua italiana: \"Dietro a me\") \u00e8 stata presa in considerazione dai \"Boy Scouts of America\" come possibile inno dell'associazione. Nel 2004 una edizione in DVD dei \"Ragazzi di Camp Siddons\" \u00e8 stata prodotta dalla \"Walt Disney Home Video\".\nDistribuzione.\nLa pellicola \u00e8 stata presentata in anteprima negli Stati Uniti d'America il 24 agosto 1966 mentre in Italia \u00e8 stata distribuita nelle sale cinematografiche nel giugno del 1968.\nDate di uscita.\nAlcune date di uscita internazionali nel corso degli anni sono state:"}
{"id": "287100", "revid": "7459", "url": "https://it.wikipedia.org/wiki?curid=287100", "title": "Passo del Gottardo", "text": ""}
{"id": "287112", "revid": "767487", "url": "https://it.wikipedia.org/wiki?curid=287112", "title": "Gli amanti della citt\u00e0 sepolta", "text": "Gli amanti della citt\u00e0 sepolta (\"Colorado Territory\") \u00e8 un film del 1949 diretto da Raoul Walsh.\nIl film \u00e8 il remake in chiave western di \"Una pallottola per Roy\" del 1941.\nTrama.\nDopo essere evaso di prigione Wes McQueen ritorna dal suo gruppo subito pronto all'ennesima azione da banditi: assaltare un treno e depredare i passeggeri, ma l'uomo fiuta una trappola tesa dai suoi vecchi amici e con l'aiuto di Colorado, una ragazza con pochi scrupoli, far\u00e0 in modo che gli altri componenti della banda vengano tutti uccisi dallo sceriffo. Il tutto per potersi sposare con una ragazza conosciuta proprio dopo l'evasione.\nCritica.\nIl Morandini esalta la pellicola definendolo un \u00abeccellente western a risvolti passionali\u00bb e ricorda che ne esiste anche una versione colorata Anche le testate giornalistiche sono prodighe di elogi per il film, definendolo al tempo stesso feroce e malinconico, anche se la recitazione dei protagonisti non viene ritenuta all'altezza\nProduzione.\nIl film venne girato in tre stati statunitensi: Nuovo Messico a Gallup, California a Juarez Square, e Arizona a Sedona.\nDistribuzione.\nData di uscita.\nIl film venne distribuito in numerose nazioni, fra cui:"}
{"id": "287113", "revid": "438678", "url": "https://it.wikipedia.org/wiki?curid=287113", "title": "Il veleno del peccato", "text": "Il veleno del peccato (\"Night Editor\") \u00e8 un film del 1946 diretto dal regista Henry Levin.\nTrama.\nIl film prende lo spunto da una vecchia trasmissione radiofonica in cui un giornalista raccontava le storie che stanno \"dietro\" un articolo. Nella pellicola il conduttore parla di un agente di polizia sposato con un figlio, una notte, mentre \u00e8 appartato con una ragazza sposata a sua volta, assiste ad un omicidio. Per non compromettere la propria vita privata sceglie di tacere anche quando gli viene affidato il caso. Quando dall'indagine emerge un colpevole capisce che \u00e8 quello sbagliato e sceglie quindi di parlare."}
{"id": "287116", "revid": "1851848", "url": "https://it.wikipedia.org/wiki?curid=287116", "title": "Francesco Baiano", "text": "Carriera.\nGiocatore.\nInizi.\nCresciuto nel Napoli, fece parte della prima squadra nel campionato 1984-1985. L'esordio in campo avvenne nel torneo successivo, a 17 anni, grazie al mister Ottavio Bianchi che lo fece esordire prima in Coppa Italia (titolare in -Napoli 1-3), poi in Serie A il 15 dicembre 1985 in Sampdoria-Napoli (2-0), entrando in campo al 37' al posto di Luigi Caffarelli. In quell'anno collezion\u00f2 4 presenze in campionato e 7 totali.\nPer la stagione 1986-1987 il Napoli lo mand\u00f2 in prestito all'Empoli, neopromosso in Serie A, e sigl\u00f2 i primi gol in massima serie, trovando pi\u00f9 spazio. Torn\u00f2 al Napoli che doveva affrontare la Coppa dei Campioni.\nNella stagione 1987-1988 gioca tre gare in Coppa Italia, il 16 settembre 1987 esordisce in Coppa dei Campioni al Santiago Bernab\u00e9u di Madrid, giocando l'ultimo quarto d'ora di Real Madrid-Napoli (2-0), primo turno d'andata. Nel mercato di riparazione, la societ\u00e0 lo mand\u00f2 ancora una volta in prestito in Serie B al Parma, nei 2 anni successivi nuovamente a Empoli, poi all'.\nFoggia, Fiorentina.\nL'estate 1990, il Napoli, nuovamente campione d'Italia in carica e in cerca dell'attaccante che sostituisse Andrea Carnevale, gli prefer\u00ec 2 attaccanti di Serie B: Andrea Silenzi, Giuseppe Incocciati. Baiano venne ceduto definitivamente al .\nCoi pugliesi gioc\u00f2 2 stagioni (1990-1992) con l'allenatore Zden\u011bk Zeman, che lo schier\u00f2 nel tridente offensivo con Giuseppe Signori, Roberto Rambaudi. In rossonero realizz\u00f2 38 gol, ottenendo la promozione in Serie A e vincendo il titolo di capocannoniere del campionato cadetto con 22 gol\nL'estate 1992 passa per 10 miliardi di lire alla Fiorentina, che lo affianc\u00f2 a Gabriel Batistuta. A Firenze, dopo il girone d'andata che vide i \"viola\" arrivare al 2\u00ba posto a Natale anche grazie ai gol della nuova coppia, nel girone di ritorno ci fu un calo di rendimento della squadra che port\u00f2 alla retrocessione in Serie B.\nTorn\u00f2 in Serie B, perse la Nazionale, che vide la Fiorentina tornare subito in serie A. Chiuse la stagione con 4 gol. Nei successivi campionati la Fiorentina di Vittorio Cecchi Gori arriv\u00f2 spesso fra i primi posti, e Baiano gioc\u00f2 in Serie A. Dopo aver vinto la Coppa Italia 1995-1996, all'inizio della stagione successiva si aggiudic\u00f2 la Supercoppa Italiana, battendo il Milan.\nNazionale.\nLe prestazioni offerte nel biennio a Foggia gli valsero, sul finire del 1991, 2 presenze in Nazionale da parte del ct Arrigo Sacchi. Esord\u00ec da titolare il 13 novembre 1991 a Genova in Italia- (1-1). Chiamato per le qualificazioni al mondiale USA '94, venne escluso dalla lista dei 24 convocati al Mondiale.\nAllenatore.\nNel 2009 inizia la carriera di allenatore e giocatore alla Sansovino squadra che milita nel campionato di serie D.Nonostante una squadra non all\u2019altezza per la serie D porta la squadra ai play out ma non riesce a salvarla.\nIl 15 luglio 2010 diventa allenatore in seconda di Giuseppe Sannino al Varese in Serie B. Il 6 giugno 2011 segue Sannino diventando allenatore in seconda al , per poi seguirlo a Palermo il 6 giugno 2012. Lascia il ruolo il 16 settembre 2012, quando Sannino \u00e8 esonerato. Torna in rosanero a seguito del ritorno di Sannino il 12 marzo 2013. Dal 1\u00ba luglio 2013 segue Sannino nello staff al ChievoVerona; a novembre lascia con l'esonero dello stesso Sannino.\nIl 24 novembre 2014 diventa allenatore dello Scandicci, club toscano militante nel campionato di Serie D, eredita una squadra in zona play out e a fine campionato arriva ai play off. Il secondo anno rimane sulla panchina del club toscano, ma il 20 ottobre si dimette da mister dallo Scandicci dopo il cambio della propriet\u00e0 e dei programmi societari.\nIl 12 ottobre 2016 diventa il nuovo tecnico del , in Serie D, in sostituzione dell'esonerato Ernestino Ramella. Nonostante la squadra seconda in classifica viene esonerato per divergenze con la propriet\u00e0 dopo la 26\u00aa giornata.\nIl 5 luglio 2019 viene ufficializzato come nuovo allenatore della Primavera del Pisa.\nStatistiche.\nStatistiche da allenatore.\n\"Statistiche aggiornate al 19 febbraio 2017.\""}
{"id": "287125", "revid": "1603714", "url": "https://it.wikipedia.org/wiki?curid=287125", "title": "Der Blaue Reiter", "text": "Der Blaue Reiter (Il cavaliere azzurro o Il cavaliere blu) fu un gruppo di artisti formatosi a Monaco di Baviera nel 1911 e attivo fino al 1914 ovvero fino allo scoppio della prima guerra mondiale che ne caus\u00f2 la dispersione. Fu il secondo in senso temporale dei due nuclei fondamentali dell'espressionismo tedesco, dopo Die Br\u00fccke fondato a Dresda nel 1905. Il gruppo non ebbe un vero e proprio manifesto, ma pubblicava un bollettino che portava lo stesso nome del gruppo e che si caratterizz\u00f2 sin dall'inizio in senso cosmopolita e interdisciplinare. L'attivismo di Kandinskij e del suo gruppo, lungi dal caratterizzarsi in senso politico (come era accaduto a Die Br\u00fccke), si avvicinava piuttosto all'atteggiamento dei Fauves francesi, per un fondamentale senso lirico e gioioso della vita.\nProfilo generale.\nVasilij Kandinskij, Franz Marc, Paul Klee, August Macke, Alexej von Jawlensky, Marianne von Werefkin, Gabriele M\u00fcnter ed altri fondarono il gruppo in risposta all'esclusione da una mostra, da parte della \"Neue K\u00fcnstlervereinigung\" (Nuova Unione degli Artisti, un altro gruppo di cui Kandinskij era membro), del quadro di Kandinskij \"Il giudizio universale\". Il gruppo, che non aveva un manifesto esplicito, era centrato attorno a Kandinskij e Marc.\nIl nome, \"Der Blaue Reiter\", ebbe origine dalla passione di Kandinskij per il colore blu e dall'amore di Marc per i cavalli. Per Kandinskij, il blu \u00e8 il colore della spiritualit\u00e0, pi\u00f9 \u00e8 scuro e pi\u00f9 risveglia l'umano desiderio per l'eterno (si veda il suo libro \"On the Spiritual in Art\", 1912). Kandinskij aveva inoltre creato un'opera d'arte con lo stesso nome (\"Der Blaue Reiter\") nel 1903.\nNel 1911 e 1912 \"Der Blaue Reiter\" organizz\u00f2 delle mostre che fecero il giro della Germania. Pubblic\u00f2 inoltre un almanacco che presentava arte contemporanea, primitiva e popolare insieme a dipinti di bambini. Nel 1913 espose nel primo Herbstsalon tedesco (salone d'autunno tedesco).\nGli approcci e scopi dei membri del gruppo variavano da artista ad artista; tuttavia tutti cercavano di esprimere verit\u00e0 spirituali attraverso la loro arte. Credevano nella promozione dell'arte moderna e nella relazione tra arte visuale e musica, nelle associazioni spirituali e simboliche del colore e in uno spontaneo ed intuitivo approccio alla pittura. I membri del gruppo si interessarono all'arte medievale europea ed al primitivismo come pure al panorama artistico contemporaneo e non figurativo in Francia.\nA seguito del loro incontro con le idee cubiste e radiantiste, mossero verso l'astrazione. Infine nel 1914 si sciolsero a causa dello scoppio della prima guerra mondiale allorch\u00e9 Kandinskij fece ritorno in Russia.\nUn'ampia collezione di opere del gruppo Der Blaue Reiter \u00e8 esposta alla Lenbachhaus a Monaco di Baviera, Germania.\nAlmanacco.\nConcepito inizialmente nel mese di giugno 1911, \"Der Blaue Reiter Almanach\" venne pubblicato agli inizi del 1912, da Piper Verlag a Monaco di Baviera, in un'edizione di 1100 pagine. L'11 maggio 1912 Franz Marc ricevette una prima stampa. Il volume venne curato da Kandinskij e Marc, mentre i suoi costi vennero presi a carico dall'industriale e collezionista d'arte Bernhard Koehler, un parente di Macke. L'Almanacco conteneva le riproduzioni di oltre 140 opere d'arte e 14 articoli principali. Era stato programmato anche un secondo volume, ma l'inizio della prima guerra mondiale ne imped\u00ec la preparazione. Nel 1914 venne invece stampata, sempre da Piper, una seconda edizione dell'originale.\nIl contenuto dell'Almanacco include:\nLe opere all'interno dell'Almanacco segnano un drammatico allontanarsi da un orientamento tradizionale ed eurocentrico. La selezione \u00e8 stata dominata da gente primitiva, popolare e da bambini, con pezzi dal Pacifico del Sud e dall'Africa, disegni giapponesi, xilografie e sculture medievali tedesche, pupazzi egiziani, arte popolare russa e arte sacra bavarese dipinta su vetro. Le cinque opere di Van Gogh, C\u00e9zanne e Gauguin sono state surclassate dalle sette di Henri Rousseau e da tredici di bambini artisti.\nEsposizioni.\nIl 18 dicembre 1911 presso la Galleria Moderna di Thannhauser Heinrich a Monaco di Baviera viene allestita la \"Prima esposizione del gruppo del Der Blaue Reiter\" (Erste Ausstellung der Redaktion Der Blaue Reiter) aperta al pubblico nei primi giorni del 1912. Vengono esposte 43 opere di 14 artisti: i dipinti di Henri Rousseau, Albert Bloch, David Burljuk, Volodymyr Burljuk, Heinrich Campendonk, Robert Delaunay, Elisabeth Epstein, Eugen von Kahler, Vasilij Kandinskij, August Macke, Franz Marc, Gabriele M\u00fcnter, Jean Blo\u00e9 Niestl\u00e9 e Arnold Sch\u00f6nberg, oltre che un catalogo illustrato modificato.\nDal gennaio 1912 al luglio 1914, l'esposizione arriv\u00f2 anche in Europa con sedi a Colonia, Berlino, Brema, L'Aia, Francoforte, Amburgo, Budapest, Oslo, Helsinki, Trondheim e G\u00f6teborg.\nDal 12 febbraio al 2 aprile 1912 alla \"New Art\" Gallery di Hans Goltz (\"Neue Kunst Hans Goltz\") di Monaco, si svolge la \"Seconda esposizione del gruppo del Der Blaue Reiter\" dove vengono mostrati lavori in \"Bianco e Nero\" (\"Zweite Ausstellung der Redaktion Der Blaue Reiter, Schwarz-Wei\u00df\").\nGli artisti del \"Der Blaue Reiter\" hanno partecipato anche:\nProblemi.\n\"Der Blaue Reiter\" condusse una breve esistenza dal 1911 al 1914, sciogliendosi principalmente a causa dello scoppio della Prima guerra mondiale nel 1914. Franz Marc e August Macke furono infatti uccisi in combattimento, mentre Wassily Kandinsky e Marianne von Werefkin furono costretti a causa della loro cittadinanza a far ritorno in Russia. Anche Alexej von Jawlensky fu costretto alla fuga e, come alcuni altri artisti tedeschi, si rifugi\u00f2 ad Ascona, in Svizzera, dove dipinse per alcuni anni prima di tornare nuovamente a Monaco alla fine della guerra. Ci furono anche delle divergenze di opinione all'interno del gruppo, che contribuirono a determinarne il rapido scioglimento."}
{"id": "287129", "revid": "125892766", "url": "https://it.wikipedia.org/wiki?curid=287129", "title": "Un posto al sole (film)", "text": "Un posto al sole (\"A Place in the Sun\") \u00e8 un film del 1951 diretto da George Stevens.\nTrama.\nUn giovane di provincia, George Eastman, di umili origini ma ambizioso e di bell'aspetto, inizia a lavorare presso una fabbrica di costumi da bagno di propriet\u00e0 del facoltoso zio. Si dedica scrupolosamente al suo lavoro con la speranza di avere dallo zio un posto di maggiore responsabilit\u00e0 e prestigio.\nIn seguito si lega sentimentalmente (e segretamente, dato che le disposizioni aziendali vietano rapporti sentimentali fra dipendenti maschili e femminili, pena il licenziamento) all'operaia Alice Tripp, che rimane per\u00f2 incinta. Contemporaneamente George ha conosciuto anche una ragazza dell'alta societ\u00e0, Angela Vickers, dolce, ingenua e viziata e i due s'innamorano.\nIl giovane si sente quindi in trappola e carico di dubbi e, alla ricerca di una soluzione impossibile, inizia sempre pi\u00f9 a maturare in lui l'idea di liberarsi della scomoda collega per potersi poi dedicare solo ad Angela, la quale \u00e8 completamente all'oscuro di tutto ci\u00f2. Alice \u00e8 molto infelice poich\u00e9 vorrebbe regolarizzare la loro unione prima della nascita del bambino e durante un \"picnic\" in barca sul lago, organizzato all'imbrunire appositamente da George, i due litigano e lei cade dalla vecchia e instabile barca; purtroppo la ragazza non sa nuotare, come il giovane gi\u00e0 sapeva, e quando, pentito, si decide a tuffarsi per salvarla \u00e8 ormai troppo tardi. Alla fine, arrestato e processato, verr\u00e0 condannato per omicidio premeditato alla sedia elettrica e giustiziato.\nCommento.\nIl protagonista mostra una doppia identit\u00e0 morale: follemente innamorato di una donna ma contemporaneamente senza scrupoli nel volersi liberare di una povera ragazza che a sua volta sogna solo l'amore e un padre per suo figlio.\nGeorge non riesce ad accettare le conseguenze della sua superficiale, effimera sensualit\u00e0 nei confronti della collega, ma essa viene presentata peraltro quale un riflesso spontaneo dell'allontanamento dal suo ambiente e della solitudine; il suo desiderio di scalata sociale, inoltre, viene reso quasi comprensibile dalle scene che rinviano alla sua fanciullezza indigente di figlio di integralisti protestanti votati alla solidariet\u00e0 sociale nelle forme della condivisione della povert\u00e0 e quasi dell'accattonaggio, donde la sua ricerca di riscatto anche nelle forme del distacco, tormentato, come si nota nelle scene della telefonata alla madre, dalla dirittura morale e spirituale. \nLa passionalit\u00e0 del giovane protagonista e l'abbandono innamorato dell'ereditiera sono rappresentati in modo che lo spettatore fatichi a individuare gli aspetti subdoli e inquieti che caratterizzano George e la sottintesa ingiustizia della disuguaglianza sociale che fa di Angela il paradigma di un miraggio altrimenti irraggiungibile e dunque degno di qualsiasi prezzo, di qualsiasi ulteriore iniquit\u00e0. \nCi\u00f2 forse \u00e8 dovuto sia alla sofferta sensibilit\u00e0 di Montgomery Clift, capace di infondere nello spettatore il senso profondo della disperata malinconia e dei persistenti rimorsi del peraltro spietato George, sia all'interpretazione di una Liz Taylor \u2013 in crescita rispetto ai film precedenti \u2013 grazie all'interazione recitativa con un Clift introspettivo. Nella parte di Angela, infatti, l'attrice incanta con la sua bellezza e dolcezza protettiva, suscitando nello spettatore un moto di tutela nei confronti di George. La sua esecuzione \u00e8 percepita \"ingiusta\", e solo con difficolt\u00e0 \u2013 motivata anche dall'istintiva antipatia ingenerata dal formalistico procuratore (interpretato da Raymond Burr) \u2013 come conseguenza di un atto profondamente voluto dall'inconscio del giovane. Tanto che il suo tentativo di salvare l'operaia, caduta in acqua quando George aveva invece quasi cominciato ad avvertire l'atrocit\u00e0 delle proprie intenzioni -e stava cominciando a remare per tornare indietro, si configura come drammaticamente tardivo sulla linea del \"lapsus\" freudiano. Il film appartiene al genere \"noir\" e in esso si alternano scene da giallo-giudiziario e scene intrise di una grande malinconia (in particolare nella seconda parte del film); attenzione \u00e8 inoltre dedicata al ritratto psicologico; sebbene quindi maggiormente equilibrato e poliedrico, anticiper\u00e0 il melodramma anni cinquanta e sessanta.\nProduzione.\nIl film \u00e8 ispirato al romanzo \"Una tragedia americana\" (\"An American tragedy\") scritto da Theodore Dreiser nel 1925 e al dramma \"An American Tragedy\" di Patrick Kearney a loro volta ispirati alla storia vera dell'omicidio di Grace Brown da parte di Chester Gillette nel 1906.\n\u00c8 un riadattamento di \"Una tragedia americana\" di Josef von Sternberg del 1931.\nRiconoscimenti.\nNel 1991 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 1998 l'American Film Institute l'ha inserito al novantaduesimo posto della classifica dei migliori cento film statunitensi di tutti i tempi.\nCitazioni.\nIl film viene citato, utilizzando filmati di repertorio, in \"Le dee dell'amore\" (\"The Love Goddesses\") documentario di Saul J. Turell del 1965."}
{"id": "287138", "revid": "2184720", "url": "https://it.wikipedia.org/wiki?curid=287138", "title": "Antonio Lotierzo", "text": "Biografia.\nNato a Marsico Nuovo in provincia di Potenza, dal 1976 risiede a Napoli, ad oggi \u00e8 pensionato. Pubblica nel 1977 la sua prima raccolta di poesie, \"Il rovescio della pelle\", in cui descrive il mondo rurale contemporaneo del Sud Italia col linguaggio del dadaismo e della neoavanguardia. Il suo stile poetico include elementi dell'ermetismo di Leonardo Sinisgalli e dell'uso creativo del dialetto di Albino Pierro, con influenze abbastanza evidenti di Montale, Attilio Bertolucci e Pascoli.\nDopo la seconda raccolta di poesie \"Moritoio marginale\" (1979), si dedica allo studio della storia contemporanea e all'antropologia positivistica, pubblicando saggi in entrambi i settori e partecipando a concorsi universitari. Nello stesso periodo cura la prima pubblicazione delle opere del folklorista Michele Gerardo Pasquarelli (1876-1923), e traduce \"I canti popolari di Spinoso\". Fra le opere storiografiche pubblicate da Loturzo figurano monografie su Spinoso, San Martino d'Agri e Marsicovetere; su Marsico Nuovo pubblica invece un volume di toponomastica.\nNel 1978 fonda la rivista \"Nodi\", di cultura progressista oltre che letteraria, pubblicata fino al 1985. Nel 1992 vince il \"Premio Alfonso Gatto\" a Salerno con la poesia \"Rosa agostana\". Nel 1994 vince il \"Premio Internazionale Eugenio Montale\", sezione inediti, prestigioso riconoscimento del Centro Montale presieduto da Maria Luisa Spaziani, con \"Materia e altri ricordi\". Nel 1996 vince, all'interno del \"Premio Pierro\" a Tursi, il premio per il miglior componimento in un dialetto di area lucana con la poesia \"Agri (Ahere)\".\nLoturzo ha curato le antologie \"Poeti di Basilicata\" con Raffaele Nigro e \"Dialect Poetry of Southern Italy\" con Luigi Bonaffini. Nel 2001 l'editore Dante &amp; Descartes di Napoli ha pubblicato tutte le sue poesie in \"Poesie 1977-2001\".\nDirigente scolastico di vari licei (Cassano all'Ionio, Torre del Greco, Napoli piazza Cavour e Napoli Mergellina), \u00e8 in quiescenza dal 2014; l'ambasciata di Francia gli ha concesso l'onorificenza dell'Ordine delle Palme Accademiche, col titolo di Chevalier, n.38/Roma/12 febb, 2014."}
{"id": "287140", "revid": "18397", "url": "https://it.wikipedia.org/wiki?curid=287140", "title": "Outside the loop, Stupendo sensation", "text": ""}
{"id": "287141", "revid": "339392", "url": "https://it.wikipedia.org/wiki?curid=287141", "title": "Wassily Kandinsky", "text": ""}
{"id": "287142", "revid": "767487", "url": "https://it.wikipedia.org/wiki?curid=287142", "title": "Gloria (film 1926)", "text": "Gloria (\"What Price Glory?\") \u00e8 un film muto del 1926 diretto da Raoul Walsh.\nDi questo film \u00e8 stato realizzato nel 1952 un \"remake\" dal medesimo titolo originale (nella distribuzione per il mercato italiano: \"Uomini alla ventura\"), diretto da John Ford.Entrambi i film sono stati tratti dal dramma per il teatro \"What Price Glory?\" di Maxwell Anderson e Laurence Stallings.\nI personaggi dei sergenti Quirt e Flagg compariranno in seguito in altri tre film: \"I due rivali\" (1929), \"Sempre rivali\" (1931) e \"Tutto pepe\" (1933).\nTrama.\nIl sergente Quirt e il capitano Flagg del corpo dei marines sono due inveterati rivali, prima in Cina e nelle Filippine e poi anche in Francia. Qui, Flagg si mette a corteggiare la figlia di un albergatore, la bella Charmaine. Quando arriva anche Quirt, le dispute tra i due si riaccendono. Ma la guerra \u00e8 ormai alle porte e li unir\u00e0 in una causa comune.\nProduzione.\nProdotto da William Fox per la sua Fox Film Corporation, il film venne a costare 360.000 dollari. Il 15 novembre 1928, il venticinquenne attore Jack Fay mor\u00ec per le ferite riportate in seguito a un'esplosione durante le riprese. Sembra che anche una comparsa sia morta nel corso della lavorazione del film\nColonna sonora.\nLa canzone \"Charmaine\" (il nome della protagonista femminile) era stata scritta da Erno Rapee (musica) e Lew Pollack (parole) per fare da accompagnamento durante le proiezioni in sala del film. Nel remake del 1952, \"Uomini alla ventura\" (\"What Price Glory?\") di John Ford, \"Charmaine\" fu ripresa e incorporata nella colonna sonora del film.\nDistribuzione.\nIl film fu distribuito dalla Fox Film Corporation, uscendo in anteprima a New York il 23 novembre 1926 con il titolo \"What Price Glory?\". Alla prima di Los Angeles, la proiezione fu accompagnata dalle musiche originali di R.H. Bassett.Il film incass\u00f2, nei soli USA, 700.000 dollari (a fronte di un investimento di 360.000 dollari).\nNel 1966, \u00e8 stato pubblicato in VHS dalla \"Critics' Choice Video\", mentre la \"Teakwood Video\" l'ha fatto uscire nel 2005 sia in VHS che in DVD.\nDate di uscita.\nIMDb\nLa critica.\nGian Carlo Bertolina, \"Raoul Walsh\", Quaderni del Movie Club di Torino, 1977:\"Picaresco, avventuroso. Una \"virile\" commedia che ingloba parecchie sequenze spettacolari di battaglia e inaugura la fortunata serie bellica di RW (Raoul Walsh, N.d.R.). In questo primo episodio, Flagg e Quirt, tra un combattimento e l'altro, si assicurano i favori della bella cuoca Camille (ex principe persiano)\""}
{"id": "287143", "revid": "767487", "url": "https://it.wikipedia.org/wiki?curid=287143", "title": "Una notte d'estate (Gloria)", "text": "Una notte d'estate (Gloria) \u00e8 un film del 1980 diretto da John Cassavetes.\nIl film ha vinto il Leone d'oro alla 37\u00aa Mostra internazionale d'arte cinematografica di Venezia, \"ex aequo\" con \"Atlantic City, U.S.A.\" di Louis Malle.\nIl film ha avuto un remake nel 1999, diretto da Sidney Lumet.\nTrama.\nNel South Bronx, Jeri Dawn sta tornando a casa con la spesa. All'interno dell'atrio del suo condominio, passa un uomo il cui vestito e il cui aspetto sono fuori posto. La donna sale rapidamente sull'ascensore. Viene accolta nel suo appartamento dal marito Jack Dawn, contabile di una famiglia mafiosa di New York, e si scopre che c'\u00e8 una taglia su Jack e la sua famiglia, dato che ha agito come informatore per l'FBI. Improvvisamente la vicina di casa, Gloria Swenson, suona il campanello, chiedendo di prendere in prestito del caff\u00e8. Jeri racconta a Gloria dell'imminente colpo e implora Gloria di proteggere i bambini. Gloria, fidanzata di un ex mafioso e a cui non piacciono i bambini, a malincuore \u00e8 d'accordo. La figlia dei Dawns si rifiuta di andarsene e si chiude in bagno, cos\u00ec Gloria porta nel suo appartamento solo il loro giovane figlio, Phil.\nDopo aver sentito forti colpi di fucile a pompa nell'appartamento dei Dawns, Gloria, visibilmente scossa, decide che lei e il bambino devono nascondersi. Dopo aver preso in fretta e furia una borsa, prende il suo gatto e lascia l'appartamento con Phil, proprio mentre una squadra della polizia sta entrando nell'edificio. Nel frattempo una folla di spettatori e giornalisti si \u00e8 radunata davanti all'edificio, e un cameraman scatta una foto dei due. Gloria e Phil prendono un taxi per Manhattan, dove si nascondono in un appartamento vuoto di un suo amico. Mentre Phil dorme, Gloria ha la TV accesa e sente un notiziario che dice che c'\u00e8 stato un omicidio mafioso nel South Bronx, e che il nome del sospetto rapitore \u00e8 Gloria Swenson.\nLa mattina seguente Gloria e Phil escono di nascosto dall'appartamento, proprio mentre un gruppo di gangster si avvicina a loro. I gangster, vecchi amici di Gloria, la affrontano sul marciapiede esterno, esortandola a rinunciare a Phil e al registro. Disperata, Gloria svuota la sua pistola contro l'auto dei cinque gangster, che - messa in fuga - si ribalta. Gloria si rende ora conto che il suo destino e quello di Phil sono intrecciati, e che i due dovranno lasciare New York per sopravvivere. La donna si reca in banca a svuotare la sua cassetta di sicurezza, e i due passano la notte in un albergo ultraeconomico. Il giorno dopo Gloria si confronta in un ristorante con un altro gruppo di gangster, chiedendo l'immunit\u00e0 in cambio del registro. Uno dei sicari si dimostra titubante, e perci\u00f2 la donna requisisce loro le pistole e fugge.\nIl giorno dopo, Gloria dice a Phil che ha intenzione di mandarlo in un collegio. Offeso dalle sue intenzioni, Phil sostiene di essere un uomo indipendente e cresciuto, che pu\u00f2 cavarsela da solo. La donna decide quindi di abbandonarlo e di bere qualcosa, ma viene presto colta dai sensi di colpa; si precipita di nuovo a cercarlo, ma il ragazzo \u00e8 stato catturato da alcuni mafiosi. Gloria lo salva, uccidendo un delinquente e fuggendo da altri due dapprima in taxi e poi in metropolitana, dove diversi astanti l'aiutano a fuggire dalla coppia di malviventi. I due arrivano infine in una stanza d'albergo, dove Gloria lamenta la forza e l'onnipresenza della mafia, spiegando a Phil che una volta era l'amante stessa di Tanzinni. La donna, incontrato Tanzinni, abbandona il registro e fugge, uccidendo un gangster. Phil aspetta diverse ore, poi fugge a Pittsburgh in treno. In un cimitero, Phil e Gloria, si riuniscono."}
{"id": "287144", "revid": "1857580", "url": "https://it.wikipedia.org/wiki?curid=287144", "title": "Surround", "text": "Il surround (dal verbo inglese \"to surround\", in italiano \"circondare\", o pi\u00f9 propriamente \"avvolgere\") \u00e8 l'informazione sonora che in una tecnica di riproduzione/registrazione del suono (ad esempio la quadrifonia) costituisce il fronte sonoro alle spalle dell'ascoltatore. Il surround, in abbinamento al fronte sonoro anteriore, ha lo scopo di collocare l'ascoltatore al centro della scena sonora, offrendo quindi la possibilit\u00e0 di un maggior realismo sonoro, in quanto normalmente in natura il suono raggiunge l'ascoltatore da ogni direzione.\nAmbiti di impiego.\nIl surround \u00e8 utilizzato nel cinema nell'home video, nell'home cinema, nell'home audio, nell'home theater e nell'home entertainment.\nImplementazione.\nNormalmente il surround \u00e8 implementato mediante audio multicanale nel quale uno o pi\u00f9 canali audio sono destinati ad essere riprodotti da diffusori acustici posizionati, secondo prestabilite regole, alle spalle dell'ascoltatore, canali audio che sono chiamati \"canali surround\". Ma sono state sviluppate anche tecnologie in grado di ottenere il medesimo risultato senza l'utilizzo di diffusori posizionati alle spalle dell'ascoltatore. Tali tecnologie, basate su principi di psicoacustica e utilizzanti dei DSP, vengono utilizzate in fase di riproduzione dell'audio e possono essere distinte in due categorie: nella prima categoria rientrano quelle tecnologie che si applicano all'audio multicanale dotato di surround (un esempio di tali tecnologie \u00e8 il Dolby Virtual Speaker), nella seconda categoria rientrano invece quelle tecnologie che si applicano all'audio non dotato di surround (normalmente l'audio stereofonico). Le tecnologie appartenenti alla prima categoria utilizzano quindi un surround precedentemente creato, mentre le tecnologie appartenenti alla seconda categoria creano in tempo reale il surround durante la fase di riproduzione dell'audio.\nI risultati migliori ovviamente si hanno con l'audio multicanale dotato di surround in quanto si elabora un audio rappresentante suoni a cui gi\u00e0 in origine \u00e8 stata data una determinata collocazione spaziale con precisione direttamente proporzionale al numero di canali audio utilizzati. Le tecnologie che si applicano all'audio non dotato di surround non sono in grado di fornire la medesima precisione spaziale dei suoni e non vanno oltre la creazione di quelli che sono chiamati \"effetti d'ambiente\" cio\u00e8 la simulazione del riverbero del suono in un determinato ambiente di ascolto (teatro, stadio, ecc.).\nStandard audio che prevedono il surround.\nStandard audio che prevedono il surround sono i seguenti:"}
{"id": "287145", "revid": "767487", "url": "https://it.wikipedia.org/wiki?curid=287145", "title": "I vampiri dello spazio (film)", "text": "I vampiri dello spazio (\"Quatermass 2\") \u00e8 un film del 1957 diretto da Val Guest.\n\u00c8 la seconda di una serie di tre pellicole di fantascienza dedicate al personaggio del professor Quatermass: la prima \u00e8 \"L'astronave atomica del dottor Quatermass\" del 1955.\nIl film \u00e8 una trasposizione cinematografica della miniserie televisiva \"Quatermass II\", trasmessa nel 1955 e dalla quale \u00e8 stato tratto inoltre il romanzo \"Progetto Quatermass\" nel 1960. Originale televisivo, film e romanzo presentano tra di loro alcune sostanziali differenze, nel cast e nell'epilogo.\nTrama.\nIl professor Bernard Quatermass, direttore del programma spaziale britannico, apprende di una serie di precipitazioni di meteoriti artificiali e di un sinistro impianto militarmente sorvegliato nella campagna inglese, ufficialmente una fabbrica di cibo sintetico, tutti eventi che si rivelano strettamente connessi. Individui privati di volont\u00e0, precedentemente venuti a contatto con le pietre, che recano un organismo parassita, hanno permesso la costruzione dell'impianto. I sospetti di Quatermass si rafforzano durante una visita alla fabbrica con alcuni funzionari governativi che vengono inspiegabilmente imprigionati mentre un altro muore dopo essere stato in contatto con una sostanza velenosa che era in una cisterna.\nIl professore contatta il capo della polizia John Lomax ed un giornalista, recandosi nel locale ricreativo degli operai della fabbrica. Il contatto di una ragazza con una pietra, il sequestro di lei da parte dei soldati e loro uccisione del cronista, innescano la furia degli addetti. Quatermass, impossessatosi di un'uniforme militare penetra nel cuore degli impianti dove osserva sgomento un'enorme cella dove vive in un'atmosfera di ammoniaca e metano una massa informe, certamente di origine extraterrestre. Gli operai irrompono. Molti di loro vengono uccisi dai soldati ma questo non fa che accrescerne la rabbia. Quatermass ed il leader McLeod pompano dell'ossigeno nella cupola principale minacciando la creatura che vi vive ma i soldati con uno stratagemma sequestrano l'uomo e degli altri operai. Delle urla attraverso le tubature fanno intendendere che abbiano usato delle persone per ostruirle. Un operaio armato di tubo lanciagranate colpisce la cupola distruggendola. Moltissimi tra gli insorti ed i soldati sono intossicati dai gas vitali per la creatura.\nNel frattempo gli uomini di Quatermass hanno individuato un asteroide origine degli organismi e predisposto il lancio di un missile a testata nucleare. Nonostante l'irruzione dei soldati comandati dagli alieni, il razzo riesce a partire. Quatermass vede accendersi un bagliore accecante in cielo. L'asteroide \u00e8 distrutto. La creatura enorme, agonizzante nell'atmosfera a lei letale, finalmente stramazza, provocando l'immediato rinsavimento delle guardie armate.\nProduzione.\nIl set della fabbrica \u00e8 una raffineria della \"Shell\" sita alla periferia di Londra.\nDistribuzione.\nIl film fu trasmesso dalla RAI alla fine degli anni sessanta, privato del prologo rendendo il resoconto dello scienziato praticamente incomprensibile. La pellicola integrale fu trasmessa in alcune emittenti private italiane nel 1980.\nIl film \u00e8 stato distribuito in home video in DVD dalla Pulp Video. Nell'edizione destinata alla visione domestica, alcune scene vengono presentate con i dialoghi originali sottotitolati. In particolare \u00e8 privo di doppiaggio tutto il prologo nel quale una coppia di giovani raccoglie una pietra caduta dal cielo che esplode tra le mani del ragazzo infettandolo con il misterioso organismo alieno. Il professor Quatermass soccorre i due ragazzi per poi recarsi nel suo laboratorio. Seguono i titoli di testa e il racconto dell'accaduto ai suoi assistenti."}
{"id": "287146", "revid": "22166", "url": "https://it.wikipedia.org/wiki?curid=287146", "title": "Festa Sed", "text": ""}
{"id": "287147", "revid": "916580", "url": "https://it.wikipedia.org/wiki?curid=287147", "title": "Vorm\u00e4rz", "text": "Il termine Vorm\u00e4rz (letteralmente \"prima di marzo\") fu coniato dall'autore austriaco Franz Grillparzer in riferimento al clima di particolare eccitazione e di disordine sociale antecedente la fallita Rivoluzione del 1848. Questi disordini furono dovuti a una serie di rincari e di squilibri causati dall'incalzante industrializzazione tedesca.\nA differenza della definizione di Biedermeier, adottata solo nel novecento dalla critica per indicare uno stile artistico e letterario, il termine Vorm\u00e4rz entr\u00f2 subito nel vocabolario comune in riferimento ad un tipo di letteratura politicizzata, liberale e in opposizione al vigente regime assolutista.\nTra gli autori si ricordano Georg B\u00fcchner, Heinrich Heine e Ludolf Wienbarg."}
{"id": "287154", "revid": "1104133", "url": "https://it.wikipedia.org/wiki?curid=287154", "title": "Terreno di L\u00f6ffler", "text": "Il terreno di L\u00f6ffler \u00e8 un terreno di coltura selettivo per i corinebatteri costituito da siero e brodo glucosato. \nSi tratta di un terreno solido a becco di clarino che consente ai corinebatteri di riprodursi senza favorire la crescita degli streptococchi normalmente presenti nella gola. \nLe cellule dei corinebatteri contengono granuli di polifosfato (\"corpi di Bab\u00e9s-Ernst\") che si colorano metacromaticamente con blu di metilene o blu di toluidina e che sono osservabili alle estremit\u00e0 dei microrganismi che si riproducono lentamente in terreni subottimali."}
{"id": "287155", "revid": "287204", "url": "https://it.wikipedia.org/wiki?curid=287155", "title": "Agar sangue al tellurito di potassio", "text": "LAgar sangue al tellurito di potassio \u00e8 un terreno di coltura selettivo per i corinebatteri che esercita un'azione inibente su gran parte della flora microbica contaminante e consente la definizione di tre tipi di \"C. diphtheriae\" in base alla forma delle colonie e all'intensit\u00e0 della riduzione del sale di tellurito:\nIn passato si pensava che ci fosse una correlazione tra il tipo di \"C. diphtheriae\" e la gravit\u00e0 della malattia. In realt\u00e0 non \u00e8 sempre cos\u00ec e la correlazione riguarda soprattutto la frequenza d'isolamento da materiali patologici (gravis &gt; mitis)."}
{"id": "287156", "revid": "6392", "url": "https://it.wikipedia.org/wiki?curid=287156", "title": "Stasera ho vinto anch io", "text": ""}
{"id": "287159", "revid": "1372005", "url": "https://it.wikipedia.org/wiki?curid=287159", "title": "Max Gerson", "text": "Biografia.\nDopo aver frequentato diverse universit\u00e0 tedesche ed essersi laureato in medicina all'Universit\u00e0 di Friburgo in Brisgovia nel 1907, Gerson elabor\u00f2 una dieta per curare le sue emicranie. Esercitando come medico a Bielefeld prescrisse lo stesso trattamento ad alcuni suoi pazienti che soffrivano ugualmente di emicranie ed altre patologie croniche. Per sfuggire alla persecuzione nazista contro gli Ebrei, Gerson fu costretto nel 1933 ad abbandonare gli esperimenti in corso: espatri\u00f2 prima a Vienna e Parigi e quindi emigr\u00f2 nel 1936 negli Stati Uniti, stabilendosi a New York.\nNel 1938 ebbe la licenza per esercitare la medicina e nel 1944 ottenne la cittadinanza americana. Lavor\u00f2 privatamente e presso il \"Gotham Hospital\", riprendendo gli studi sulla terapia che aveva elaborato, in modo essenzialmente empirico, occupandosi in particolare della cura del cancro.\nLa \"terapia\" Gerson.\nNel 1945 fu pubblicato un articolo in cui veniva descritto un suo regime dietetico con alto contenuto di potassio e basso contenuto di sodio, privo di grassi, composto in gran parte di verdure e succhi di frutta, integrato con minerali e vitamine e preparati a base di fegato. Successivamente al trattamento si aggiunse una soluzione iodica (\"Lugol\"), estratto di tiroide, soluzione di potassio, pancreatina e vitamina C. Infatti secondo l'opinione personale di Gerson il cancro sarebbe una malattia degenerativa causata da uno squilibrio metabolico, in particolare nel rapporto tra sodio e potassio. \nTale sua tesi soggettiva \u00e8, in realt\u00e0, in contrasto con l'evidenza scientifica verificata che individua una serie di cause molto diverse per i vari tipi di processi tumorali. Gerson, nelle sue teorie personali, considerava di grande importanza l'eliminazione delle tossine dall'organismo, attribuendo al fegato un ruolo importante nel processo di guarigione. Parte del suo trattamento privo di riscontri scientifici consisteva nella somministrazione di clisteri di caff\u00e8, a causa del ruolo riconosciuto alla caffeina per stimolare la produzione della bile, poich\u00e9 ipotizzava di accelerare cos\u00ec l'espulsione delle tossine.\nGerson sostenne di aver ottenuto in tal modo positivi risultati terapeutici, ma la American Medical Association (AMA) stabil\u00ec ufficialmente nel 1949 che non esisteva alcuna evidenza scientifica che il metodo di Gerson avesse un qualche specifico valore nel controllo del cancro. Tuttavia egli continu\u00f2 a sperimentare il trattamento e nel 1958 pubblic\u00f2 il libro \"A Cancer Therapy: Results of Fifty Cases\" (\"Una terapia per il cancro: risultati di cinquanta casi\"). Il libro non \u00e8 mai stato considerato scientificamente valido in quanto riporta esclusivamente una scelta di casi in cui la cura avrebbe avuto successo, senza fornire alcun dato statistico sulla totalit\u00e0 dei casi trattati. \nNello stesso anno la \"Medical Society\" della Contea di New York lo sospese dalla pratica medica e fu interrotta la sua collaborazione con l'ospedale. Alcuni aspetti del trattamento elaborato da Gerson, come l'assunzione di verdura e frutta fresca e la riduzione o eliminazione di sodio e grassi, coincidono con i risultati della ricerca scientifica riguardo alla riduzione del rischio di contrarre alcuni tipi di cancro o altre malattie; ma l'idea di Gerson che si possa avere una regressione del cancro in seguito a una dieta e alla \"disintossicazione\" \u00e8 in generale considerata non confermata, e priva di riscontri clinici e scientifici.\nIstituto Gerson.\nDopo la morte di Gerson nel 1959 la sua eredit\u00e0 venne raccolta dalla figlia, Charlotte Gerson e dal \"Gerson Institute\", da lei stessa fondato nel 1978, che pratica e diffonde la \"terapia Gerson\". Tuttavia il trattamento \u00e8 illegale come terapia anticancro negli Stati Uniti, non essendo mai stata scientificamente provata la sua reale efficacia. Secondo una notizia divulgata dalla BBC nella clinica dell'Istituto in Messico vengono offerte \"istruzioni terapeutiche\" al costo di 4.900 dollari la settimana. Nel documentario \"Dying to Have Known\" Steve Kroschel, autore dello stesso, afferma che il costo \u00e8 di 1.000 dollari.\nAlle cliniche, presenti in diverse localit\u00e0, si aggiungono le attivit\u00e0 di formazione e le conferenze a pagamento, condotte in tutte le parti del mondo, che fanno della diffusione di questa presunta terapia, priva di riscontri scientifici, un'impresa economicamente importante."}
{"id": "287161", "revid": "1305772", "url": "https://it.wikipedia.org/wiki?curid=287161", "title": "Psychlone", "text": "Il termine Psychlone identifica:"}
{"id": "287162", "revid": "287204", "url": "https://it.wikipedia.org/wiki?curid=287162", "title": "Psychlone (romanzo)", "text": "Psychlone \u00e8 un romanzo horror fantascientifico di Greg Bear del 1979.\nTrama.\nLorobu, una piccola cittadina nei pressi di Albuquerque, \u00e8 costantemente sorvegliata dai militari da quando l'intera popolazione \u00e8 impazzita e ogni cittadino ha iniziato ad uccidere. Timothy - Tim - Townshend, poco pi\u00f9 di un bambino, \u00e8 l'unico superstite. Sconvolto dagli accadimenti a cui probabilmente ha partecipato attivamente anche lui (continua a vedere tracce di sangue sulle sue mani, anche se pulite), viene trasferito a casa di parenti, in attesa che la situazione per lui si stabilizzi.\nContemporaneamente, a centinaia di chilometri di distanza, il signor Taggart uccide il figlio e si suicida, dopo che alcuni strani episodi successi nella loro casa hanno sconvolto la loro vita. Per questo infatti avevano chiesto l'aiuto di Larry Fowler, vecchio amico di Henry Taggart. L'uomo aveva portato delle apparecchiature per misurare i poltergeist presenti nella casa e aveva assistito ad uno spaventoso evento paranormale che stava per ucciderlo - la temperatura si era abbassata di colpo sotto lo zero e l'immagine di un enorme cinghiale nella ghiaia del viale aveva tentato di divorarlo. Fowler non era pi\u00f9 rimasto con i Taggart anche per questo evento, ma la loro morte, cos\u00ec assurda (i due si volevano bene) lo costringe a ritornare nella casa infestata.\nLa signorina Unamuno e altri due medium vengono assunti dai militari quando chiedono di entrare a Lorobu per comprendere cosa sia successo, visto che i loro spiriti guida li hanno attirati l\u00ec. Scoprono cos\u00ec che una lista di nomi, che avevano ricevuto dall'aldil\u00e0 \u00e8 gi\u00e0 in possesso dell'esercito e che Lorobu era la citt\u00e0 natale di una di queste persone.\nTim intanto decide di scappare dalla sua nuova casa. \u00c8 tormentato da voci ultraterrene e anche lui viene a conoscenza dei loro nomi. Tra i morti vede anche i suoi genitori, che lo chiamano e lo vogliono morto. Alla fine viene raccolto da un vecchio medium, in contatto con il governo, che gli insegna a controllare il suo potere prima di portarlo nella citt\u00e0 in cui si sarebbe verificato il prossimo attacco.\nViene scoperto infatti che lo Psychlone, storpiatura di ciclone, segue la lista dei nomi trascritta dai militari. E proprio i militari svelano ai tre medium che quei nomi appartengono a militari imprigionati dai giapponesi durante la seconda guerra mondiale ad Hiroshima e Nagasaki. Si scopre cos\u00ec che le anime dei soldati hanno subito in qualche modo gli effetti devastanti della bomba atomica e di ritorno in patria trenta anni dopo scatenano la loro furia sulle proprie citt\u00e0.\nI militari costruiscono quindi un'arma a laser in grado di fermare lo Psychlone, pur non sapendo se avrebbe funzionato. Ma quando il governo viene a conoscenza dei fatti avvenuti nella casa dei Taggart capisce che pu\u00f2 utilizzare quel luogo per sperimentare l'arma senza provocare danni. Una volta che viene verificato il suo effettivo valore (sembrerebbe in grado di fermare i poltergeist) Tim, i tre medium e gli altri si riuniscono per prepararsi all'assalto dello psychlone. Il ragazzino per\u00f2 non riesce a controllarsi e spaventato dal potere esercitato dai morti si suicida, mentre l'ultimo attacco permette ai militari di spazzare via l'armata delle tenebre definitivamente."}
{"id": "287163", "revid": "2153076", "url": "https://it.wikipedia.org/wiki?curid=287163", "title": "Beatles for Sale", "text": "Beatles for Sale \u00e8 il quarto album del gruppo musicale britannico The Beatles pubblicato nel 1964 dalla Parlophone e prodotto da George Martin.\nDescrizione.\nLa lavorazione dell'album, registrato nelle pause fra le lunghe ed estenuanti \"tourn\u00e9e\" che videro il quartetto impegnato per tutto il 1964, incominci\u00f2 appena un mese dopo la pubblicazione del precedente \"A Hard Day's Night\". A differenza di quest'ultimo, l'album include numerose \"cover\" a compensare la mancanza di materiale originale sufficiente a riempire un nuovo LP. Pur considerando che si tratta del quarto album del gruppo in soli due anni, esso viene generalmente considerato dalla critica come il meno interessante nella discografia dei quattro di Liverpool. Fu pubblicato una settimana dopo il singolo \"I Feel Fine/She's a Woman\".\nI brani.\n\"No Reply\".\nApre l'album una composizione di John Lennon ispirata, per ammissione dello stesso autore, al brano \"Silhouettes\" portato al successo nel 1957 dal quartetto dei Rays. Paul ricorda di essere intervenuto per aiutare John a completare la canzone concorrendo all'elaborazione della terza strofa e del \"middle eight\".\nIl testo ripercorre alcuni dei tratti distintivi di John, in particolare il senso di abbandono e la sindrome del rifiuto. Musicalmente, \u00e8 accompagnata dalla chitarra ritmica acustica (come acustica \u00e8 anche la chitarra di George), la voce di Lennon \u00e8 manipolata con effetti eco in fase di missaggio.\nLa registrazione, effettuata nella seduta serale del 30 settembre 1964, richiese otto \"take\" che videro fra l'altro i battiti di mani di tutti e quattro i membri del gruppo e il pianoforte di George Martin.\n\"I'm a Loser\".\nDi nuovo Lennon in un pezzo inequivocabilmente personale, un autoritratto. Su questo brano avrebbe detto infatti John: \u00abHo sempre scritto di me quando ne ho avuto la possibilit\u00e0 [\u2026] Mi interessa la musica che parla in prima persona\u00bb.\nCon un titolo emblematico dell'amaro pessimismo lennoniano, \"I'm a Loser\" \u2013 registrata in 8 \"take\" il 14 agosto \u2013 viene messa in relazione alle successive \"Help!\" e \"Nowhere Man\" in quanto le tre composizioni costituiscono sotto il profilo emotivo ed esistenziale una richiesta di soccorso da parte di John. Il testo, abbozzato durante la sua permanenza a Parigi, risente delle liriche di Bob Dylan, che in quel periodo era oggetto di attenta analisi \u2013 oltre che di grande apprezzamento \u2013 da parte dei Beatles e in particolare di Lennon.\n\"Baby's in Black\".\nPrimo pezzo scritto ad appena un mese dalla pubblicazione dell'album \"A Hard Day's Night\", venne composto congiuntamente da McCartney e Lennon nella casa di quest'ultimo a Kenwood, dove i due si trovarono con l'intenzione di produrre qualcosa di \"bluesy\". La musa ispiratrice del brano \u00e8 da molti considerata Astrid Kirchherr, l'affascinante artista tedesca divenuta loro amica nel periodo di Amburgo, qui rappresentata in lutto per la morte di Stu Sutcliffe.\nCome sar\u00e0 successivamente in \"Norwegian Wood\", il tempo del brano \u00e8 un valzer in 3/4, allora innovativo per i moduli compositivi del gruppo, e il pezzo venne considerato cos\u00ec convincente che in seguito nei concerti dal vivo \"Baby's in Black\" sarebbe stato eseguito come terzo pezzo in scaletta dopo \"Rock and Roll Music\" e \"Long Tall Sally\".\nL'apertura con le note di George Harrison lascia spazio alla linea vocale che, altro elemento di novit\u00e0, viene interamente cantata a due voci dagli autori. Il pezzo fu registrato l'11 agosto in quattordici \"take\" delle quali solo cinque erano complete. In quell'occasione, Harrison volle prendere l'iniziativa \u2013 scavalcando il produttore George Martin \u2013 di scegliere le modalit\u00e0 tecniche e sonore del breve assolo iniziale. Fu la prima volta che il gruppo mostr\u00f2 di voler assumere il controllo della propria produzione artistica.\nNel 1984 il brano fu riproposto in una \"cover\" di Elvis Costello.\n\"Rock and Roll Music\".\nDopo \"Roll over Beethoven\", inclusa nel secondo album \"With the Beatles\", \"Rock and Roll Music\" \u00e8 un altro doveroso omaggio a Chuck Berry, nei cui confronti i Beatles sentivano un grosso debito artistico, considerandolo uno dei pilastri della loro formazione musicale. I pezzi di Berry \u2013 assieme a quelli di Elvis Presley \u2013 erano i pi\u00f9 apprezzati dal gruppo e quelli riproposti pi\u00f9 di frequente nei loro concerti \"live\".\nPoich\u00e9 il brano era da tempo nella scaletta delle esibizioni dal vivo, i Beatles avevano acquisito grande familiarit\u00e0 con l'esecuzione e pertanto fu necessaria una sola prova per raggiungere il risultato finale, che ha il sapore \u201cda palco\u201d. La \"performance\" del gruppo \u00e8 notevole, tale da superare in potenza la stessa versione originale. Particolarmente contagiosa la prova vocale di Lennon, che coinvolse George Martin in una energica linea pianistica di rock\u2019n\u2019roll.\n\"I'll Follow the Sun\".\nLa canzone, composta da Paul McCartney, risale al 1959, quando ancora l'autore abitava in Forthlin Road. Secondo quanto ricorda Pete Best, l'autore eseguiva il pezzo al pianoforte come intermezzo fra due spettacoli almeno dal 1960, eppure solo quattro anni dopo, a causa della mancanza di materiale di loro produzione, i Beatles decisero di recuperarlo per rimpolpare l'album. Il \"middle eight\" della versione originaria fu trasformato radicalmente, il tempo del pezzo fu rallentato e venne rimossa la coda che originariamente ripeteva per tre volte il verso \u201c\"but tomorrow may rain so, I'll follow the sun\"\u201d.\n\"I'll Follow the Sun\" venne registrata il 18 ottobre in otto sessioni, di cui l'ultima fu considerata la migliore e fu anche l'unica a presentare l'assolo centrale eseguito con la chitarra elettrica, in luogo della chitarra acustica delle precedenti. Le ovattate percussioni che segnano il tempo sono ottenute da Ringo Starr schiaffeggiando le proprie cosce, con un microfono posizionato fra le ginocchia.\n\"Mr. Moonlight\".\nLe \"cover\" che il gruppo incise per \"Beatles for Sale\" facevano tutte parte del repertorio dei concerti e perci\u00f2 la loro esecuzione in sala di registrazione era generalmente piuttosto rapida e agevole. \"Mr. Moonlight\" in questo senso costituisce un'eccezione. Le prime quattro \"take\" furono registrate il 14 agosto: ci sono gi\u00e0 l'incipit vocale di Lennon e i tamburi africani (suonati da Harrison), ma la sezione mediana strumentale \u00e8 eseguita dalla chitarra. La versione non si dimostr\u00f2 soddisfacente e la canzone venne lasciata riposare; fu ripresa per un rifacimento dopo ben due mesi, il 18 ottobre, in otto \"take\" che videro, fra l'altro, l'inserimento dell'assolo di organo Hammond suonato da Paul McCartney, al posto di quello di chitarra della precedente versione.\nL'originale era stato composto da Roy Lee Johnson ed eseguito nel 1962 da Willie Perryman, musicista statunitense a quei tempi noto come Dr Feelgood and the Interns, formazione semisconosciuta al grande pubblico, ma non agli addetti ai lavori \u2013 nel 1966 la loro \"Bald Headed Lena\" sarebbe stata ripresa dai Lovin\u2019 Spoonful di John Sebastian. La versione di \"Beatles for Sale\" \u00e8 uno dei brani meno apprezzati in tutto il repertorio dei Beatles.\n\"Kansas City/Hey-Hey-Hey-Hey!\".\nUn altro omaggio al rock\u2019n\u2019roll d'oltreoceano. Little Richard aveva composto e inciso nel 1956 il pezzo \"Hey-Hey-Hey-Hey!\", ma dal 1959 lo aveva fuso in un medley assieme a \"Kansas City\". Quest'ultimo brano era stato scritto nel 1951 da Mike Stoller e Jerry Leiber, inciso per la prima volta nel 1952 col titolo \"Kansas City Loving\" e portato in vetta alle classifiche nella versione di Wilbert Harrison.\nNel 1962 i Beatles avevano suonato in Inghilterra e ad Amburgo come gruppo di spalla nel tour europeo di Little Richard e avevano familiarizzato con l'artista americano, fu allora che Paul McCartney impar\u00f2 l'urlo tipico di Richard. Ma ben prima di allora il medley era nel repertorio dei concerti dei Beatles. Venne poi accantonato nel 1963 e ripreso l'anno successivo, in occasione di una esibizione del gruppo a Kansas City, qualche settimana prima di essere registrato in studio.\nIl 18 ottobre, i quattro si ritrovarono in sala di incisione e, forti della confidenza che avevano con l'esecuzione del pezzo, lo registrarono in un fiato tanto che dei due nastri di prova il migliore fu considerato proprio il primo. Il critico Mark Lewisohn sostiene che all'incisione contribu\u00ec anche George Martin al piano, \u00aba stento udibile\u00bb. La carica di energia con cui i Beatles eseguirono il medley, l'assolo di George e in particolare la voce graffiante di Paul fecero dell'esecuzione una delle \"cover\" meglio riuscite nella carriera dei Beatles.\n\"Eight Days a Week\".\nIl titolo del brano d'apertura del lato B dell'album \u00e8 dovuto, secondo una testimonianza di Paul McCartney, a una buffa espressione di uno degli autisti di cui si serviva il musicista, che con quelle parole intendeva lamentarsi degli estenuanti ritmi di lavoro. Altre fonti accreditano la frase a Ringo Starr, non nuovo a divertenti bisticci di parole (come ad esempio il celebre \u00aba hard day's night\u00bb), il quale avrebbe coniato quell'espressione surreale col medesimo intento attribuito all'autista di Paul.\n\"Eight Days a Week\" \u00e8 il primo pezzo nella storia del rock a presentare una dissolvenza in apertura e non, come avveniva comunemente, in coda. La registrazione richiese l'intera sessione pomeridiana e quella serale del 6 ottobre. Paul si present\u00f2 infatti in studio con la canzone abbozzata, senza introduzione n\u00e9 \"middle eight\", e in sala il gruppo cominci\u00f2 a incidere dei nastri di prova con sistemazioni e aggiunte per completare il brano. Una volta eletta la sesta \"take\" come buona, si procedette con altre sette per fissare la voce di John (bench\u00e9 la composizione fosse di Paul e generalmente nel gruppo all'autore del pezzo veniva affidata anche la voce solista). Il 18 dello stesso mese ebbero luogo altre due registrazioni per la conclusione del brano, mentre il \"fade in\" venne elaborato nella sala di controllo dello Studio 2 in fase di remixaggio.\nPaul McCartney sperava che la sua composizione fosse pubblicata come singolo, e le sue aspettative durarono finch\u00e9 John non propose \"I Feel Fine\" che si dimostr\u00f2 subito superiore scalzando il pezzo di Paul. Come in diversi altri casi, in seguito John \u2013 nonostante la sua convincente prova vocale \u2013 sminu\u00ec il brano, tacciandolo di affettazione e frivolezza.\n\"Words of Love\".\nBuddy Holly, scomparso nel 1959 in un incidente aereo, aveva significativamente influenzato \u2013 assieme a Chuck Berry ed Elvis Presley \u2013 la formazione musicale dei Beatles. Tale era la considerazione di Buddy Holly che, nella loro carriera, i Beatles eseguirono in totale pi\u00f9 di dieci pezzi dell'artista americano. Oltre all'aspetto strettamente musicale, il gruppo ammirava il fatto che, a differenza di Presley, le canzoni che Holly interpretava erano di sua composizione. E in ultimo, sotto il profilo estetico, con i suoi occhiali pesanti aveva guadagnato le simpatie di John Lennon, confermando al Beatle che era possibile sfondare nel mondo del rock\u2019n\u2019roll pur essendo miopi e occhialuti.\nNon poteva quindi mancare un omaggio anche al cantante statunitense. \"Words of Love\", pubblicata da Holly nel 1957, faceva parte del repertorio dei Beatles dal 1958 e nei concerti \"live\" era cantata da John e George. Il pezzo era ben rodato, e perci\u00f2 tre nastri in tutto furono sufficienti per giungere alla versione definitiva, nella seduta che ebbe luogo il 18 ottobre. Divergono le opinioni di chi sia stato il partner vocale di Lennon. C'\u00e8 chi sostiene, a dispetto delle indicazioni ufficiali, che fu George a cantare assieme a John. Altri affermano che fosse Paul McCartney.\n\"Honey Don't\".\nAltra \"cover\", stavolta tratta dal repertorio del musicista statunitense Carl Perkins, soprannominato in patria \"The King of rockabilly\". L'originale, pubblicata il 1\u00ba gennaio 1956, era il lato B della celebre \"Blue Suede Shoes\", e i Beatles avevano acquisito familiarit\u00e0 con il pezzo, che era nella scaletta dei loro concerti dal vivo dal 1962. Nei loro spettacoli \"live\", il brano era cantato da John Lennon, ma poich\u00e9 fino ad allora \u2013 e anche successivamente, con eccezione di \"Let It Be\" \u2013 Ringo Starr aveva sempre fornito il proprio contributo vocale ad almeno una traccia di ogni album, la voce solista di questo brano fu affidata al batterista.\nL'ultimo giorno delle registrazioni per \"Beatles for Sale\", la sessione pomeridiana del 26 ottobre 1964 ad Abbey Road, vide la registrazione del pezzo in cinque prove, l'ultima delle quali fu ritenuta quella migliore.\nNel 1964, per la prima volta Carl Perkins effettu\u00f2, assieme a Chuck Berry, un tour in Gran Bretagna. Il giorno prima di tornare in patria, Perkins fu invitato dai quattro Beatles \u2013 grandi ammiratori del chitarrista statunitense \u2013 agli studi di Abbey Road dove, con sua grande sorpresa, ebbe modo di sentire il gruppo suonare in suo onore tre successi \u2013 \"Honey Don't\", \"Everybody's Trying to Be My Baby\" e \"Matchbox\" \u2013 che erano stati ripresi dal suo repertorio.\n\"Every Little Thing\".\nScritta da Paul nel periodo in cui abitava a Wimpole Street e dedicata alla sua ragazza Jane Asher, \"Every Little Thing\" nasceva, secondo le intenzioni dell'autore, come potenziale singolo, ma lo stesso McCartney si rese conto che la composizione poteva essere al massimo il riempitivo per un album poich\u00e9 \u00abnon aveva quel che ci voleva\u00bb. Anche questo brano, come \"Eight Days a Week\", venne eccezionalmente cantato da John Lennon anzich\u00e9, come era usuale, dall'autore della canzone.\nIl pezzo, armonicamente piuttosto semplice ma ricco dal punto di vista della suggestione, fu eseguito in studio il 29 settembre, e il quarto e ultimo tentativo della giornata risult\u00f2 essere il migliore. Tuttavia, il giorno seguente il gruppo incise altri cinque nastri del brano, per lo pi\u00f9 falsi tentativi. La versione finale vede le innovative sonorit\u00e0 dei timpani percossi da Ringo Starr.\n\"I Don't Want to Spoil the Party\".\n\u00c8 una composizione che ricalca lo stile country &amp; western scritta prevalentemente da Lennon con la collaborazione di McCartney. Il suo testo ruota attorno all'incapacit\u00e0 di mascherare l'infelicit\u00e0, e per questo motivo John consider\u00f2 il brano profondamente personale, come confermerebbe anche il sorriso insincero di molte fotografie che riprendevano il Beatle durante la tourn\u00e9e americana.\nLa registrazione di \"I Don't Want to Spoil the Party\" avvenne dapprima in sette prove nella seduta pomeridiana del 29 settembre e in altre dodici in quella serale dello stesso giorno, per un totale di diciannove \"take\" delle quali solamente cinque erano complete.\n\"What You're Doing\".\nLa composizione di \"What You're Doing\" \u00e8 principalmente opera di McCartney. Come altri, il brano si ispirava al rapporto sentimentale fra Paul e Jane Asher, ma l'autore non deve essere stato particolarmente soddisfatto della propria creazione, se ebbe a dire in seguito che \u00abForse la registrazione \u00e8 migliore della canzone, alcune lo sono. A volte una buona registrazione migliorava la canzone\u00bb.\nComposta il 30 agosto 1964 ad Atlantic City, la sua registrazione risult\u00f2 pi\u00f9 impegnativa rispetto a quanto solitamente impiegato per altri brani. La prima seduta vide i quattro musicisti in studio il 29 settembre, data in cui incisero sette nastri con la base ritmica. Il giorno seguente altri cinque tentativi non portarono a un risultato convincente, e per continuare il lavoro il gruppo si aggiorn\u00f2 al 26 ottobre. In quella data il pezzo and\u00f2 incontro a un rifacimento che rimane su sei nastri, l'ultimo dei quali risult\u00f2 essere la versione definitiva. Quella produzione segn\u00f2 un punto di svolta nel processo produttivo del gruppo in studio. Fu infatti la prima volta che i Beatles intervennero in fase di mixaggio con l'utilizzo per via tecnologica di effetti sonori e di distorsioni. Il critico musicale Ian MacDonald \u00e8 sul punto pi\u00f9 cauto, rilevando che non \u00e8 possibile sostenere con sicurezza l'avvenuta manipolazione senza una comparazione fra la versione di \"What You're Doing\" del settembre e il suo rifacimento del mese successivo.\n\"Everybody's Trying to Be My Baby\".\nSempre a causa della penuria di materiale originale che caratterizz\u00f2 le sessioni dell'album, anche l'ultima traccia dell'album \u00e8 una \"cover\": si tratta del rifacimento di un brano di Carl Perkins, pubblicato originariamente nel suo album \"Teen Beat\" del 1958 (che conteneva \"Matchbox\" e \"Honey Don't\", anch'esse poi entrate nel repertorio dei Beatles) e che a sua volta era apparso occasionalmente nei concerti dal vivo dei quattro.\n\"Everybody's Trying to Be My Baby\" fu registrata in un solo colpo, nel quale si raggiunse la versione desiderata. La linea vocale principale, eseguita da George Harrison, \u00e8 trattata pesantemente con STEED (Single Tape Echo ed Echo Delay), ossia con effetti eco su singolo nastro unitamente a effetti di eco ritardata.\nTracce.\nLato A\nLato B"}
{"id": "287166", "revid": "125751795", "url": "https://it.wikipedia.org/wiki?curid=287166", "title": "With the Beatles", "text": "With the Beatles \u00e8 il secondo album del gruppo musicale britannico The Beatles, pubblicato il 22 novembre 1963 dalla Parlophone e prodotto da George Martin; negli U.S.A. venne pubblicato con il titolo \"The Beatles' Second Album\" con diversa copertina e sequenza di brani modificata dalla Capitol Records. Compare nel volume \"1001 Albums You Must Hear Before You Die\".\nDescrizione.\nCome il precedente \"Please Please Me, a\"nche in questo caso l'LP contiene otto brani originali (compreso il primo di George Harrison: \"Don't Bother Me\") e sei \"cover\"; molte tracce dell'album vennero pubblicate negli Stati Uniti nel gennaio 1964 con il titolo di \"Meet the Beatles!\". \"With the Beatles\" fu il primo album discografico nel Regno Unito a raggiungere il milione di copie vendute, record ottenuto nel 1965.\nLa foto di copertina originale \u00e8 opera di Robert Freeman. Il fotografo ricevette dai Beatles alcune inquadrature in bianco e nero eseguite ad Amburgo dall'artista Astrid Kirchherr e fu incaricato di progettare una copertina sulla scorta delle fotografie che gli erano state mostrate. Gli scatti vennero effettuati in un hotel di Bournemouth e il risultato finale, assai innovativo per l'epoca, fu disapprovato dalla EMI e da Brian Epstein perch\u00e9 considerato \"luttuoso\" e poco vantaggioso per l'immagine del gruppo. I Beatles per\u00f2 si impuntarono e le vendite strepitose e il gradimento dei fan per la copertina in chiaroscuro diedero loro ragione e chiusero qualsiasi controversia.\nNel Regno Unito l'album fu pubblicato il 22 novembre 1963 sia in edizione mono che stereo.\nSu quattordici tracce, sei sono cover di altri autori: \nBrani.\n\"It Won't Be Long\".\nFu Lennon a comporre \u2013 e perci\u00f2 a cantare \u2013 questo motivo nel quale per la prima volta l'autore tratteggia alcuni temi che lo caratterizzano e che rielaborer\u00e0 lungo tutto l'arco della carriera col gruppo: la solitudine, l'infelicit\u00e0, l'insuccesso e il sentirsi rifiutato nei rapporti sentimentali \u2013 problematiche che possono essere fatte risalire alle tormentate vicende familiari col padre (che abbandon\u00f2 la famiglia quando John aveva quattro anni) e soprattutto con la madre. La frase iniziale del brano \u00e8 un gioco di parole tipicamente lennoniano: \"it won't be long till I belong to you\" (non ci vorr\u00e0 molto prima che io ti appartenga).\nIl pezzo non faceva parte del repertorio che il gruppo suonava nei concerti dal vivo e per questa ragione furono necessarie ventitr\u00e9 riprese prima di raggiungere il risultato finale. Dieci di questi furono incisi nella mattinata del 30 luglio, i restanti tredici in serata e fra i due blocchi i Beatles fra l'altro tennero due esibizioni al Playhouse Theatre davanti alle telecamere della BBC.\nCos\u00ec come nel singolo \"She Loves You\", anche in \"It Won't Be Long\" gli ascoltatori ebbero modo di seguire il coro \"yeah, yeah, yeah\" che sarebbe diventato il contrassegno distintivo dei Beatles dell'epoca.\n\"All I've Got to Do\".\nInciso in un'unica seduta l'11 settembre 1963, \u00e8 un motivo composto da John due anni prima e in cui emerge l'impronta di Smokey Robinson, al quale in quel periodo Lennon si ispir\u00f2 in pi\u00f9 occasioni; anche se il lavoro ultimato richiama molto pi\u00f9 da vicino lo stile delle Shirelles, in particolare \"Baby It's You\", canzone che il gruppo aveva gi\u00e0 inciso nel precedente album \"Please Please Me\".\nNella melodia e nelle liriche \u00e8 possibile rintracciare alcuni degli stilemi lennoniani dell'epoca \u2013 l'andamento indolente, gli accordi sincopati della chitarra, un velo di cupa tristezza \u2013 assieme agli \"\u201cyeah\u201d\" ormai divenuti un inconfondibile marchio beatlesiano.\nCome \"It Won't Be Long\", \"All I've Got to Do\" non apparteneva ai pezzi normalmente suonati nei concerti e pertanto non era rodata al punto giusto. Dei quindici nastri registrati in totale, alcuni di essi dovettero essere scartati a causa di false partenze o di errori dovuti ai malintesi per il mancato collaudo \"sul palco\".\n\"All My Loving\".\nPaul compose il pezzo ideandolo in forma epistolare e dedicandolo alla nuova fiamma Jane Asher e, al contrario dei propri abituali procedimenti compositivi, l'autore scrisse prima le liriche e poi vi adatt\u00f2 la melodia. L'elaborazione del brano pass\u00f2 attraverso tre fasi: l'ispirazione, che avvenne una mattina mentre Paul si radeva, la composizione del testo sul pullman riservato agli spostamenti del gruppo e infine lo stesso giorno la creazione della melodia con l'ausilio di un pianoforte al Moss Empire Theatre, prima di un concerto del tour con Roy Orbison.\nLa data dell'incisione \u00e8 il 30 luglio, giorno in cui furono registrati i 14 nastri. Emerge l'assolo di chitarra in stile rockabilly eseguito contemporaneamente col plettro e con le ultime tre dita della mano destra a pizzicare le corde, tecnica che Harrison mutu\u00f2 da Buddy Holly, Eddie Cochran e Carl Perkins. Il risultato ottenuto \u2013 come sarebbe apparso alla pubblicazione dell'album \u2013 port\u00f2 Alan Smith, critico dell'autorevole rivista \"New Musical Express\", a qualificarlo come \u00absensazionale\u00bb e il \u00abvero pezzo forte\u00bb dell'intero LP. Lo stesso Lennon, sempre assai avaro di riconoscimenti nei confronti del suo amico-rivale, parl\u00f2 del pezzo in termini lusinghieri.\nLa mescolanza di sonorit\u00e0 che diventavano distintive dal resto del panorama musicale inglese, del ritmo dinamico dell'esecuzione e del testo che permetteva un processo emotivamente forte di autoidentificazione fecero del pezzo una sigla perfetta per le fan del gruppo che si ritenevano destinatarie delle accattivanti parole d'amore. Anche per questo, gran parte della critica individua nel brano l'esplosivo inizio della Beatlemania.\n\"All My Loving\" segna uno spartiacque nelle dinamiche interne ai Beatles. Fino ad allora, Lennon era considerato il leader del gruppo; con la sua nuova composizione, McCartney si scrolla di dosso il ruolo di gregario assumendo una posizione che lo mette su un piano almeno equivalente a quello di John.\nLa composizione ha avuto un centinaio di cover e fra gli artisti che hanno ripreso il motivo si annoverano i Trends, Herb Alpert e Count Basie. Versioni straniere includono anche adattamenti in francese, in spagnolo, in portoghese e in gallese.\n\"Don't Bother Me\".\nSegna l'esordio in qualit\u00e0 di compositore di George Harrison, che cos\u00ec interrompe, sia pur momentaneamente, il monopolio creativo della coppia Lennon-McCartney (per Ringo bisogner\u00e0 aspettare il 1968 con la sua \"Don't Pass Me By\" pubblicata sul \"White Album\").\nLa canzone venne scritta a Bournemouth in un momento in cui l'autore era a letto ammalato e non voleva essere disturbato e da qui il titolo del pezzo.. Tuttavia, Bill Harry avanza una diversa tesi: in quel periodo Harry provocava con insistenza George rimproverandogli la scarsa vena compositiva e il titolo pu\u00f2 essere la risposta del Beatle a questi assilli.\nNel testo, George tratta del trauma dovuto all'abbandono della propria donna, esperienza che lo isola dal mondo per sua stessa volont\u00e0. La melodia \u00e8 un alternarsi di maggiori e minori e non poteva mancare un assolo di chitarra di Harrison che, quale compositore del pezzo, esegue anche la linea vocalica principale.\nL'11 settembre il brano venne registrato in studio, ma nessuno dei sette nastri incisi risult\u00f2 essere soddisfacente. Perci\u00f2 il giorno successivo il gruppo si ritrov\u00f2 ad Abbey Road e la canzone sub\u00ec un rifacimento in dieci nastri. La quarta ripresa di questa seduta fu scelta quale migliore e su di essa furono sovraincisi una seconda linea vocalica di George, il tamburello di John, le clave percosse da Paul e il bongo arabo di Ringo. Dopo una serie di prove da parte di Lennon per \"sporcare\" il suono attraverso distorsioni, col consenso di George Martin, per la prima volta la chitarra venne trattata con un compressore di suono che alterasse il suono dello strumento avvicinandolo a quello di un organo.\n\"Little Child\".\nComposta da Paul e John e cantata da quest'ultimo, era stata originariamente concepita in modo da essere adattata alla voce di Ringo. Perci\u00f2 era melodicamente piuttosto elementare in quanto, secondo l'opinione di Paul, \u00ab[Ringo] non aveva una gamma vocale molto ampia, ma era bravo nel \"con brio\" e \"spirito\", se il motivo era semplice e orecchiabile\u00bb.\nIl pezzo trae ispirazione da un brano del compositore di musica folk Elton Hayes, da cui gli autori si appropriarono di alcuni passaggi melodici e del frammento di testo \"I'm so sad and lonely\".\nCome nel caso di \"Don't Bother Me\", il pezzo \u2013 che vede un assolo di armonica di John nella sezione centrale e la sua voce raddoppiata \u2013 venne dapprima inciso l'11 settembre su due soli nastri e il 12 dello stesso mese quasi completato con altri sedici riprese. Qualche ritocco per ultimare il lavoro definitivamente fu apportato il 3 ottobre.\n\"Till There Was You\".\nPrima cover a comparire nell'album, fu anche il brano a cui si lavor\u00f2 in studio il 18 luglio 1963, primo giorno di registrazioni per l'LP \"With the Beatles\". Tuttavia, il risultato dei tre nastri non risult\u00f2 pienamente soddisfacente e cos\u00ec, nella successiva seduta del 30 luglio, la canzone venne ripresa, riarrangiata e messa su nastro in cinque tentativi di cui l'ultimo fu giudicato superiore agli altri e costitu\u00ec perci\u00f2 la versione definitiva.\nBallata dolce e placida adatta all'inconfondibile stile vocale di McCartney e anticipatrice di sue composizioni originali ricche di richiami bucolici, fu composta da Meredith Willson, autore delle musiche della commedia musicale \"The Music Man\" per le quali ricevette un Grammy Award nel 1958. Catturata nel 1961 dall'orecchio sensibile di Paul nella versione eseguita dalla versatile cantante statunitense Peggy Lee, venne inserita nel repertorio del gruppo a partire dall'anno successivo.\nRappresenta il primo tentativo dei Beatles di cimentarsi in una registrazione in studio utilizzando in maggioranza strumenti non elettrificati e, nel caso di Ringo che mette da canto la batteria e mantiene il ritmo con due bongo, piuttosto inusuali. Oltre all'accompagnamento strumentale di Lennon, anche la linea melodica solista di Harrison \u00e8 realizzata con una chitarra acustica dotata di corde di nylon. Per l'arrangiamento armonico, Harrison si avvalse dei consigli di Jim Gretty, il commesso del negozio musicale di Stanley Street, che gli insegn\u00f2 alcuni accordi jazz.\n\"Please Mister Postman\".\n\"Please Mr Postman\" \u00e8 la cover di un pezzo portato al successo dal gruppo femminile delle Marvelettes e inciso su etichetta Tamla Motown. L'esecuzione vigorosa dei Beatles supera l'energia dell'originale e cos\u00ec ne fa perdere la leggerezza dell'esecuzione del gruppo americano.\nLa voce principale, supportata dai cori di George e Paul, \u00e8 di John, che alterna la \"t\" addolcita all'americana in certe espressioni a quella dura dell'inglese. Il pezzo venne inciso il 30 luglio in nove nastri e a fine giornata si scelse il nastro 7 con sovraincisioni del nastro 9.\n\"Roll Over Beethoven\".\nIl rock'n'roll di Chuck Berry irrompe in apertura del lato B dell'album con \"Roll Over Beethoven\", che il musicista statunitense aveva registrato nel 1956. I Beatles dovevano la loro formazione musicale specialmente al rock'n'roll di provenienza d'oltreoceano e i pezzi di Berry \u2013 assieme a quelli di Elvis Presley \u2013 erano i pi\u00f9 apprezzati dal gruppo e i pi\u00f9 riprodotti nei loro concerti dal vivo.\nGeorge Harrison era tradizionalmente il vocalist del pezzo e in sede di registrazione tocc\u00f2 a lui la linea vocale principale, pi\u00f9 pastosa a paragone di quella di Berry. Data quindi la consuetudine di eseguire il pezzo in concerto, furono sufficienti cinque nastri per giungere alla versione finale.\n\"Hold Me Tight\".\nIn scaletta dal 1961 nei concerti al Cavern Club, \"Hold Me Tight\" venne composta da John e Paul quando vivevano ancora a Liverpool e i due la pensarono come un possibile 45 giri \u2013 al tempo si pubblicavano soltanto singoli. Invece non fu considerata, come il duo sperava, una composizione tanto brillante da poter diventare un singolo, ma comunque di livello soddisfacente cos\u00ec da essere inserita in un LP.\nLa prima versione del pezzo, destinata all'album \"Please Please Me\", fu incisa l'11 febbraio del 1963, data in cui venne registrata gran parte del materiale che avrebbe formato l'LP. Tuttavia, nell'economia del primo 33 giri, anche a causa di una esecuzione incerta, \"Hold Me Tight\" fu ritenuta in esubero e perci\u00f2 accantonata. A corto di materiale per \"With the Beatles\", il brano fu ripescato sette mesi dopo la prima registrazione, ma si decise di rielaborarlo e il rifacimento ebbe luogo in studio su dieci nastri il 12 settembre dello stesso anno.\nMusicalmente si situa a met\u00e0 fra Smokey Robinson, a cui Lennon si voleva ispirare, e le Shirelles \u2013 in \"Will You Love Me Tomorrow\" nel passaggio in stile gospel \u201c\"when the night meets the morning sun\"\" che vedeva la ripetizione di parti del verso eseguita dalle voci di controcanto \u2013 il complesso vocale femminile di cui il gruppo nelle esibizioni dal vivo eseguiva diversi pezzi e che pertanto influenz\u00f2 i Beatles nei loro primi passi di compositori. Il risultato finale risult\u00f2 per\u00f2 essere poco amato dalla critica \u2013 anche per via del basso poco vigoroso e di qualche sbavatura vocale di Paul \u2013 oltre che dagli stessi autori.\n\"You Really Got a Hold on Me\".\nSotto il profilo cronologico, \"You Really Got a Hold on Me\" \u00e8 il primo pezzo a cui il gruppo lavor\u00f2 per il nuovo album. La data di registrazione \u00e8 il 18 luglio 1963, giorno in cui i Beatles si presentarono in studio per eseguire gran parte delle cover che avrebbero arricchito l'LP.\nIl brano, portato al successo negli Stati Uniti da Smokey Robinson e i Miracles l'anno precedente, era stato pubblicato in Inghilterra, ma non aveva riscosso lo stesso consenso del pubblico d'oltreoceano. Tuttavia, i Beatles lo avevano subito incamerato nel loro repertorio e quindi ne avevano acquisito familiarit\u00e0, cosicch\u00e9 il settimo nastro registrato quel giorno fu quello giudicato il migliore e sub\u00ec poche sovraincisioni. La breve introduzione al piano \u00e8 eseguita da George Martin e duplicata sul finire del pezzo. La voce solista, convinta e incisiva, \u00e8 di John Lennon \u2013 supportato da quella di McCartney. Con i versi \"You treat me badly\" e \"You do me wrong now\" \"Mi tratti male... mi fai torto\" John si fa di nuovo carico del tratto di autocommiserazione gi\u00e0 mostrata in \"Misery\" nel precedente album.\nDopo tre mesi, il 17 ottobre, in una giornata storica per gli studi di Abbey Road dovuta alla rivoluzionaria introduzione dei nuovi registratori a quattro piste, il pezzo venne ripreso, ma tutti si resero subito conto che la versione su nastro di luglio restava la migliore e lasciarono perdere ulteriori tentativi.\n\"I Wanna Be Your Man\".\nLa storia della canzone \u00e8 intimamente intrecciata con il rapporto che i Beatles avevano con quelli che nell'immaginario collettivo erano ritenuti (e verranno sempre considerati) i loro antagonisti musicali.\nControversa \u00e8 la genesi e l'attribuzione della scelta del titolo. Secondo quanto dichiara Paul, il verso era tratto da \"Fortune Teller\", una canzone di Benny Spellman, altri sostengono che la paternit\u00e0 fosse da attribuire a John. Tuttavia, \u00e8 consolidata la ricostruzione secondo cui il pezzo fu abbozzato da Paul che, d'accordo con John, decise di \"cedere\" l'idea musicale ai Rolling Stones. Si trattava solo di una canovaccio che tuttavia piacque a Brian Jones, chitarrista degli Stones. Cos\u00ec, dopo avere raggiunto il gruppo londinese al club Studio 51 di Soho, Paul e John si appartarono per qualche minuto e completarono la canzone, sorprendendo i leader della formazione \"rivale\" che rimasero esterrefatti per le capacit\u00e0 compositive del duo Lennon-McCartney.\nNon si trattava di una composizione musicalmente complessa \u2013 tanto che fu Ringo a sostenere la voce solista \u2013 e tuttavia risultarono necessarie cinque sedute di registrazione (per un totale di sedici nastri) per arrivare al suo completamento. Il pezzo fu inciso a singhiozzo a partire dal nastro registrato l'11 settembre, sei tentativi il giorno seguente, la linea dell'organo ad opera di George Martin il 30 del mese, due riprese con le maracas suonate da Ringo il 3 del mese successivo e, nell'ultima seduta dedicata alle registrazioni per l'album, un nastro conclusivo il 23 ottobre.\n\"Devil in Her Heart\".\nRegistrato il 18 luglio, vede il contributo vocale principale di George Harrison. Il titolo del pezzo originale era \"Devil in His Heart\" dal momento che era interpretato dalle Donays, un gruppo femminile statunitense di rhythm and blues di Detroit. Le Donays avevano pubblicato nel 1962 il pezzo come lato A di un 45 giri che presentava, nel lato B, la canzone \"Bad Boy\".\nIl brano, composto da Richard Drapkin, era gi\u00e0 parte del repertorio dei Beatles nell'ultimo periodo di Amburgo e anche per questo bastarono sei nastri (di cui tre di base e altrettanti di sovraincisioni) per ultimare il pezzo.\n\"Not a Second Time\".\nLa canzone venne composta da Lennon e perci\u00f2 sua \u00e8 la linea vocalica. Al contrario dell'ottimismo che McCartney sfoggia in \"All My Loving\", John riprende nel testo i suoi temi ricorrenti dell'amarezza, della sofferenza sentimentale e dell'abbandono.\nLa registrazione fu eseguita nella seduta serale dell'11 settembre con l'incisione di nove nastri \u2013 cinque dei quali sono la base e gli altri quattro costituiscono sovraincisioni della voce principale. La parte di pianoforte, come al solito, \u00e8 affidata a George Martin.\nWilliam Mann, il critico musicale del \"Times\", in una dotta recensione del brano analizz\u00f2 tra l'altro la progressione armonica conclusiva del pezzo paragonandola a quella del \"Canto della Terra\" del compositore austriaco Gustav Mahler.\n\"Money (That's What I Want)\".\n\"Money (That's What I Want)\" \u00e8 una composizione di Berry Gordy e Janie Bradford che il cantante statunitense Barrett Strong aveva inciso nel 1959 per l'etichetta Tamla (all'epoca non ancora Motown); il pezzo faceva gi\u00e0 parte della scaletta dei Beatles fin dal periodo di Amburgo e sarebbe rimasto nel loro repertorio di concerti fino al 1964. Fece parte del set di composizioni eseguite al provino per la Decca Records e nell'ottobre 1963 fu tra i brani interpretati nello spettacolo \"Sunday Night at the London Palladium\".\n\u00c8 un rock and roll vibrante strutturato in dodici battute e il testo \u2013 che presenta strette coincidenze con \"I Need Some Money\" di John Lee Hooker \u2013 costituisce una celebrazione del denaro e del suo potere a cui i Beatles inneggiavano convintamente. Incisa dapprima il 18 luglio su sette nastri, venne ripresa e ultimata all'inizio della seduta pomeridiana del 30 luglio in altri sette riprese che includevano la sovraincisione del piano di George Martin posto all'inizio del brano e replicato a met\u00e0 canzone, subito dopo l'urlo di Lennon \u2013 che \u00e8 la voce principale sostenuta dai cori di Paul e George.\nSoprattutto per la prestazione vocale di John Lennon, il brano viene considerato la reinterpretazione pi\u00f9 riuscita nella carriera del quartetto e sei anni dopo fu eseguita da Lennon e la Plastic Ono Band al Rock'n'Roll Revival Concert tenutosi nel 1969 a Toronto e contenuta nell'album \"Live Peace in Toronto\".\nTracce.\nLato A\nLato B"}
{"id": "287169", "revid": "2519", "url": "https://it.wikipedia.org/wiki?curid=287169", "title": "Gerson Max", "text": ""}
{"id": "287171", "revid": "104265", "url": "https://it.wikipedia.org/wiki?curid=287171", "title": "Marcel Mauss", "text": "Massimo esponente della scuola di \u00c9mile Durkheim, i suoi studi si concentrano soprattutto sulla magia, il sacrificio e sullo scambio del dono. Mauss ha influenzato profondamente il fondatore dell'antropologia strutturale Claude L\u00e9vi-Strauss. Il suo libro pi\u00f9 famoso \u00e8 il \"Saggio sul dono\" (1923).\nBiografia.\nNato da una famiglia di origini ebraiche, ha studiato filosofia a Bordeaux, dove suo zio \u00c9mile Durkheim stava insegnando. Mauss per\u00f2 si trasferisce a Parigi per iscriversi a studi di religione comparativa e di sanscrito. \nCome tanti altri membri e collaboratori della rivista \"L'Ann\u00e9e sociologique\", fondata nel 1898 da \u00c9mile Durkheim \u00e8 rimasto attratto dalle idee socialiste, in particolar modo quelle esposte da Jean Jaur\u00e8s, un leader storico del socialismo francese.\n\u00c8 stato attivamente coinvolto negli eventi del caso Dreyfus accaduti in Francia nell'ultima decade del XIX secolo, oltre a collaborare con vari quotidiani, quali \"l'Umanit\u00e9\", e \"le Mouvement Socialiste\", in questo caso assieme, per l'ultima volta, a Georges Sorel.\nGli anni della prima guerra mondiale sono stati particolarmente difficili per Mauss, poich\u00e9 molti suoi colleghi ed amici sono deceduti, tra i quali lo stesso Durkheim. Il dopoguerra \u00e8 stato piuttosto gravoso a livello politico, in quanto una spinta reazionaria ha parzialmente offuscato il lavoro di Durkheim e quindi Mauss, come molti altri seguaci del maestro, si \u00e8 impegnato soprattutto nell'approntare istituti quali l\"'Institut Fran\u00e7ais de Sociologie\" e l'\"Institut d'Ethnologie\" (del quale fu segretario generale). Si \u00e8 profuso fino all'ultimo dei suoi giorni in una campagna contro l'antisemitismo e contro le politiche razziali.\nOpere.\nSaggio sulla natura e la funzione del sacrificio.\nFra le sue opere fondamentali vi \u00e8 il \"Saggio sulla natura e la funzione del sacrificio\", scritto a quattro mani con Henri Hubert.\nIl libro non tratta strettamente dell'origine del sacrificio, ma scavalca questa tematica per andare a indagare la dinamica e le strutture di questo rito. Mauss parte dal concetto originario di sacrificio, nella sua accezione pi\u00f9 etimologica: il sacrificio come \"sacrum facere\", rendere sacro, come atto religioso che comporta la rinuncia di un bene a favore di un essere sovrumano.\nMa questo non basta. La questione che interessa i due studiosi \u00e8 la finalit\u00e0 del sacrificio: se sia semplicemente una forma di \"do ut des\", come asseriva l'antropologo inglese Edward Burnett Tylor, o piuttosto una specie di ringraziamento, come scriveva Wilhelm Schmidt a proposito del sacrificio primiziale, o ancora, secondo quanto sosteneva Durkheim, legittimazione dell'esistenza del divino in quanto costruzione e icona del sociale.\nDi fronte a un tale dibattito, molto pi\u00f9 complesso ed esteso di quanto non si sia riportato qui sopra, Mauss e Hubert si limitano ad attribuire al sacrificio il carattere di \"mezzo\" per stabilire un contatto fra il sacro e il profano, questi due termini intesi secondo quanto emerso dagli studi del loro predecessore (Emile Durkheim appunto).\nDato il carattere di potenza ed intoccabilit\u00e0 del sacro, che rischia di irretire l'uomo, i due sociologi individuano la presenza necessitante di un \"mediatore\", nella maggior parte dei casi un animale sacrificale, che faccia da ponte fra il sacro e il profano.\nIl contatto col sacro comporta anche un rituale d'entrata e d'uscita, ne \u00e8 esempio il segno della croce all'ingresso in una chiesa.\nTeoria generale della magia.\nAgli inizi del XX secolo Hubert e Mauss pubblicarono \"Teoria generale della magia\". In quest'opera i due etnologi francesi assunsero un orientamento pi\u00f9 sociologico rispetto al passato rivolgendo la loro attenzione non tanto alla struttura dei riti magici, quanto al contesto sociale nel quale essi si svolgono. Hubert e Mauss studiarono anche i rapporti della magia con la scienza e la religione, giungendo alla conclusione che queste posseggono delle analogie con la magia in quanto hanno terreni comuni di intervento: la natura (scienza e magia) e il sacro (religione e magia).\nSaggio sul dono.\nMolto conosciuta e importante per la storia dell'antropologia, la teoria del dono di Marcel Mauss oggi viene considerata obsoleta da alcuni autori, ma del tutto attuale e valida da altri.\nLa teoria, espressa nel suo celebre \"Saggio sul dono\" (1923), nasce dalla comparazione di varie ricerche etnografiche, tra le quali lo studio del rituale potlach di Franz Boas e del Kula di Bronis\u0142aw Malinowski.\nLo scambio dei beni, anche se di valore intrinseco non fondamentale, \u00e8 uno dei modi pi\u00f9 comuni e universali per creare relazioni umane (o per creare ponti con il divino a volte, secondo alcune teorie sul significato del sacrificio). Addirittura il dono diventa, secondo Mauss, un fatto sociale totale, vale a dire un aspetto specifico di una cultura che \u00e8 in relazione con tutti gli altri e pertanto, attraverso la sua analisi \u00e8 possibile leggere per estensione le diverse componenti della societ\u00e0.\nL'autore suppone che il meccanismo del dono si articoli in tre momenti fondamentali basati sul principio della \"reciprocit\u00e0\":\nIl dono implica una forte dose di libert\u00e0. \n\u00c8 vero che c'\u00e8 l'obbligo di restituire, ma modi e tempi non sono rigidi e in ogni caso si tratta di un obbligo morale, non perseguibile per legge, n\u00e9 sanzionabile. \nIl valore del dono sta nell'assenza di garanzie per il donatore. Un'assenza che presuppone una grande fiducia negli altri.\nNel formulare questa interessante teoria, Mauss potrebbe essere stato influenzato dalla teoria dell\"'HAU\" che \u00e8 lo spirito della cosa donata, secondo i Maori della Nuova Zelanda. La cosa donata \u00e8 animata, non inerte, poich\u00e9 tende a recuperare il luogo d'origine, ovvero \" a produrre per il clan o per il luogo da cui \u00e8 uscita, un equivalente che lo sostituisca\". Per L\u00e9vi-Strauss l'assunzione di una teoria indigena come spiegazione del fenomeno \u00e8 sia un progresso che un limite, in quanto lo \"HAU\" non \u00e8 la ragione ultima degli scambi, che secondo lui nascono invece da principi inconsci."}
{"id": "287172", "revid": "78273", "url": "https://it.wikipedia.org/wiki?curid=287172", "title": "M - Il mostro di Dusserdorf", "text": ""}
{"id": "287178", "revid": "376555", "url": "https://it.wikipedia.org/wiki?curid=287178", "title": "Please Please Me (album)", "text": "Please Please Me \u00e8 il primo album del gruppo musicale britannico The Beatles, pubblicato il 22 marzo 1963 dalla Parlophone e prodotto da George Martin; ne segna il debutto nel mercato dei long playing del Regno Unito e del resto d'Europa mentre negli U.S.A. venne pubblicato con il titolo \"Introducing... The Beatles\" l'anno successivo con una sequenza di brani modificata. Nella classifica della rivista \"Rolling Stone\", \"500 Greatest Albums of All Time\", viene posizionato al 39\u00ba posto mentre la rivista \"New Musical Express\" lo posiziona al 264\u00ba posto nella sua analoga classifica dei migliori 500 album.\nDescrizione.\nPrima di questo album il gruppo aveva pubblicato solo due singoli: \"Love Me Do\" nell'ottobre 1962 e \"Please Please Me\" nel gennaio 1963. Il primo riscosse un discreto successo, mentre il secondo fu la prima canzone dei Beatles a raggiungere la posizione di testa nelle classifiche di vendita del Regno Unito, come lo stesso Martin aveva previsto.\nUna cosa sorprendente \u00e8 il fatto che l'album venne registrato in sole quindici ore di lavoro l'11 febbraio 1963, ad eccezione dei singoli che erano stati incisi nell'autunno precedente. Il lavoro costitu\u00ec inoltre una novit\u00e0 per quei tempi, dato che i cantanti raramente componevano i brani interpretati nei loro album, e i 33 giri erano costruiti rilanciando un singolo di successo attorniato da materiale riempitivo di mediocre fattura.\nOriginariamente il produttore aveva pensato di intitolare l'album \"Off the Beatle Track\", ma quest'idea tramont\u00f2 a favore di \"Please Please Me\". Quanto alla copertina, dopo aver scartato altre ipotesi, alcune originali e altre \u201cdozzinali\u201d e \u201catroci\u201d, Martin si rivolse al fotografo Angus McBean che convoc\u00f2 i membri del gruppo presso la EMI in Manchester Square e chiese loro di sporgersi dalla ringhiera della tromba delle scale dell'edificio.\nIl disco usc\u00ec con tre etichette di colore diverso, corrispondenti alle diverse ristampe, la prima in mono in rosso indaco, poi rossa, quindi nera. \nI Beatles pubblicarono un disco con quattordici canzoni, sette per lato, con brani gi\u00e0 pubblicati come singoli e altri inediti. Oltre agli otto brani originali firmati da Lennon e McCartney sono presenti anche sei cover:\nAgli inizi delle produzioni discografiche, la coppia degli autori era indicata come \u201cMcCartney-Lennon\u201d che divenne \u201cLennon-McCartney\u201d a cominciare dalla pubblicazione di \"She Loves You\".\nLa versione di \"Love Me Do\" presente nell'LP vede come batterista Andy White, in quanto il produttore dei Beatles, George Martin, nel 1962 non aveva ancora piena fiducia in Ringo Starr, mentre la prima versione del 45 giri britannico ha come batterista quest'ultimo; \u00e8 la versione con Ringo alla batteria a essere stata poi inclusa nei successivi CD antologici.\nEdizioni estere.\nAlcune versioni pubblicate all'estero vennero pubblicate con variazioni nel titolo e nella copertina:\nI brani.\n\"I Saw Her Standing There\".\nComposta con l'aiuto delle chitarre e del pianoforte da Lennon e McCartney nella casa di Paul in Forthlin Road un giorno in cui i due avevano marinato la scuola, il titolo era inizialmente \"Seventeen\" ed era un pezzo vigoroso costituito da progressioni blues che il gruppo aveva nel proprio repertorio gi\u00e0 nel periodo di Amburgo e che, grazie alla struttura armonica, nei concerti era prolungato con l'innesto di pi\u00f9 assoli di chitarre. Le liriche d'apertura di Paul erano originariamente \"\u201cShe was just seventeen/never been a beauty queen\u201d\" \"(\u201cAveva solo diciassette anni/non era mai stata una reginetta di bellezza\u201d)\", ed erano state cos\u00ec concepite in modo che le teenager, che costituivano parte rilevante del pubblico, vi si potessero immedesimare. Ma quasi subito i due compositori si accorsero che il secondo verso era banale e non adatto allo scopo. In sostituzione, per non cadere nei luoghi comuni zuccherosi allora in voga, Lennon tir\u00f2 fuori \"\u201cYou know what I mean\u201d\" \"(\u201csai che cosa intendo dire\u201d)\", che rappresentava un'ammiccante allusione sessuale e che divenne uno dei tratti distintivi del brano.\nEra una creazione targata Beatles nelle sonorit\u00e0, nel ritmo graffiante e nella grinta con cui veniva eseguita, anche se Paul ammise in seguito di avere copiato il giro di basso da \"I'm Talking About You\" di Chuck Berry.\nPer rendere l'atmosfera calda \u201cda palco\u201d dei concerti fu deciso di premettere all'introduzione di chitarra il conteggio iniziale, e questo contribu\u00ec a fare di \"I Saw Her Standing There\" il pezzo di rock'n'roll energico e incalzante che apre l'album.\n\"Misery\".\nQuesto assaggio di romantico vittimismo (\"\u201cThe world is treating me bad, misery\u201d\" \u00e8 il significativo verso d'apertura) \u00e8 per gran parte opera di John Lennon e, come ricorda Tony Bramwell (che al tempo lavorava per Brian Epstein), al resto contribuirono \u2013 oltre a Paul \u2013 Allan Clarke e Graham Nash, componenti degli Hollies.\nUna volta composta, la canzone venne proposta alla sedicenne Helen Shapiro \u2013 detta \u201cVocione\u201d per via della profondit\u00e0 della voce \u2013, che gi\u00e0 due anni prima con \"Please Don't Treat Me Like a Child\" era entrata nella Top Ten e con cui i Beatles avrebbero suonato dal vivo come gruppo di spalla nel febbraio successivo. Ma a causa di un equivoco, l'offerta di \"Misery\" fu respinta dal \"management\" della Shapiro che non riteneva il brano in armonia con il repertorio ottimistico della giovane artista, e il pezzo fu ceduto al cantante Kenny Lynch che lo registr\u00f2 alterandone i pronomi per ottenere un testo rivolto direttamente al destinatario. L'interpretazione ricevette la disapprovazione dei quattro musicisti e non conquist\u00f2 il successo sperato. Comunque, Lynch sar\u00e0 ricordato come il primo artista fuori dalla cerchia dei Beatles a incidere una canzone scritta dal duo Lennon-McCartney.\nRegistrata dal quartetto su undici nastri l'11 febbraio, fu ultimata con una sovraincisione effettuata il 20 dello stesso mese. In quella sessione George Martin esegu\u00ec e registr\u00f2 una parte \u2013 chiamata dal produttore \u201cwind-up piano\u201d \u2013 consistente nel suonare la sezione di pianoforte a velocit\u00e0 dimezzata e in un'ottava pi\u00f9 bassa rispetto all'altezza del brano, per poi inserirla velocizzata e all'altezza normale, tecnica a cui Martin avrebbe fatto ricorso in \"Rubber Soul\" col suo assolo di sapore baroccheggiante di \"In My Life\".\n\"Anna (Go to Him)\".\nEra impensabile che a quell'epoca un gruppo musicale riuscisse a riempire un album con materiale interamente prodotto in proprio. Effettivamente i Beatles fecero ricorso a composizioni di altri autori, collaudate nella propria carriera di concerti dal vivo e che per questo essi erano in grado di riprodurre senza problemi. La sicurezza nell'esibizione era richiesta anche dal fatto che al gruppo era stato concesso di occupare gli studi di registrazione di Abbey Road per non pi\u00f9 di un giorno, diviso nella seduta antimeridiana e in quella pomeridiana \u2013 mentre quella serale fu una concessione non programmata \u2013 e cos\u00ec i quattro sostanzialmente fecero ricorso al rodato repertorio che faceva parte delle loro esibizioni \"live\".\nLa prima \"cover\" ad apparire sul nuovo LP fu \"Anna\", che era gi\u00e0 stata portata al successo dall'affermato cantante statunitense Arthur Alexander, noto agli estimatori inglesi di \"rhythm and blues\". Questo motivo ballabile, in cui John canta la propria arrendevolezza in un contrastato rapporto sentimentale, venne registrata in tre \"take\" nella sessione serale.\n\"Chains\".\nQuarta traccia e seconda \"cover\", era una composizione di Gerry Goffin e Carole King e aveva gi\u00e0 raggiunto il successo in un'incisione targata Cookies.\nGi\u00e0 dall'inizio della carriera, Lennon e McCartney tenevano in grande considerazione i due compositori americani. Come ebbe a dire John, \u00abPaul e io volevamo essere i Goffin e King d'Inghilterra [\u2026] Perch\u00e9 Gerry Goffin e Carole King all'epoca scrivevano materiale eccellente\u00bb.\nGradevole ballabile, vede l'introduzione di John all'armonica e un buon lavoro corale delle voci di John, Paul e George.\n\"Boys\".\nSi trattava di un rock'n'roll in dodici battute composto da Luther Dixon e Wes Farrell ed eseguito dal gruppo delle Shirelles. Nel periodo di Amburgo il quartetto suonava nei concerti dal vivo altri tre pezzi delle Shirelles: \"Will You Love Me Tomorrow?\", \"Mama Said\" e \"Baby It's You\"; e \"Boys\" era stato introdotto in scaletta in quanto ritenuto idoneo per fare posto al batterista Pete Best.\nPer rispettare la tradizione, il ruolo della linea vocalica principale fu perci\u00f2 assegnato a Ringo Starr, che canta in primo piano con i cori degli altri tre sullo sfondo a sostenerlo, e che a circa met\u00e0 del pezzo introduce un assolo di chitarra secondo l'impronta di Chet Atkins eseguito da George Harrison. E d'altra parte, per Ringo questo brano non costituiva una novit\u00e0: Starr lo cantava infatti quando militava nel gruppo di Rory Storm and the Hurricanes.\n\"Ask Me Why\".\nConsiderando la giovane et\u00e0 e la relativa inesperienza, i Beatles degli esordi, nel loro stile strumentale e compositivo, non potevano non subire l'influenza di musicisti contemporanei di successo. Nel caso di \"Ask Me Why\", composta in gran parte da John Lennon nella primavera del 1962, il pezzo risente dell'influsso del \"sound\" Motown e in particolare di Smokey Robinson and The Miracles.\nLa prima registrazione di \"Ask Me Why\" risale al 6 giugno 1962. Si trattava allora di grezze incisioni di prova che aspettavano ancora il beneplacito di George Martin. Fu proprio il produttore che, al termine di quella seduta, volle riunire i quattro musicisti e spiegare loro i dettagli tecnici per migliorare le esecuzioni.\nSuccessivamente il motivo fu ripreso ed eseguito in studio il 26 novembre 1962, e vennero incisi sei nastri di quello che sarebbe diventato il lato B di \"Please Please Me\".\n\"Please Please Me\".\nIl titolo \"Please Please Me\" trae origine dai ricordi d'infanzia di Lennon a cui la madre cantava \"Please\", il successo di Bing Crosby del 1932 che conteneva il verso \"\u201cPlease lend your ears to my pleas\u201d\".\nIl pezzo era stato scritto da John quando ancora abitava a Liverpool nella casa della zia Mimi. La composizione, fiacca e lamentosa, si ispirava al Roy Orbison di \"Only the Lonely\", e nella seduta dell'11 settembre 1962 la versione del pezzo non soddisfece Martin che, confidando nelle potenzialit\u00e0 del brano, intuiva che fosse per\u00f2 necessario accelerare e infondere maggiore brillantezza e dinamismo nell'interpretazione. Per vivacizzare il pezzo, Paul McCartney elabor\u00f2 una soluzione armonica sullo stile degli Everly Brothers.\nDopo due settimane il pezzo venne eseguito su diciotto nastri col tempo accelerato rispetto all'originale \u2013 secondo le istruzioni del produttore \u2013, con la sovraincisione dell'armonica di John, con un Ringo rinfrancato e determinato rispetto all'umiliazione di quindici giorni prima e complessivamente con un'esecuzione energica e aggressiva. Come ricorda Paul a proposito dell'incisione, \u00abimprovvisamente ecco che nacque il ritmo veloce alla Beatles\u00bb.\n\u00c8 rimasta celebre la frase con cui George Martin, al compimento dell'incisione del pezzo, si rivolse ai quattro attraverso l'interfono: \u00abSignori, avete appena finito di incidere il vostro Numero Uno!\u00bb. Come previsto da Martin, il brano ebbe grande successo, Radio Luxembourg trasmise la canzone decretandola un trionfo e perfino la BBC mand\u00f2 in onda il pezzo dietro le richieste incessanti dei fans.\n\"Love Me Do\".\nLa canzone era stata composta nel 1958 da Paul McCartney con l'aiuto di Lennon. C'\u00e8 chi ritiene che, assieme ad altri pezzi scritti da Paul e John, \"Love Me Do\" non facesse parte del repertorio di composizioni che i Beatles suonavano dal vivo ad Amburgo, dato che (al pari di \"P.S. I Love You\" e \"Please Please Me\") avrebbe frenato i ritmi martellanti che quelle esibizioni richiedevano. E lo stesso Lennon ammise in seguito che non fu mai un successo, pur decantando le qualit\u00e0 del brano.\nGeorge Martin voleva arricchire il brano per fargli assumere un sound distinguibile e caratterizzante; perci\u00f2, rifacendosi alle sonorit\u00e0 del duo blues composto da Sonny Terry e Brownie McGhee, sugger\u00ec di inserire fra gli strumenti anche l'armonica a bocca. Il compito spett\u00f2 di diritto a John, che aveva imparato i rudimenti dello strumento e ne aveva perfezionato e raffinato la tecnica sotto la guida di Delbert McClinton, armonicista americano che era in tourn\u00e9e in Gran Bretagna nella primavera del 1962. Nei concerti dal vivo era di John la voce principale del pezzo; ma in sala di incisione, al fine di permettere che la voce si amalgamasse con il suono dell'armonica, Martin chiese che fosse Paul a eseguire la linea vocalica principale e che l'armonica di John fungesse da controcanto.\nSenza considerare la registrazione di prova del 6 giugno, la canzone venne incisa per la prima volta il 4 settembre. George Martin, per\u00f2, preferiva piuttosto \"How Do You Do It?\" considerandola pi\u00f9 adatta al gruppo e candidata al successo, perci\u00f2 in quella seduta i Beatles dovettero insistere a voler registrare anche il loro materiale e cos\u00ec \"Love Me Do\" fin\u00ec su 15 nastri. Quella sera Ringo non era in forma, e risentendo il nastro Martin concluse che il batterista era il punto debole del gruppo e che sarebbe stato necessario rifare la registrazione sostituendo Starr con un \"sessionman\". Cos\u00ec, dopo una settimana, il quartetto si ritrov\u00f2 in studio e l\u00ec Ringo scopr\u00ec con delusione che si sarebbe limitato a suonare il tamburello, rimpiazzato da Andy White alla batteria; e con questa formazione furono registrati 18 nastri del pezzo. Tuttavia la versione della seduta del 4 settembre non venne scartata, fu anzi pubblicata come il lato A del primo 45 giri del gruppo; la variante dell'11 costituisce invece il pezzo d'apertura del lato B dell'album. Pertanto la presenza o meno del tamburello permette a chi ascolta di comprendere quale delle due versioni si stia riproducendo.\n\"P.S. I Love You\".\nQuesta \u00e8 la prima canzone dei Beatles impiegata come \u201cmessaggio\u201d dedicato alle proprie fidanzate \u2013 ve ne saranno ben tre in \"Rubber Soul\".\nNel 1961, Paul conduceva una relazione sentimentale con una ragazza di Liverpool, Dorothy (Dot) Rhone. Lontano perch\u00e9 impegnato nella estenuante trasferta di Amburgo, Paul compose questa canzone-lettera con l'intenzione di confermare a Dot il proprio amore e di prometterle un veloce ritorno in Inghilterra.\nAnch'essa eseguita nel provino del 6 giugno, \"P.S. I Love You\" venne rifatta e completata in dieci nastri nella seduta dell'11 settembre. Quella circostanza vide Andy White alla batteria, mentre a Ringo fu chiesto di suonare le maracas. La canzone risult\u00f2 convincente e divenne il lato B del 45 giri \"Love Me Do\".\n\"Baby It's You\".\n\u00c8 (oltre a \"Boys\") l'altro pezzo dell'album precedentemente portato al successo dalle Shirelles.\nComposto da Hal David, Barney Williams e Burt Bacharach, \"Baby It's You\" dal 1961 faceva parte del repertorio dei Beatles in scaletta nelle esibizioni \"live\" ed \u00e8 una melodia lenta e ballabile in cui Lennon esegue la parte vocale solista. In studio, oltre a quello dei quattro musicisti, il pezzo vide il contributo di George Martin alla celesta.\n\"Do You Want to Know a Secret\".\n\u00c8 la voce di George Harrison a condurre la linea vocale principale, sebbene la canzone sia stata composta da John Lennon nell'agosto del 1962. Lo spunto per la composizione deriv\u00f2 all'autore dalle parole \"\u201cWanna know a secret? Promise not to tell?\u201d\", l'introduzione parlata di una delle canzoni presenti nel film d'animazione \"Biancaneve\" di Walt Disney, melodia con cui la madre del piccolo Lennon cullava il figlio. Con una certa altezzosit\u00e0, l'autore la offr\u00ec a George in quanto \u00absarebbe stata adatta alle sue capacit\u00e0 perch\u00e9 aveva solo tre note e lui non era certo il miglior cantante al mondo\u00bb.\nDopo che l'11 febbraio 1963 la canzone venne incisa, l'autore la cedette a un altro gruppo della scuderia di Epstein, Billy J. Kramer and The Dakotas, che nell'estate dello stesso anno con quel motivo inaspettatamente scal\u00f2 le vette della classifica inglese.\n\"A Taste of Honey\".\nLa canzone si ispirava direttamente all'omonimo film del 1961. Paul era rimasto colpito in special modo dal tema musicale, composto da Ric Marlow e Bobby Scott che nel 1962 erano stati premiati in qualit\u00e0 di compositori con un Grammy Award per il miglior tema strumentale. L'impressione fu talmente viva che dopo pi\u00f9 di quattro anni dall'incisione da parte dei Beatles, Paul si sarebbe richiamato di nuovo al film \u2013 in particolare a un frammento di dialogo \u2013 per comporre \"Your Mother Should Know\".\nAppartenente al repertorio dei motivi ballabili del gruppo, \"A Taste of Honey\" venne inciso su sette nastri l'11 febbraio e, primo caso di una lunga e fortunata serie di espedienti tecnici, la voce solista di McCartney dei nastri 5 e 7 fu oggetto di \"doubletracking\".\n\"There's a Place\".\n\u00c8 un pezzo che per la prima volta cerca di discostarsi dal soggetto ricorrente dell'amore per affrontare i temi della solitudine, delle angustie quotidiane e della malinconia, e del rifugio in cui ripararsi in queste circostanze; e in questo senso anticipa motivi ben pi\u00f9 celebri ed elaborati, da \"In My Life\" a \"Strawberry Fields Forever\".\nJohn Lennon prese ispirazione dalla musica dei neri d'oltreoceano, volendo ricreare un sound \u201calla Motown\u201d e per questo richiamandosi ai brani di Arthur Alexander e delle Marvelettes, in particolare al loro successo \"I Want a Guy\".\nFu la prima canzone a essere registrata nella sessione dell'11 febbraio; venne incisa su 10 nastri, e le due voci che procedono parallelamente sono quelle di Paul, al registro pi\u00f9 alto, mentre a quello basso \u00e8 la voce di John \u2013 che esegue anche le parti da solista.\n\"Twist and Shout\".\nConclusione speculare a un'apertura altrettanto energica, \"Twist and Shout\" \u2013 composta da Phil Medley e Bert Russell ed eseguita dagli Isley Brothers \u2013 era il brano che pi\u00f9 degli altri mandava in visibilio il pubblico dei Beatles negli spettacoli dal vivo e quello con cui il gruppo era solito chiudere i concerti al Cavern.\nDopo la registrazione di tutti gli altri pezzi, il quartetto si trov\u00f2 a serata avanzata con ancora una canzone da eseguire per completare l'album e poco tempo a disposizione da poter sfruttare in sala di incisione. Perci\u00f2, radunate le forze residue, i Beatles \u2013 consapevoli di non poter sbagliare \u2013 si lanciarono in una scatenata esecuzione del pezzo, in particolare John, con la responsabilit\u00e0 della linea vocale solista e con le corde vocali in fiamme a causa di dodici ore di registrazione quasi continuate.\nMa nonostante la fatica accumulata, il primo nastro ci consegna un rock'n'roll possente, aggressivo e aspro che suscit\u00f2 perfino l'entusiasmo dell'abitualmente controllato staff tecnico. Richard Langham, secondo ingegnere del suono, afferm\u00f2: \u00abMi sarei messo a saltare su e gi\u00f9, sentendoli cantare a quel modo. Fu un pezzo di bravura stupefacente\u00bb. E George Martin disse a conferma: \u00abNon so come ce l'hanno fatta. \u00c8 tutto il giorno che registriamo, ma pi\u00f9 vanno avanti e meglio suonano!\u00bb.\nDagli archivi della EMI risulta che fu fatto il tentativo di una seconda incisione completa di \"Twist and Shout\"; ma, come ammise lo stesso produttore, ormai le ugole sforzate avevano arrochito le voci, e comunque rimaneva il primo \"take\" di qualit\u00e0 eccellente.\nTracce.\nLato A\nLato B"}
{"id": "287187", "revid": "1442080", "url": "https://it.wikipedia.org/wiki?curid=287187", "title": "Campionato mondiale di scherma 2005 - Fioretto a squadre femminile", "text": "Il Campionato mondiale di scherma 2005 di Lipsia in Germania.\nFasi di qualificazione del fioretto a squadre femminile (13 ottobre).\nPer la classifica finale generale vedi Classifica."}
{"id": "287193", "revid": "256896", "url": "https://it.wikipedia.org/wiki?curid=287193", "title": "CO.N.SO.B.", "text": ""}
{"id": "287200", "revid": "1318658", "url": "https://it.wikipedia.org/wiki?curid=287200", "title": "Dimmer", "text": "Il dimmer (dal verbo inglese \"to dim\": abbassare, attenuare una luce), \u00e8 un regolatore elettronico utilizzato per controllare la potenza assorbita da un carico (limitandola a piacimento). In italiano \u00e8 noto anche come varialuce.\nIl controllo della potenza trasferita a un carico pu\u00f2 basarsi su un reostato per la regolazione della tensione (che risulta poco efficiente) o si pu\u00f2 variare il duty cycle di alimentazione del carico trasferendogli solo parte della sinusoide di tensione applicata dalla rete elettrica (modulazione detta a controllo di fase e talvolta si parla di \"dimmer fasico\"), oppure la commutazione pu\u00f2 essere fatta a sinusoidi intere. In quest'ultimo caso si ha una bassa produzione di disturbi, ma il valore efficace della tensione in uscita diventa instabile: per tale ragione, sono per lo pi\u00f9 usati per resistenze riscaldanti (ad esempio nei forni).\nUn altro tipo di controllo si ottiene con l'uso di un autotrasformatore variabile detto variac. L'efficienza \u00e8 buona e i disturbi sono ridotti. Rispetto al \"dimmer\" presenta alcuni svantaggi: peso elevato, dimensioni maggiori, difficolt\u00e0 di un controllo remoto e presenza di un contatto strisciante sul quale scorre tutta la corrente del carico.\nIl primo \"dimmer\" elettronico \u00e8 stato realizzato nel 1961 da Joel Spira, fondatore della \"Lutron Electronics\". I \"dimmer\" sono usati nell'illuminotecnica per la regolazione dell'intensit\u00e0 luminosa di lampade a incandescenza o alogene.\nEsistono numerosi tipi di \"dimmer\", da quelli usati in casa per la regolazione di una singola lampada a quelli che regolano l'intensit\u00e0 luminosa di interi apparati come quelli presenti nei teatri, negli studi televisivi o in altri grandi complessi. I \"dimmer\" possono essere dotati di dispositivi meccanici o elettronici che ne permettono la calibrazione. Essendo di uso molto comune sono stati realizzati circuiti integrati esclusivamente per questa funzione.\nEsistono in commercio \"dimmer\" comandati a distanza, talvolta regolati attraverso il protocollo di comunicazione Digital MultipleX (detto anche DMX). Nelle versioni pi\u00f9 comuni, adatti agli impianti delle nostre case, il comando avviene tramite un pulsante, una manopola o per semplice sfioramento.\nSchema elettrico di principio.\nIl carico \u00e8 applicato in serie al circuito in figura. L'uso di un SCR comporta l'introduzione di un ponte raddrizzatore (nello schema D2, D3, D4 e D5) questo inverte le semionde \"negative\" della sinusoide in semionde dello stesso segno come si vede nell'animazione.\nPartendo dall'inizio della semionda (quando l'SCR non \u00e8 attivo e quindi \u00e8 un circuito aperto) la tensione applicata (attraverso il carico in serie con resistenza trascurabile rispetto al circuito di controllo illustrato) fa salire la tensione sul condensatore C mediante un ritardo regolabile dal resistore variabile R (il diodo zener ZD ha in questa fase una corrente trascurabile in quanto la sua tensione \u00e8 sotto al \"ginocchio\" di innesco). Quando la tensione su C raggiunge il valore che porta in conduzione ZD si applica una corrente sul gate dell'SCR che lo manda in conduzione (diventa in prima approssimazione un corto circuito; in realt\u00e0 rimane una tensione di circa un volt, principale punto che limita l'efficienza del circuito). Questo comporta l'attivazione del carico e, attraverso D1, la scarica di C in modo che alla prossima semionda sia nuovamente scarico. L'SCR rimarr\u00e0 in conduzione fino a quando la sua corrente scender\u00e0 a zero al termine della semionda. A questo punto il circuito ripete il suo ciclo all'inizio della successiva semionda.\nVa notato che:\nIl futuro dei \"dimmer\".\nSono disponibili sul mercato, in sostituzione dei \"dimmer\" con triac, dei dispositivi che controllano il carico con IGBT: questi permettono di attivare il carico al passaggio della sinusoide per lo zero e disattivarlo nel punto desiderato della sinusoide (in pratica \u00e8 l'opposto di quanto pu\u00f2 fare un SCR o un triac nel senso che quando il triac \u00e8 disattivo l'IGBT \u00e8 attivo \u2013 vedi l'animazione). Il vantaggio si ha in quanto permette di controllare meglio la commutazione nel momento della disattivazione del carico e ridurre i disturbi relativi. Questo tipo di controllo non \u00e8 possibile con SCR e triac. Si pu\u00f2 ipotizzare che, in futuro, a tale scopo verranno usati anche MOSFET e GTO.\nNormative tecniche.\nLe normative sono spesso soggette a variazioni e aggiornamenti."}
{"id": "287204", "revid": "767487", "url": "https://it.wikipedia.org/wiki?curid=287204", "title": "Rambo (film)", "text": "Rambo (\"First Blood\") \u00e8 un film del 1982 diretto da Ted Kotcheff.\nLa pellicola, con protagonista Sylvester Stallone, \u00e8 l'adattamento cinematografico del romanzo del 1972 \"Primo sangue\" (\"First Blood\") scritto da David Morrell.\nTrama.\nJohn Rambo \u00e8 un veterano della guerra del Vietnam che ha fatto parte di un'unit\u00e0 d'\u00e9lite delle United States Army Special Forces e ha ricevuto la Medal of Honor. Nel 1982, si reca nei pressi di Hope, nello stato di Washington, per andare a trovare uno dei suoi amici d'unit\u00e0, Delmar Berry, ma la madre di Berry gli riferir\u00e0 che purtroppo Delmar \u00e8 morto di cancro a causa dell'esposizione all'Agente Arancio in Vietnam; Rambo si rende conto di essere ormai l'ultimo membro vivente del gruppo. Poco dopo cerca di entrare nella stessa cittadina di Hope per mangiare qualcosa prima di ripartire, ma l'arrogante e violento sceriffo Will Teasle interpreta i lunghi capelli spettinati e la giacca dell'esercito di Rambo come prova che egli \u00e8 un vagabondo, e gli proibisce l'accesso alla cittadina, portandolo alla periferia della citt\u00e0. Rambo per\u00f2, consapevole dell'ingiustizia che sta subendo, ritorna provocatoriamente verso Hope e quindi Teasle lo arresta per vagabondaggio.\nAlla stazione di polizia, Rambo tace e si rifiuta di collaborare con gli agenti. Guidati dal vice di Teasle, Arthur Galt, essi compiono varie azioni di brutalit\u00e0 poliziesca, causando a Rambo terribili flashback delle sue torture in Vietnam. Cos\u00ec il reduce si ribella e, dopo aver malmenato Teasle, Galt e gli altri poliziotti, esce dalla stazione rubando una moto ad un passante, con la quale fugge sulle montagne vicine, dando il via a una caccia all'uomo da parte della polizia locale. Vedendo Rambo da un elicottero, Galt ignora l'ordine dello sceriffo di riportarlo vivo e tenta di sparargli. Rambo, spalle al muro e sotto il fuoco, getta un sasso sull'elicottero e, facendolo inclinare, provoca la caduta di Galt, che si sfracella sulle rocce sottostanti.\nRambo esce e cerca di convincere i poliziotti che la morte di Galt non \u00e8 colpa sua, ma loro gli sparano, facendolo fuggire nel bosco. Teasle, rabbioso per la morte dell'amico ed in cerca di vendetta, tenta di catturare Rambo insieme agli inesperti agenti, ma vengono tutti rapidamente neutralizzati con tecniche di guerriglia e trappole. Nel caos, Rambo isola Teasle, puntandogli un coltello alla gola, lo avverte che avrebbe potuto ucciderli tutti e gli concede un'ultima occasione di lasciarlo stare.\nTeasle, tuttavia, chiama la Polizia di Stato e la Guardia Nazionale, facendo montare un campo base appena fuori dai boschi. Mentre si discute su come procedere, arriva al campo l'ex comandante di Rambo, il colonnello Samuel Trautman, che spiega come l'esercito lo abbia mandato per \"salvare\" la polizia e la Guardia Nazionale dal Berretto Verde Rambo. Trautman infatti, dopo aver descritto Rambo come un esperto in guerriglia, sopravvivenza ed uccisione dei nemici, consiglia di lasciarlo andare e di tornare a cercarlo una volta che la situazione si sar\u00e0 calmata, dato che confidare sulla superiorit\u00e0 numerica causer\u00e0 solo altre vittime. Teasle, tuttavia, \u00e8 determinato a procedere, anche se concede al colonnello di aiutarli facendogli chiamare Rambo via radio. Sentendo la voce di Trautman, Rambo risponde, lasciandosi cos\u00ec individuare.\nLa mattina successiva gli uomini della Guardia Nazionale entrano nel bosco e mettono alle strette Rambo all'entrata di una miniera abbandonata. Contro gli ordini di Teasle di aspettare i rinforzi e non fare fuoco, sparano un razzo M72 LAW, facendo crollare l'ingresso ed intrappolando Rambo all'interno della miniera. Con il fuggiasco dato per morto, lo sceriffo rimprovera gli uomini per avergli disobbedito ed ordina loro di affrettarsi a liberare la miniera per recuperare il corpo.\nIn realt\u00e0, Rambo \u00e8 sopravvissuto e si sposta pi\u00f9 in profondit\u00e0 nella miniera, fino ad uscire attraverso un camino di uscita dell'aria; una volta fuori, dirotta un camion della Guardia Nazionale che stava passando ed attraversa, sfondandolo, un posto di blocco stradale, per poi tornare a Hope con l'intento di dar la caccia a Teasle. \u00c8 notte quando arriva e d\u00e0 fuoco alla pompa di un distributore di benzina, causando un'esplosione devastante. Con il dipartimento di polizia ed i pompieri occupati a spegnere l'incendio, Rambo si muove attraverso Hope inosservato e, utilizzando una mitragliatrice M60 presa dal camion, spara alle linee elettriche per interrompere l'illuminazione.\nDopo aver distrutto un'armeria, Rambo vede Teasle, che si \u00e8 rifiutato nuovamente di dare ascolto a Trautman, sul tetto della stazione di polizia della cittadina, all'interno di cui entra correndo, muovendosi sotto il lucernario, in modo che Teasle riveli la sua posizione. Quindi, spara attraverso il soffitto, forandolo, e ferisce gravemente lo sceriffo, che cade attraverso il lucernario fin sul pavimento della stazione. Appena prima che Rambo possa infliggere il colpo di grazia, Trautman lo ferma e gli spiega che non ha speranza di fuggire vivo. Disperato per la propria situazione, l'ex Berretto Verde si infuria per gli orrori della guerra ed il trattamento ingrato che ha ricevuto una volta tornato a casa, poi scoppia a piangere. Si consegna a Trautman, viene arrestato e portato via dalla stazione di polizia, mentre Teasle viene caricato su di un'ambulanza.\nProduzione.\nCasting.\nPer la parte di Rambo erano stati considerati inizialmente Clint Eastwood, Al Pacino, Robert De Niro, Paul Newman, Nick Nolte, e Michael Douglas. Anche Terence Hill fu un possibile candidato per la parte del protagonista, ma decise di rinunciare, in quanto considerava il ruolo \"troppo violento\". Steve McQueen aveva espresso interesse per interpretare Rambo, ma fu costretto a rinunciare al ruolo per problemi di et\u00e0. Alla fine Sylvester Stallone fu confermato dopo il successo della saga di \"Rocky\".\nStallone, per interpretare Rambo in questo primo film della serie, \u00e8 stato pagato 3,5 milioni di dollari.\nPer il ruolo dello sceriffo Teasle i produttori si avvicinarono a Gene Hackman e Robert Duvall, ma entrambi rifiutarono la parte. Per la parte del Colonnello Trautman, inizialmente erano stati contattati diversi attori come Lee Marvin, che rifiut\u00f2 subito la parte, e Kirk Douglas, che abbandon\u00f2 il film perch\u00e9 contrario all'idea della produzione di cambiare il finale del libro. Per la parte, allora, fu ingaggiato Rock Hudson, ma questi dovette rinunciare al film per sottoporsi a un intervento chirurgico al cuore. Infine Richard Crenna fu rapidamente assunto per la parte.\nSceneggiatura.\nLa sceneggiatura fu scritta da Michael Kozoll e William Sackheim, con il contributo di Sylvester Stallone. I produttori del film avevano fiducia in Stallone dopo il successo di \"Rocky\" e consentirono all'attore di proporre modifiche alla sceneggiatura e al personaggio di John Rambo. Stallone rese Rambo meno violento e sanguinario, aggiungendo anche caratteristiche che ricordano il personaggio di Rocky Balboa, e diminu\u00ec le eccessive scene di violenza presenti nel romanzo di Morrell.\nInfatti, mentre nel libro di Morrell Rambo ha un carattere violento e uccide molti dei suoi inseguitori, nel film causa indirettamente la morte di un solo agente. Fu concessa l'opportunit\u00e0 di realizzare un finale in cui il personaggio protagonista sarebbe dovuto morire per mano del Colonnello Trautman, come avviene nel romanzo di Morrell. La scena fu girata, ma venne poi sostituita con una scena meno drammatica.\nRiprese.\nLe scene di citt\u00e0 nel film sono state girate a Hope, Columbia Britannica, Canada. Il resto del film \u00e8 stato girato nel parco provinciale di Golden Ears e sul lago di Pitt Meadows.\nPromozione.\nLocandine.\nLe locandine e i manifesti utilizzati per la promozione del film, all'epoca della sua diffusione nelle sale cinematografiche italiane, sono opera dell'illustratore Renato Casaro mentre quelli per il mercato statunitense sono stati realizzati dall'illustratore Drew Struzan.\nSlogan.\n\"Questa volta combatte per la sua vita\" \u00e8 lo slogan utilizzato per pubblicizzare il film all'epoca della sua programmazione nelle sale cinematografiche.\nDistribuzione.\nIl film \u00e8 stato distribuito nelle sale cinematografiche italiane nel mese di dicembre del 1982.\nData di uscita.\nAlcune date di uscita internazionali nel corso del 1982 sono state:\nTitolo.\nNegli Stati Uniti il film fu distribuito come \"First Blood\". A livello internazionale, il titolo \u00e8 stato modificato \"Rambo: First Blood\" o semplicemente \"Rambo\" (come in Italia). Nell'ottobre 2007, prima dell'uscita di \"John Rambo\", quarto capitolo della saga, dopo vari cambiamenti (\"Rambo IV - Pearl of the Cobra\", \"John Rambo\",\" Rambo: to Hell and Back\") la produzione, in accordo con Stallone, ha deciso di chiamare il film semplicemente \"Rambo\", ignorando il fatto che si tratta del titolo dato al primo film della saga in almeno otto Paesi del mondo. Ovviamente, in Italia, il titolo \u00e8 stato cambiato in \"John Rambo\".\nAccoglienza.\nIncassi.\nAl botteghino il film \u00e8 stato un successo, ha incassato circa 47 milioni di dollari nel solo mercato statunitense per poi arrivare, a livello mondiale, ad un totale di 125 milioni di dollari. Il film fu battuto da \"E.T. l'extra-terrestre\" (350 milioni in tutto il mondo), da \"Tootsie\" (100 milioni in tutto il mondo), da \"Porky's - Questi pazzi pazzi porcelloni!\" (100 milioni di dollari) e da un altro film di Stallone, \"Rocky III\" (125 milioni di dollari solo negli Stati Uniti).\nCritica.\nIl film ricevette recensioni generalmente favorevoli ed \u00e8 considerato da molti come uno dei migliori film del 1982. In particolare, fu lodata l'interpretazione di Sylvester Stallone. Nel 1982 Roger Ebert ha criticato il film in maniera molto favorevole, e ha lodato l'interpretazione di Stallone. Nel 2000 il critico cinematografico della BBC Almar Haflidason ha lodato l'interpretazione di Stallone, che nel film lotta per la vita.\nJames Berardinelli di ReelViews ha definito il film come \"un pezzo d'efficacia del cinema\". David Nusayr di Film Reel ha lodato il film affermando che Rambo \u00e8 un'\"opera coinvolgente\" e ha lodato l'interpretazione di Stallone. Il critico cinematografico Eric D. Snider ha criticato il film e ne ha lodato i temi: il dramma di una guerra conclusa e i demoni del passato del protagonista. Ha anche lodato Stallone, sostenendo che l'attore ha fornito al film una certa profondit\u00e0. Alex Sandell parla del film come \"un thriller emozionante\".\nNella classifica dei 500 migliori film della storia, redatta dalla rivista britannica \"Empire\", il film si posiziona al 253\u00ba posto."}
{"id": "287205", "revid": "1005847", "url": "https://it.wikipedia.org/wiki?curid=287205", "title": "Concertazione dei Partiti per la Democrazia", "text": "La Concertaci\u00f3n de Partidos por la Democracia pi\u00f9 conosciuta come Concertaci\u00f3n, \u00e8 stata una coalizione di partiti di centro e di sinistra che ha governato il Cile dall'11 marzo 1990 e concluso il suo governo il 11 marzo 2010.\nFu all'opposizione del governo militare di Augusto Pinochet che sconfisse attraverso il Plebiscito cileno del 1988. Nacque come \"Concertaci\u00f3n de Partidos por el No\" in merito all'opzione presente sulla scheda referendaria. La coalizione terminer\u00e0 la sua lunga esperienza governativa l'11 marzo 2010 esattamente dopo 20 anni dal ritorno alla democrazia dopo la sconfitta alle elezioni presidenziali del 2009 con il 48,5% dei voti conseguiti dall'ex presidente Eduardo Frei Ruiz-Tagle contro il 51,5% del candidato della Coalizione per il Cambiamento (Alleanza per il Cile) Sebasti\u00e1n Pi\u00f1era.\nIl suo simbolo \u00e8 l'arcobaleno che rappresenta le varie ideologie presenti nella coalizione che generalmente comprende socialdemocratici e democristiani. I partiti fondatori della coalizione sono il Partito Democratico Cristiano del Cile, Partito per la Democrazia, Partito Socialista del Cile e Partito Radicale Social Democratico. A questi vanno aggiunti il \"Partito Liberale\", \"Partito Democratico di Sinistra\" e il socialista cristiano \"MAPU Operasio Contadino\" oltre a movimenti civili sorti in opposizione alla dittatura di Pinochet. Nel 2013 si \u00e8 sciolta per fare posto alla Nuova Maggioranza, coalizione che raccoglie anche le forze della sinistra.\nStoria.\nNacque come Concertaci\u00f3n de Partidos por el No, in riferimento al plebiscito nazionale, per opporsi alla continuazione del regime del generale Pinochet, al potere fin dal 1973 a seguito del golpe di stato del '73. Il plebiscito \u00e8 stato convocato in base alle disposizioni transitorie e finali della Costituzione Cilena approvata da un referendum nel 1980 per dare legittimit\u00e0 al governo autoritario di Pinochet. In questa tornata si doveva decidere se il dittatore poteva continuare a governare fino al 1997. Ottenne la sua prima vittoria proprio nel referendum dove ottenne il 55,99% contro il 44,01% dei si a favore di Pinochet.\nA seguito di tale referendum la giunta militare ha convocato le elezioni presidenziali per l'anno successivo ed un nuovo Congresso. La coalizione al suo interno \u00e8 caratterizzata da disciplina e ordine e la selezione del candidato presidenziale avviene tramite elezioni primarie generalmente tra due candidati, uno dell'area democristiana e l'altra progressista. Nel corso degli anni la coalizione ha vinto tutte le elezioni presidenziali, parlamentari e municipali fino a quelle del 2008 in cui l'opposizione di centrodestra riunita nella coalizione \"Alianza por Chile\" ha vinto per la prima volta le elezioni dei sindaci con il 40% dei voti contro il 38% della coalizione governativa.\nPrincipi e idee politiche.\nLa Concertaci\u00f3n de Partidos por la Democracia \u00e8 posizionata a centro-sinistra del quadro politico del paese ed \u00e8 un'alleanza il cui scopo \u00e8 di unire i principi dell'Umanesimo cristiano, incarnato dal Partito Democratico Cristiano del Cile, a quelli dell'Umanesimo laico, rappresentato dai partiti laici e socialdemocratici come il Partito Socialista del Cile, il Partito per la Democrazia e il Partito Radicale Social Democratico. Mantiene posizioni di stampo keynesiano e socialdemocratico nell'ambito della politica economica, favorendo in certi periodi la privatizzazione di alcuni industrie statali e in altri il sostegno ad aziende a conduzione pubblica.\nLa politica sociale sostenuta dalla coalizione ha come obiettivo l'aiuto alle famiglie meno abbienti con la riduzione della povert\u00e0 ed il sostegno alle famiglie del ceto medio. L'unica differenza tra le varie componenti della coalizione \u00e8 questione dei temi etici, in quanto l'ala progressista dell'alleanza si dice disponibile alle legalizzazione di diritti civili come l'aborto ed il matrimonio gay mentre la Democrazia Cristiana tende ad assumere una posizione pi\u00f9 distante da questi temi.\nTuttavia nel 2004 tutti i partiti hanno varato la legge sul divorzio. Nonostante ci\u00f2 il candidato alla presidenza per il 2009 Eduardo Frei Ruiz-Tagle (DC) ha intenzione di dialogare su questi punti in particolare su pillola abortiva e matrimonio gay. Sono molte le forze politiche dell'America Latina che auspicano di seguire tale modello politico ritenendolo adatto per poter governare le varie realt\u00e0 del Sudamerica.\nLa Concertaci\u00f3n al governo.\nLa presidenza Aylwyn (1990-1994).\nUno dei primi obiettivi di Patricio Aylwin fu quello di tentare di ridurre il potere dei militari e di far luce sulle violazioni dei diritti umani degli anni della dittatura. Ebbe per\u00f2 poco successo, sia a causa della forte autonomia dei militari sia a causa dell'opposizione dei partiti di destra. Nell'aprile costitu\u00ec la \"Comisi\u00f3n Nacional de Verdad y Reconciliaci\u00f3n\", anche nota come Commissione Rettig con lo scopo di far luce sulle violazioni dei diritti umani nel periodo della dittatura. La commissione fu fortemente criticata dai vertici militari, non aveva facolt\u00e0 di indagine, non poteva divulgare i nomi di colpevoli e il suo ambito di indagine venne limitato alle violazioni di diritti umani pi\u00f9 gravi, in pratica omicidi e \"sparizioni\".\nNel febbraio del 1991 venne pubblicato il rapporto, chiamato rapporto Rettig che elencava le 2279 nomi riconosciuti (dal governo ma non dai vertici militari) come vittime del regime. Il numero sal\u00ec a 3195 in un'integrazione del rapporto pubblicata nel 1996. Da un punto di vista della politica economia il governo Alwyn, cos\u00ec come i successivi governi guidati dalla \"Concertaci\u00f3n\" proseguirono la linea tracciata dal precedente governo militare, nonostante diversi programmi di aiuto per le fasce di popolazione indigente non riuscirono a riequilibrare la distribuzione della ricchezza.\nLa presidenza Frei (1994-2000).\nFrei Ruiz-Tagle \u00e8 stato candidato alla Presidencia della Repubblica della Concertaci\u00f3n de Partidos por la Democracia, la coalizione di centro-sinistra alla guida del Cile dalla caduta del regime del generale Augusto Pinochet. Prima di essere stato nominato candidato della coalizione ha partecipato alle elezioni primarie in cui ha sfidato il leader socialista Ricardo Lagos. Queste primarie si sono svolte domenica 23 maggio 1993 e Frei ha ottenuto il 60,7% dei voti contro il 39,3% di Lagos. A seguito di tale sconfitta tutta la coalizione, compresi i socialisti, hanno dichiarato il loro appoggio incontrastato al candidato democristiano.\nAlle elezioni presidenziali del 1993 sconfigge Arturo Alessandri Besa candidato di orientamento di centrodestra, nipote dell'ex Presidente Arturo Alessandri Palma, candidato della coalizione di destra Alianza por Chile. L'11 marzo 1994 si \u00e8 insediato come nuovo Presidente della Repubblica succedendo al compagno di partito e di coalizione Patricio Aylwin. Eduardo Frei ha presentato il suo programma di governo il 21 maggio 1994 in occasione della cerimomia dell'inizio dell'anno legislativo del Congresso nazionale cileno.\nLa sua amministrazione aveva come obiettivo di stabilire dei punti cardine da conseguire per il progresso del Cile nella seconda fase dal ritorno alla democrazia. Il nuovo governo ha intenzione di proseguire e di concludere la transizione alla democrazia iniziata con Aylwin e di terminarla con la riconciliazione con i militari e con alcuni settori della destra deviati con la dittatura militare. L'economia \u00e8 il punto fondamentale della politica del governo, in particolare la crescita economica, le privatizzazioni e la firma di trattati di libero commercio con alcuni paesi dell'Europa, America, Asia. La parola chiave del governo \u00e8 lo sviluppo con equit\u00e0 nel rispetto e tutela dei meno abbienti del Paese.\nSui temi sociali il governo Frei s'impegna a ridurre la povert\u00e0 gi\u00e0 diminuita sotto il governo precedente passando dal 45% al 36% ed obiettivo del governo e di portarla al di sotto al 30. Riforma della sanit\u00e0 e dell'istruzioni sono altri obiettivi di questo governo. La prima proposta presentata e portata a termine \u00e8 l'aumento dei salari alle fasce di popolazione meno abbienti, di aumentare il potere d'acquisto combattendo l'inflazione e di aumentare la competitivit\u00e0 delle imprese cilene all'estero.\nPrincipale obiettivo del Presidente Frei \u00e8 di espandere l'economia del Cile e di integrarla con gli altri paesi. Per quattro anni la crescita \u00e8 stata elevata toccando il 7,8% di crescita ma a partire dal 1998 la crescita \u00e8 calata fino al 3,23% a seguito della crisi finanziaria che ha colpito l'Asia nel 1997, questo ha provocato un calo delle esportazioni verso l'estero e anche l'aumento dei tassi d'interesse sui prodotti esportati. Nei primi mesi del 1999 l'economia \u00e8 entrata in fase di recessione calando fino a -0,76%, per la prima volta dai tempi della dittatura negli anni 1980.\nQuesta contrazione ha provocato l'aumento della disoccupazione che \u00e8 arrivata fino al 10,1% nel 1999. Il paese ha anche problemi di energia in quanto questo periodo \u00e8 stato caratterizzato da clima secco e poco piovoso che ha provocato il prosciugamento di alcuni corsi d'acqua da cui si fornivano le centrali idroelettriche del Cile provocando anche gravi problemi alla fornitura di energia elettrica. Per questo motivo il Cile firma degli accordi con la vicina Argentina affinch\u00e9 le fornisse gas naturale da utilizzare in questo campo.\nSul versante della povert\u00e0 riuscir\u00e0 a diminuirla ma a ritmi inferiori rispetto agli altri anni. Per questo motivo il ministro delle Finanze Eduardo Aninat dello stesso partito del Presidente decise di rimettere il mandato e di essere sostituito. Sul piano delle opere pubbliche il ministro Ricardo Lagos annuncia la prosecuzione dei lavori nei cantieri per la costruzione di nuove autostrade e di nuove infrastrutture d'interesse nazionale e su questi progetti vengono investiti milioni di dollari. Viene portato a termine il tratto autostradale tra La Serena e Puerto Montt su cui il governo aveva investito circa 1.500 milioni di dollari oltre la ristrutturazione dell'Aeroporto Internazionale di Santiago.\nPer poter uscire dalla crisi economica lo Stato Cileno comincia a privatizzare alcuni settori della sanit\u00e0 ma anche alcuni porti commerciali di rilevanza nazionale come quello di Valpara\u00edso, San Antonio e San Vicente de Tagua Tagua ricavando rispettivamente 1800 e 294 milioni di dollari e portando a termine un progetto iniziato dal 1995 e ratificato dal Congresso.\nDal punto di vista dell'istruzione, il governo di Eduardo Frei Ruiz-Tagle, grazie alla grande crescita economica, port\u00f2 a termine diverse riforme sul sistema educazionale del Cile, come quella curriculare, ampliamento della giornata scolastica degli studenti, la costruzione di nuove scuole. Il governo nel 1995 ha portato a termine anche la riforma degli insegnanti modificando lo \"Statuto dei Docenti\" aumentando lo stipendio. Nonostante questi benefici si sono svolti diversi scioperi.\nSulla sanit\u00e0 la spesa dello Stato \u00e8 aumentata notevolmente nei sei anni del governo di Frei Ruiz-Tagle ma la gestione di tale settore non \u00e8 migliorato notevolmente. Il ministro della Sanit\u00e0 Carlos Massad \u00e8 rimasto in carica per poco tempo perch\u00e9 accusato da alcuni dirigenti di associazioni mediche di essere un economista e non un medico quindi non competente della gestione del settore. Il governo ha sviluppato un sistema sanitario locale e ha ristrutturato FONASA, il fondo nazionale sanitario. In ambito della giustizia, nel 1999 Frei present\u00f2 la Riforma Processuale Penale con la nomina del Pubblico ministero nazionale e nel gennaio del 2000 di quelli regionali. Tale riforma \u00e8 stata condotta dalla ministra della Giustizia Soledad Alvear Valenzuela.\nIl nuovo modello della giustizia \u00e8 stato poi applicato dal successore Presidente Ricardo Lagos Escobar. Durante il mandato di Frei Ruiz-Tagle sono stati effettuati polemici indulti a narcotrafficanti palesemente colpevoli. Nel mese di aprile 1997 il governo ha annunciato la chiusura del giacimento carbonifero di Lota facente parte dell'Impresa Nazionale del Carbone (ENACAR). Il governo si \u00e8 giustificato affermando che la produzione annuale era inferiore ai costi sostenuti dallo Stato. Circa 1.350 lavoratori hanno perso il lavoro nella citt\u00e0 in cui era localizzato questo giacimento, nel centro-sud del paese.\nDal punto di vista della politica estera il governo di Eduardo Frei Ruiz-Tagle ha avuto come principale obiettivo di migliorare le relazioni estere con i paesi dell'America Latina, del Nord America, dell'Europa e dell'Asia soprattutto dal punto di vista economico stipulando diversi trattati di libero commercio con: Canada, Messico, i paesi dell'America Centrale, Per\u00f9 e con i paesi aderenti al Mercosur oltre a Stati Uniti che verr\u00e0 per\u00f2 ratificato dal governo successivo.\nIl Cile durante la sua amministrazione aderisce all'Organizzazione mondiale del commercio e l'APEC, l'associazione che riunisce i paesi affacciati sull'Oceano Pacifico. Con questo periodo il Cile ha raggiunto il massimo delle relazioni estere con i suoi vicini ed il resto del Mondo. Nel 1996 a Santiago del Cile e a Vi\u00f1a del Mar si svolge il VI vertice iberoamericano ed in questa occasione Frei Ruiz-Tagle incontra il re di Spagna Juan Carlos I. Nello stesso anno Bill Clinton, presidente degli USA, visita il paese in occasione del secondo vertice delle Americhe e affermer\u00e0 che E. Frei \u00e8 il miglior leader della regione ed \u00e8 un esempio di stabilit\u00e0 politica ed economica da seguire.\nSotto il suo governo viene stipulato l'accordo su Campo Hielo del Sur che era causa di controversie con l'Argentina. In seguito ad un accordo fra Pinochet e Andr\u00e9s Zald\u00edvar, presidente del senato, quest'ultimo vot\u00f2 per l'abolizione del giorno festivo dell'11 settembre, ricorrenza del colpo di Stato del 1973, fino a quel giorno Pinochet e i suoi sostenitori avevano respinto ogni tentativo Nel settembre dello stesso anno Pinochet si rec\u00f2 a Londra per subire un intervento chirurgico.\nIn base ad un mandato di cattura internazionale emesso dal giudice spagnolo Baltasar Garz\u00f3n Pinochet venne incriminato a Londra per la morte di cittadini spagnoli durante la dittatura cilena. A sostegno di questa richiesta si espressero le sentenze dell'Audiencia Nacional di Madrid e della Camera dei Lords di Londra, richiamandosi al principio della difesa universale dei Diritti dell'Uomo e stabilendo rispettivamente che la Giustizia spagnola era competente per giudicare i fatti avvenuti durante la dittatura militare in Cile - dal momento che si tratta di \"crimini contro l'umanit\u00e0\" che colpiscono, come soggetto giuridico, il genere umano nel suo insieme - e che i presunti autori di gravi delitti contro l'umanit\u00e0, come appunto Pinochet, non godono di immunit\u00e0 per i loro crimini, neanche se si tratta di capi di Stato o ex capi di Stato.\nIl 2 marzo 2000 il laburista Jack Straw ministro dell'Interno del Regno Unito, appellandosi alle cagionevoli condizioni di salute di Pinochet decise di negare l'estradizione in Spagna e permettere quindi il suo ritorno in Cile. L'Esercito cileno conduce materialmente il golpe, ma non restituisce il potere alla Destra politica ed economica che l'aveva ideato: lo consegna invece prima nelle mani del generale Carlos Prat, e poi al generale Augusto Pinochet Ugarte, nato a Valparaiso il 25 novembre 1915, che passer\u00e0 alla storia come uno dei pi\u00f9 disumani dittatori del Novecento, tristemente celebre per la barbara eliminazione dei suoi oppositori.\nDurante la sua feroce dittatura, durata dal 1973 al 1990, furono torturate, uccise e fatte sparire almeno trentamila persone, tra cui gli uomini di Unidad Popolar (la coalizione di Allende), militanti dei partiti comunista, socialista e democristiano, accademici, artisti e musicisti (come Victor Jara), professionisti, religiosi, studenti e operai. Pinochet sal\u00ec al potere rimpiazzando il rinunciatario comandante in capo dell'esercito, generale Carlos Prat (il quale aveva deciso di abbandonare l'incarico), a causa delle forti pressioni esercitate dai settori pi\u00f9 reazionari della societ\u00e0: la destra e l'oligarchia cilena.\nBisogna sottolineare il fatto che la nomina a generale (precedente al colpo di Stato) cont\u00f2 inizialmente proprio sull'approvazione di Allende, e fu resa possibile da un dettaglio tecnico legato all'anzianit\u00e0 del generale Prat, pi\u00f9 che a doti particolari nel comando o a qualit\u00e0 professionali di Pinochet. Questa decisione politica fu presa nel tentativo estremo di placare il colpo di Stato che era nell'aria da tempo, nonostante i precedenti della carriera professionale di Pinochet avessero gi\u00e0 evidenziato il suo profilo repressivo e violento. Negli anni sessanta, ad esempio, durante il governo del cristiano-democratico Eduardo Frei Montalva, gli venne dato l'incarico di soffocare uno sciopero nella zona desertica situata nel nord del Cile: la repressione fu sanguinosa, il numero dei morti e dei feriti fu elevato. Malgrado questi precedenti l'esecutivo approv\u00f2 la sua nomina, segnando involontariamente la propria sorte.\nAd ogni buon conto Pinochet e l'Esercito giocarono un ruolo abbastanza secondario nell'organizzazione e nella realizzazione del complotto che il giorno 11 settembre 1973 sfoci\u00f2 nel golpe sanguinoso che travolse il governo di \"Unidad Popular\". I veri artefici e mandanti intellettuali del \"golpe\" furono, secondo storici autorevoli, come detto l'oligarchia e le \u00e9lite imprenditoriali, appoggiate dai settori politici che le rappresentavano, ovvero la destra e la direzione della Democrazia Cristiana (tranne poche eccezioni). Un aiuto fondamentale dal punto di vista organizzativo all'ascesa del dittatore \u00e8 stato fornito da parte degli Stati Uniti, timorosi che la \"macchia\" socialista si espandesse anche nell'area sudamericana.\nLa soluzione della crisi di governo venne affidata all'Esercito in quanto storico garante dell'ordine costituzionale e istituzionale della Repubblica, mito rafforzato dal profilo apolitico e professionale delle forze armate cilene. Formazione attuata principalmente attraverso la tristemente celebre scuola \"delle Americhe\", allora stanziata a Panama (in cui vengono insegnati tuttora vari metodi di repressione psichica e fisica, dalle minacce al genocidio alla tortura). A Santiago il giudice Guzman continua la sua inchiesta contro Pinochet, ma il vecchio ex dittatore resiste in tutti i modi per non essere portato davanti a un tribunale del suo Paese, quel Cile che per oltre vent'anni ha dominato col pugno di ferro.\nLa presidenza Lagos (2000-2006).\nDopo elezioni combattute, Ricardo Lagos nel 2000 viene nominato terzo presidente della Concertaci\u00f3n de Partidos por la Democracia in un'atmosfera economica instabile. La diffusa corruzione peggiora il quadro generale agli inizi del suo mandato, ma in seguito inizia ad ottenere una grande popolarit\u00e0 che va di pari passo con il recupero dell'economia. Lagos ottiene livelli di approvazione del 75% grazie all'inserimento del paese nel concerto internazionale con la partecipazione nel Consiglio di sicurezza delle Nazioni Unite, con il suo rifiuto all'Invasione dell'Iraq e la firma di trattati di libero commercio con l'Unione europea, gli Stati Uniti, e la Cina, tra altro.\nPresidenza di Michelle Bachelet (2006-2010).\nL'11 marzo 2006 si \u00e8 tenuta la cerimonia di trasmissione della banda presidenziale tra il Presidente uscente Ricardo Lagos e la Presidente eletta Michelle Bachelet, questa \u00e8 avvenuta al Congresso di Valpara\u00edso promoettendo una politica di rigore e di trasparenza nei confronti di tutti i cileni. Alle 12:13 locali \u00e8 diventata ufficialmente la 35\u00ba Presidente del Cile entrando nel pieno delle sue funzioni.\nIl suo primo atto da Presidente della Repubblica \u00e8 stata la nomina dei nuovi ministri di Stato recandosi poi in una localit\u00e0 vicina per la sua prima uscita pubblica. Alla sera \u00e8 ritornata al Palacio de La Moneda a Santiago del Cile e nella Piazza della Costituzione erano presenti migliaia di persone a festeggiare il suo insediamento. Il 13 marzo la Bachelet approv\u00f2 il suo primo provvedimento presidenziale, considerata di grande importanza, ossia l'esenzione dal pagamento di prestazioni sanitarie per le persone superiori a 60 anni, oltre alla creazione di una commissione parlamentare per le riforme del sistema previdiziale coinvolgendo membri dell'opposizione di centrodestra.\nLa Bachelet ha iniziato il suo mandato con alti livelli di approvazione, oltre il 60% dei cittadini apprezzava la sua gestione presidenziale. Alcuni provvedimenti sono stati contestati come gli aumenti delle imposte sulle attivit\u00e0 produttive e la legge per la regolamentazione del lavoro nero, creando malcontento non solo nell'Alianza por Chile o nel mondo delle imprese ma anche nella coalizione di centrosinistra. Un'altra legge approvata nei primi mesi del suo governo \u00e8 stata la legge della regolamentazione del tabacco. Il 21 maggio 2006, tenne il suo primo discorso alla nazione dal Congresso nazionale cileno parlando in particolare di riforme sulla sanit\u00e0 utilizzando i proventi della vendita del rame, aiuti alle famiglie pi\u00f9 povere del paese, la creazione dei ministeri della Sicurezza Cittadina e del Medio Ambiente.\nTuttavia la Presidente ha ricevuto molte critiche a seguito di alcuni provvedimenti non approvati dal Congresso, tra cui la controversa riforma dell'Istruzione che ha suscitato grandi proteste da parte degli studenti che hanno organizzato diversi scioperi ed il 30 maggio l'80% degli studenti delle scuole superiori, pari a 800.000, hanno protestato nelle strade di Santiago del Cile. Il primo effetto di queste difficolt\u00e0 per la Presidente \u00e8 il calo notevole della popolarit\u00e0 arrivando fono al 44,2%, il pi\u00f9 basso dal 1990. Il 5 giugno gli studenti sono scesi nuovamente in piazza e quattro giorni dopo tutte le manifestazioni nel paese sono terminate.\nDurante il mese di luglio sono state espresse nuove critiche a seguito dell'imminente tempesta che ha colpito duramente il centro e il sud del Cile, provocando gravi danni e anche malcontento da parte della popolazione locale che accusa la presenza della Presidente solo per rimontare nei sondaggi. Il 14 luglio la Bachelet ha cambiato alcuni ministri tra cui Economia, Interni, Ricostruzione ed Istruzione, ossia i ministeri in cui la Bachelet ha avuto pi\u00f9 difficolt\u00e0 nei suoi primi mesi di governo.\nIl 10 dicembre del 2006 Augusto Pinochet \u00e8 morto e la Bachelet ha rifiutato di riservagli un funerale di Stato. L'11 gennaio 2007 sono stati pubblicati i sondaggi relativi alla popolarit\u00e0 della mandataria e si registra un certo incremento toccando il 54,3% di approvazione. I successivi per\u00f2 sono abbastanza negativi calando di 9 punti percentuali al 45,6% il 30 marzo. A luglio 2007 con la crisi del piano Transantiago, il sistema di trasporti della capitale, la popolarit\u00e0 \u00e8 scivolata al 41,5% e per la prima volta la disapprovazione ha superato l'approvazione toccando il 42,8%. Il mese successivo \u00e8 calata al 39,1%.\nSempre nel mese di agosto, la Bachelet ha affrontato le critiche anche dei sindacati per le promesse disattese dal governo, provocando manifestazioni arrivate fino a 3.000 persone ed un ulteriore calo dell'approvazione. Il portavoce del governo Ricardo Lagos Weber \u00e8 stato sostituito da Francisco Vidal. Il 3 gennaio 2008 il ministro dell'Interno Belisario Velasco \u00e8 stato sostituito da Edmundo P\u00e9rez Yoma. L'opposizione accusa questi cambi nel governo come difficolt\u00e0 per la Presidente nel governare il paese. Il 2008 \u00e8 stato caratterizzato da un'approvazione intorno al 44% mentre la disapprovazione intorno al 40%.\nMa a partire da dicembre c'\u00e8 stata una grande rimonta della Presidente arrivando fino al 51,1% di approvazione, il mese successivo al 53,1%, a febbraio il 58,5% ed infine a marzo arriva al 62,2% di popolarit\u00e0, il massimo da aprile 2006. La grande rimonta della Presidente \u00e8 dovuta alla capacit\u00e0 della Bachelet e della sua squadra di governo di affrontare la crisi economica del 2008-2009 creando consenso tra l'opinione pubblica e il sistema economico del paese. Nel mese di aprile \u00e8 stato registrato un nuovo grande record per la Presidente, raggiungendo il 67,0% di gradimento e 53% per il suo governo.\nNel mese di maggio del 2009 continua l'ascesa della popolarit\u00e0 della presidente e del suo governo raggiungendo il picco del 69% e del 56% rispettivamente Michelle Bachelet ottiene nel mese di giugno del 2009 un altro straordinario livello di popolarit\u00e0 sia come presidente sia come governo: rispettivamente 74% e 65%. La Bachelet \u00e8 la meglio valutata di tutto il continente americano, superando persino Barack Obama che gode di poco pi\u00f9 del 60%, ma nel mese di ottobre ottiene l'80 percento confermandosi come la pi\u00f9 popolare Presidente di tutta la storia del Cile.\nDietro proposta del monsignore Alejandro Goic, presidente della Conferenza Episcopale Cilena, la presidente ha decretato per il Bicentenario della fondazione dello Stato cileno prevista per il 2010 un indulto plenario nei confronti di alcuni tipi di detenuti. Questa provvedimento avr\u00e0 effetto dopo le elezioni presidenziali del 2009. Durante i primi mesi del governo della Presidente Bachelet, l'economia ha mantenuto gli stessi ritmi di crescita economica ereditati dal governo di Ricardo Lagos. Il principale prodotto esportato del paese \u00e8 il rame il cui prezzo \u00e8 aumentato notevolmente.\nNel mese di maggio 2006 il valore per libbra ha superato i 3,5 dollari statunitensi, riportando un surplus di circa 6 milioni di $. Il governo ha deciso di risparmiare questi proventi creando malcontento in alcuni membri dell'alleanza di governo che proponevano di utilizzare questa cifra per investimenti nell'Istruzione e nella Sanit\u00e0. Un altro problema \u00e8 stato il calo del valore del dollaro circolante nel paese che ha provocato degli effetti negativi sulle esportazioni. Un altro effetto della politica economica condotta dalla Bachelet \u00e8 stato il calo del potere d'acquisto dei salari e stipendi di alcune fasce di reddito, specialmente quelli medi e bassi, oltrech\u00e9 l'alto tasso di disoccupazione giovanile e la riduzione dei benefici ai pensionati.\nL'inflazione \u00e8 aumentata nel corso del 2007 fino a toccare il 7,8% che ha colpito le classi meno abbienti. La politica ambientale \u00e8 stata poco efficace soprattutto nella prime parte del governo della Presidente nonostante la creazione del ministero dell'Ambiente. Alcuni settori della \"Concertaci\u00f3n\" hanno accusato il governo di poca comunicazione con la cittadinanza creando cali nell'approvazione del governo e della Bachelet. Il problema principale che il governo ha dovuto affrontare \u00e8 stata la politica energetica utilizzando fonti di energia rinnovabili senza intaccare la produzione industriale del paese.\nLa politica economica della Presidente Bachelet e del suo ministro delle Finanze Andr\u00e9s Velasco ha consentito al paese di godere di un elevato surplus che nel 2007 ha toccato il massimo storico del Cile. Il principale obiettivo del governo \u00e8 quello di tutelare le classi meno abbienti e di proteggere il potere di acquisto dei ceti medi, proteggere la produzione industriale ed agricola ma senza utilizzare politiche protezioniste.\nIl suo primo viaggio all'estero si \u00e8 svolto in Argentina il 21 marzo 2006 dove ha incontrato il Presidente N\u00e9stor Carlos Kirchner, con il quale ha stipulato accordi strategici in campo economico, energetico e la costruzione di infrastrutture che potenziassero i collegamenti tra le due nazioni tra cui la Ferrovia Transandina. Successivamente si \u00e8 recata in Uruguay ed \u00e8 stata ricevuta dal Presidente Tabar\u00e9 V\u00e1zquez.\nIl governo della Bachelet ha potenziato le relazioni con gli altri paesi dell'America Latina ma ha ricevuto le critiche dalla sinistra d'opposizione raggruppata nella Juntos Podemos di dedicarsi maggiormente alle relazioni con gli altri continenti a discapito delle altre nazioni del subcontinente. Queste critiche furono rivolte anche al precedente governo di Lagos. Le relazioni con l'Argentina sono ottime grazie anche alle affinit\u00e0 e all'amicizia tra i due presidenti, le relazioni con la Bolivia sono migliorate grazie ad importanti accordi con il governo di Evo Morales.\nTuttavia un punto di disaccordo tra i governi \u00e8 la richiesta della Bolivia di avere uno sbocco sul mare, dato che assieme al Paraguay \u00e8 la nazione in Sudamerica che non \u00e8 affacciata sull'Oceano. Il ministro degli Esteri Alejandro Foxley ha rifiutato le pressioni del governo boliviano di raggiungere un accordo sui confini con il Cile, affermando che un accordo \u00e8 gi\u00e0 presente ed \u00e8 quello stipulato nel 1904. La Presidente si \u00e8 recata per la prima volta in Europa in occasione del vertice tra Europa e America Latina che si \u00e8 svolto a Vienna il 12 maggio 2006 ed in quella occasione si \u00e8 recata anche in Spagna dal primo ministro Jos\u00e9 Luis Rodr\u00edguez Zapatero.\nL'8 giugno si \u00e8 recata negli Stati Uniti d'America ed \u00e8 stata ricevuta dal Presidente George W. Bush e quest'ultimo ha fatto pressioni sul Cile affinch\u00e9 votasse contro l'entrata del Venezuela nel Consiglio di sicurezza delle Nazioni Unite. Inizialmente la Bachelet non ha espresso una propria opinione anche se l'ambasciatore del Cile nel paese venezuelano e la ministra della Difesa Vivianne Blanlot si sono mostrati favorevoli alla candidatura del Venezuela. Un altro punto di divergenza con l'amministrazione Bush \u00e8 stata la decisione del governo cileno di ratificare il documento che permette la creazione di un Tribunale penale internazionale, fortemente contrastato dal presidente statunitense.\nLe relazioni con l'Argentina hanno incontrato una certa difficolt\u00e0 quando il governo di Buenos Aires ha deciso di aumentare il prezzo di esportazione del gas verso il Cile ed altri paesi stranieri mentre la Bolivia rifiuta di vendere il gas al Cile. Intanto il governo cerca un accordo con il governo Kirchner affinch\u00e9 i prezzi della vendita del gas non aumentino. Kirchner decise di modificare tale provvedimento ma tale modifica non ha coinvolto le province di Mendoza, di Neuqu\u00e9n e di R\u00edo Negro, le province confinanti con il Cile, creando malumori nella vita politica del Cile che chiedevano il rifiuto di tale accordo.\nUn altro problema era il prezzo di vendita del gas per un milione di metri cubi che arriv\u00f2 fino a $4,8 milioni mentre il ministro argentino della Pianificazione Julio de Vido aveva promesso che non superasse i 4 milioni di dollari. La Bachelet intensifica le relazioni con il Per\u00f9 a seguito dell'insediamento di Alan Garc\u00eda, cercando di superare le divergenze che avevano caratterizzato i due anni precedenti tra Ricardo Lagos ed Alejandro Toledo. Bachelet nel novembre del 2006 si \u00e8 recata in Vietnam e il 20 dello stesso mese si \u00e8 recata in Nuova Zelanda dalla premier Helen Clark.\nA maggio del 2008 \u00e8 stata nominata Presidente dell'Unione delle Nazioni Sudamericane. Intanto gli ultimi mesi del 2008 ed i primi mesi del 2009 la Bachelet ha dovuto affrontare la domanda peruviana per la controversia marittima tra Cile e Per\u00f9 e la richiesta della Bolivia di uno sbocco sul mare. Alla fine di marzo del 2009 si \u00e8 tenuta a Vi\u00f1a del Mar il Progressive Governance Conference in cui hanno partecipato diversi capi di Stato e di governo di centrosinistra del Sud America e dell'Europa oltrech\u00e9 gli Stati Uniti. Il 23 giugno 2009 si \u00e8 recata negli Stati Uniti d'America dove ha incontrato il Presidente Barack Obama, che aveva gi\u00e0 incontrato precedentemente in occasione del Vertice delle Americhe. Obama considera la Bachelet come una delle migliori leader dell'America Latina ed elogia la sua conduzione economica durante la fase della crisi economica mondiale.\nElezioni del 2009 e la sconfitta.\nL'alleanza di centrosinistra \u00e8 al governo del paese dal 1990 e alla fine del mandato di Michelle Bachelet, che scadr\u00e0 l'11 marzo 2010 avr\u00e0 totalizzato 20 anni al potere. I partiti della coalizione hanno concordato che per la scelta del candidato unico si sarebbe ricorso alle elezioni primarie come nelle elezioni generali del 1993 e nelle elezioni presidenziali del 1999. Alcuni esponenti del Partito Democratico Cristiano del Cile, tra cui l'ex presidente Patricio Aylwin hanno ribadito che il candidato alla presidenza dovr\u00e0 provenire da tale partito.\nTra i possibili candidati alla presidenza figurano l'ex presidente Ricardo Lagos (PS/PPD), la leader della DC Soledad Alvear, Eduardo Frei Ruiz-Tagle, ex presidente appartenente alla DC e Jos\u00e9 Miguel Insulza (PS), segretario dell'Organizzazione degli Stati americani dal 2005. Nei primi sondaggi pubblicati dal giornale conservatore-moderato sembrava che i principali aspiranti alla carica presidenziale fossero Ricardo Lagos e Soledad Alvear. Ma progressivamente questi potenziali candidati hanno ridemensionato il proprio consenso di fronte al principale candidato dell'opposizione ossia Sebasti\u00e1n Pi\u00f1era di Rinnovamento Nazionale. A seguito della prima sconfitta nella storia della coalizione alle elezioni amministrative del 2008 (sebbene solo nelle elezioni dei sindaci) Soledad Alvear ha rinunciato alla leadership del suo partito e Ricardo Lagos dopo alcuni giorni ha annunciato il suo ritiro dalla corsa presidenziale.\nGli unici rimasti come potenziali candidati sono Eduardo Frei Ruiz-Tagle e Jos\u00e9 Miguel Insulza ma a questi bisogner\u00e0 aggiungere anche il leader del Partito Radicale Social Democratico Jos\u00e9 Antonio G\u00f3mez. I primi sondaggi dopo il nuovo scenario presente nella coalizione danno Frei vincitore su Insulza e lo indicano come miglior opponente al candidato dell'Alianza por Chile. Il 5 gennaio 2009 Insulza annuncia il suo ritiro e dichiara il suo pieno appoggio a Frei ormai l'unico potenziale candidato della coalizione. Il 17 gennaio il Partito Socialista Cileno proclama Eduardo Frei come suo candidato alle elezioni primarie e il 24 gennaio dal Partito per la Democrazia.\nIntanto vengono diffusi i primo sondaggi su un ipotetico ballottaggio con Pi\u00f1era e danno Frei in forte recupero. Nonostante ci\u00f2 Jos\u00e9 G\u00f3mez non rinuncer\u00e0 alla partecipazione alle primarie che si svolgeranno al livello regionale tra il 5 aprile e il 17 maggio. Il 26 gennaio entrambi si iscrivono come candidati alle primarie. Il primo round si svolge nella Regione del Libertador General Bernardo O'Higgins e nella Regione del Maule. Eduardo Frei Ruiz-Tagle sconfigge Jos\u00e9 Antonio G\u00f3mez con il 64,9% dei voti e per questo motivo quest'ultimo ha ammesso la sconfitta e si \u00e8 ritirato dalla competizione.\nNonostante ci\u00f2 alcuni settori della coalizione non hanno gradito la modalit\u00e0 con cui Frei \u00e8 stato proclamato Presidente e per questo motivo hanno deciso di candidare il deputato socialista Marco Enr\u00edquez-Ominami alla presidenza come indipendente pro-Concertaci\u00f3n. Questo ha suscitato molte perplessit\u00e0 all'interno del centro sinistra perch\u00e9 tale candidatura potrebbe creare problemi al candidato ufficiale della coalizione. Per questo motivo \u00e8 possibile il raggiungimento di un accordo tra i due candidati alla presidenza.\nAlle elezioni del 13 dicembre 2009 la coalizione si \u00e8 alleata per le elezioni del Congresso con il Partito Comunista del Cile ed ha conseguito il 44,4% dei voti e 57 seggi alla Camera e 9 al Senato contro il 43,3% della coalizione di centrodestra Coalizione per il Cambio che ha conseguito 58 deputati e 9 senatori e contro la lista del dissidente socialista che ha conseguito il 4,55%. Alle elezioni presidenziali Frei ottiene il 29,60% contro il 44,03% di Pi\u00f1era ed il 20,14% di ME-O ed il 6,22% di Jorge Arrate, candidato comunista. Al ballottaggio Frei consegue il 48,5% dei voti comportando la fine della lunga esperienza governativa del centrosinistra iniziata nel 1990."}
{"id": "287206", "revid": "307923", "url": "https://it.wikipedia.org/wiki?curid=287206", "title": "Coalizione dei Partiti per la Democrazia", "text": ""}
{"id": "287207", "revid": "125685285", "url": "https://it.wikipedia.org/wiki?curid=287207", "title": "Rambo 2 - La vendetta", "text": "Rambo 2 - La vendetta (\"Rambo: First Blood Part II\") \u00e8 un film del 1985 diretto da George Pan Cosmatos.\nSi tratta del sequel del celebre film \"Rambo\", sempre con Sylvester Stallone e Richard Crenna. Anche in questa pellicola Stallone ha partecipato alla sceneggiatura.\nTrama.\nSono passati pochi mesi dagli eventi del primo film. Il berretto verde reduce della guerra vietnamita John Rambo \u00e8 costretto ai lavori forzati, a spaccare pietre in un penitenziario di Washington. Rambo viene fatto scarcerare dal Colonnello Trautman a patto di ritornare nel nord del Vietnam per una nuova missione, in modo da riottenere la libert\u00e0 definitiva.\nTrautman informa Rambo che la sua missione consiste nel ricercare prigionieri statunitensi in alcuni campi militari vietnamiti. Il soldato decide di accettare e tempo dopo raggiunge una base americana in Thailandia, incontrando Marshall Murdock, un burocrate americano che dipende direttamente da Washington e comandante delle operazioni speciali. Arrivato oltre il Laos, scortato direttamente via aereo (e dopo un inaspettato imprevisto verificatosi proprio durante il lancio dove il soldato rischia di morire), Rambo giunge in Vietnam ed incontra il suo contatto accennatogli in precedenza da Trautman: una ragazza vietnamita di nome Co Bao che collabora con il governo statunitense e che poi s'innamorer\u00e0 di Rambo.\nUna volta infiltrato in uno di questi campi di concentramento nemici, s'imbatte nei numerosi prigionieri di guerra relegati in condizioni disumane; in contrasto alle disposizioni della missione, dove Murdock gli aveva raccomandato di documentare il sito scattando delle fotografie, decide di liberare un prigioniero, crocifisso su un albero. Co Bao viene tradita dal suo amico guidatore del loro battello, che tenta di consegnare i tre ai soldati, ma Rambo lo uccide coi suoi complici, salvando cos\u00ec il compatriota e la ragazza, guadagnandosi il suo amore.\nFacendo rispettare i piani stabiliti in precedenza, Trautman riesce a convincere Murdock ed i suoi uomini a tornare in Vietnam per recuperare Rambo. Una volta arrivato sul posto Trautman nota che Rambo ha liberato un prigioniero e lo comunica a Murdock che, preoccupato di farsi smascherare, ordina ad Ericson, il pilota dell'elicottero, di ritornare alla base e di abbandonare il berretto verde al suo destino proprio quando manca poco alla sua liberazione. Trautman \u00e8 costretto con una pistola alla testa a ritornare in Thailandia sull'elicottero di Ericson, venendo messo agli arresti. Il soldato viene cos\u00ec circondato dai vietnamiti e dai loro capitani Vinh e Kinh; qui viene imprigionato nel campo di concentramento. L\u00ec \u00e8 torturato con la corrente elettrica, nel letame dei maiali con le sanguisughe e con dei coltelli arroventati da parte del pericoloso colonnello sovietico Podovskij e del suo sergente Yushin.\nTornato in Thailandia, Trautman scopre il piano del corrotto Murdock, ovvero dimostrare che in Vietnam non c'erano pi\u00f9 prigionieri statunitensi, in modo tale da non dover pagare al governo nemico pesanti riscatti, anche perch\u00e9 i vietnamiti sono alleati con i pericolosi sovietici. Il campo di prigionia in cui \u00e8 stato inviato Rambo (e in cui era stato catturato e torturato durante la guerra nel 1971, riuscendo a evadere da solo), infatti, secondo il Pentagono, doveva essere abbandonato da anni.\nNel frattempo, Co Bao entra nel campo sotto le spoglie di una prostituta giunta dal paese per soddisfare le voglie sessuali dei soldati e arriva al rifugio in cui Rambo \u00e8 tenuto prigioniero.\nRambo, pena la vita dell'ostaggio liberato, viene costretto da Podovskij a parlare via radio con Murdock e a dare l'addio ai suoi finanziatori, ma anche perch\u00e9 il colonnello russo vuole localizzare la base americana per poterla cos\u00ec bombardare. Rambo, invece di congedarsi dalle armi, giura a Murdock via radio che sarebbe tornato da lui per vendicarsi.\nRiuscito a liberarsi, anche grazie all'aiuto di Co Bao, si scambia un bacio con lei per averlo salvato, ma la ragazza viene uccisa da Vinh, cos\u00ec Rambo, colto dalla rabbia, inizia la sua vendetta. Incomincia dunque una carneficina nella giungla: Rambo pu\u00f2 condurre le tattiche di guerriglia a cui era stato addestrato e causa una strage di soldati russi e vietnamiti, tra cui Kinh, che invano tenta di accerchiarlo con essi. Il berretto verde uccide anche Vinh, sbudellandolo con una freccia esplosiva, poi, evitando la mitragliatrice di Yushin, riesce a salire sul suo elicottero sovietico che si stava innalzando, scontrandosi corpo a corpo con il muscoloso sergente, facendolo precipitare e morire.\nCon l'elicottero sovietico, grazie al quale viene scambiato per Yushin, riesce a entrare nel campo di concentramento, bombardando tutti i soldati e caricando i prigionieri di guerra sul mezzo volante rubato, dopo averli liberati. Cerca di tornare alla base americana in Thailandia con loro, ma Podovskij lo insegue in cielo con un elicottero molto pi\u00f9 grosso e in poco tempo riesce a danneggiare irreparabilmente la coda di quello di Rambo, per poi lanciargli una granata senza piet\u00e0. Trovato l'elicottero atterrato su un fiume del Laos e vedendo il soldato inerme all'interno, Podovskij sorride pensando sia morto e si avvicina per disintegrare il mezzo assicurandosi di coinvolgere lo stesso Rambo e i prigionieri, ma Rambo lo inganna: afferrato fulmineamente un lanciarazzi, \u00e8 lui a disintegrare l'elicottero del colonnello, uccidendolo nell'esplosione.\nTornato in tempo con l'elicottero danneggiato alla base in Thailandia, Rambo colpisce Ericson con una ginocchiata sullo stomaco e una gomitata sul viso, per via del precedente abbandono; Rambo sfoga cos\u00ec la sua rabbia sparando a vuoto colpi di mitragliatrice dentro la base e minaccia il vile Murdock con il suo coltello, intimandogli di cercare e liberare i restanti prigionieri di guerra in tutto il Vietnam, riuscendoci e facendolo smascherare e arrestare, oltre a ridare la libert\u00e0 all'innocente Trautman, suo superiore leale e secondo padre per lui. Rambo, infine, parlando con quest'ultimo, gli spiega che vuole, incarnando tutti i soldati americani, che il loro paese li ami come loro amano lui, ora che anche lui \u00e8 libero avendo dimostrato la propria lealt\u00e0.\nL'ultima scena ritrae Rambo mentre cammina verso una nuova vita dicendo che vivr\u00e0 \"giorno per giorno\".\nProduzione.\nLa copia definitiva del film fu fatta visionare dall'allora presidente statunitense Ronald Reagan, il quale - gi\u00e0 caratterista di film d'azione - lo elesse come possibile eroe nazionale: \u00abCos\u00ec sapremo chi chiamare quando ce ne sar\u00e0 bisogno.\u00bb Nel film vengono impiegati elicotteri come Bell 212 con apposte le insegne vietnamite atte ad indicare l'appartenenza nemica ed un A\u00e9rospatiale SA 330 Puma camuffato da sovietico Mi-24.\nCast.\nI produttori del film ritenevano che Rambo avesse bisogno di un partner nella missione di salvataggio dei prigionieri del Vietnam. Inizialmente i produttori avrebbero voluto John Travolta in quel ruolo, ma Stallone non diede il suo consenso. Per il ruolo di Marshall Murdock venne invece inizialmente considerato Lee Marvin (che era gi\u00e0 stato considerato per il ruolo del colonnello Trautman nel primo film), ma rifiut\u00f2.\nRiprese.\nSebbene ambientato nel sud-est asiatico, il film \u00e8 stato girato tra giugno e agosto 1984 nello stato di Guerrero, in Messico. Le scene della cascata vennero girate nei pressi di Acapulco, mentre Tecoanapa fu la cittadina maggiormente sfruttata per la realizzazione della pellicola.\nColonna sonora.\nLa colonna sonora \u00e8 stata composta da Jerry Goldsmith ed eseguita assieme alla National Philharmonic Orchestra. Il brano di chiusura del film, \"Peace in Our Life\", \u00e8 cantato da Frank Stallone.\nDistribuzione.\nIl film, distribuito dalla TriStar Pictures, \u00e8 stato distribuito nelle sale statunitensi a partire dal 22 maggio del 1985. In Italia fu distribuito da Medusa Distribuzione nel dicembre 1985.\nAccoglienza.\nIl film, realizzato con un budget di 44 milioni di dollari, \u00e8 diventato record di incassi guadagnando poco pi\u00f9 di 150 milioni in Nord America (300 milioni in tutto il mondo), e diventando il secondo film di maggior successo del 1985 dietro \"Ritorno al futuro\" e poco prima di \"Rocky IV\". Il film cattur\u00f2 l'attenzione del presidente degli Stati Uniti d'America Ronald Reagan, il quale lod\u00f2 il protagonista come un simbolo dell'Esercito americano. Fu il primo film ad essere programmato in pi\u00f9 di 2.000 sale cinematografiche statunitensi.\nIl film entr\u00f2 in circolazione in Italia nel dicembre del 1985 in numerosissime sale di qualsiasi tipo ma a prezzo unico, demolendo la tradizionale suddivisione in quelle di Prima e Seconda Visione. In una sala romana faceva apparizione la controfigura dell'eroe con tanto di muscoli ed equipaggiamento. Il film fu accompagnato in Italia da numerose polemiche e critiche per il machismo, il bellicismo e la maniera rozza e stereotipata, velatamente razzista, con cui venivano presentati i vietnamiti e i sovietici; nonostante la modestia del prodotto - da taluni giudicato \"inverosimile\", \"un cartone animato\" di puro intrattenimento - le critiche non impedirono comunque il successo della pellicola. Il film ha avuto grande riscontro di botteghino in Italia, risultando la prima pellicola per incassi della stagione cinematografica 1985-86. All'epoca ha lanciato la moda degli sport all'aria aperta, dei corsi di sopravvivenza, dei gadget militari (memorabile il \"coltello da sopravvivenza\"), delle vetture fuoristrada e resuscitando il mercato della bicicletta con l'introduzione della \"mountain bike\". Secondo degli addetti alla Difesa vi sarebbe stato un incremento di domande di arruolamento volontario, soprattutto nei corpi speciali.\n\"Rambo II - La vendetta\" \u00e8 il terzo film con pi\u00f9 audience della storia della televisione italiana con 14.580.000 spettatori, dopo \"La vita \u00e8 bella\" (16.080.000 spett.) e \"Il nome della rosa\" (14.672.000 spett.) ma prima di \"Balla coi lupi\" (14.554.000 spett.).\nNel 1985 in Unione Sovietica fu prodotto un analogo film con protagonista un Ufficiale dei Corpi speciali \"Spetsnaz\", \"Odino\u010dnoe plavane\" (in cirillico \u041e\u0434\u0438\u043d\u043e\u0447\u043d\u043e\u0435 \u043f\u043b\u0430\u0432\u0430\u043d\u0435, in italiano \"Missione solitaria\"), diffuso dalle TV commerciali italiane. Come il collega americano si trova a far fronte organismi deviati dell'Esercito americano. Non mancano i combattimenti corpo a corpo e l'uso di un coltello simile all'omologo di Rambo. Si vedono degli americani - i quali interpreti parlano perfettamente l'inglese - collaborare con il \"nemico\" russo ed altri ringraziarlo per aver scongiurato una guerra mondiale. Finale tragico. Come commentato dalla rivista \"Ciak\" dell'agosto 1985, la cinematografia russa non considerava ancora l'utilit\u00e0 del \"sequel\".\nSul sito Rotten Tomatoes ottiene il 33% di gradimento basato su 43 recensioni professionali.\nAi Razzie Awards 1985 la pellicola si aggiudica i premi per il peggior film, peggior attore protagonista, peggior sceneggiatura e peggior canzone originale."}
{"id": "287208", "revid": "15756", "url": "https://it.wikipedia.org/wiki?curid=287208", "title": "Sacrificio", "text": "Il sacrificio (dal latino \"sacrificium\", \"sacer + facere\", \"rendere sacro\") \u00e8 quel gesto rituale con cui dei beni (oggetti, cibo, animali o anche esseri umani) vengono tolti dalla condizione profana e consegnati al sacro, venendo per questo dedicati in favore di una o pi\u00f9 entit\u00e0 sovrumane, come atto propiziatorio o di adorazione. Il termine \"sacrificio\" ha tuttavia perso, nel lessico comune, quest'accezione religiosa per intendere in generale uno sforzo, la rinuncia a qualcosa in vista di un fine.\nTeorie del sacrificio.\nLa storia delle religioni e le scienze delle religioni hanno proposto numerose teorie esplicative del fenomeno del \"sacrificio\".\nIl sacrificio nelle differenti culture religiose.\nIl sacrificio nella Religione vedica, nel Brahmanesimo e nell'Induismo.\nParte costitutiva del Vedismo, il \"sacrificio\" (\"yaj\u00f1a\") fu normato e razionalizzato nel successivo Brahmanesimo, attribuendogli il potere di generare, in una dimensione spirituale e cosmica, la pienezza originale perduta. Il sacrificio viene anche oggi eseguito dai brahmani e la sua esecuzione deve essere rigorosa.\nLo \"yaj\u00f1a\" consiste nell'oblazione, tra gli altri elementi, di frutta o verdure (\"au\u1e63asha\"), burro chiarificato (\"gh\u1e5btha\" o \"\u0101jya\"), latte (\"payas\"), carne (\"m\u0101\u1e43sa\"), cagliate (\"dadhi\"), \"soma\", farinate (\"pi\u1e63\u1e6da\"), riso in chicchi (\"ta\u1e47\u1e0dula\"), riso bollito e pigiato (\"p\u1e5bthuka\"), pelle (\"tvac\"), \"etc.\", e, nell'Induismo, viene officiato in occasione di matrimoni, funerali o per quotidiana devozione.\nGli esecutori del sacrificio vedico, spesso eseguito dietro un compenso (per lo pi\u00f9 in oro o vacche), erano i sacerdoti (\"\u1e5btvij\"), il cui numero dipendeva dalla solennit\u00e0 del rito. Nel pieno del successivo sviluppo vedico (intorno al X secolo a.C.), i compiti di principali officianti (\"\u1e5btvij\") del rito pi\u00f9 importante, il \"soma\" (l'\"haoma\" dell'\"Avest\u0101\") si distingueranno, tuttavia, in sole quattro qualit\u00e0 sacerdotali: \"br\u0101hma\u1e47a\", \"adhvaryu\", \"udg\u0101t\u1e5b\" e \"hot\u1e5b\". Ognuno di questi quattro sacerdoti veniva coadiuvato da ulteriori tre assistenti (\"samhita\"). E, come all'\"hot\u1e5b\" veniva assegnato il compito di recitare il \"\u1e5agveda\", gli altri tre officianti avevano rispettivamente il compito di recitare: l'\"adhvaryu\" lo \"Yajurveda\"; l'\"udg\u0101t\u1e5b\" il \"S\u0101maveda\", mentre al \"\"br\u0101hma\u1e47a\" non solo veniva affidata la recitazione del quarto Veda, l'\"Atharvaveda\", ma anche il compito di controllare e soprintendere all'intero rito e alla recitazione degli altri tre Veda rappresentando, l'\"Atharvaveda\", il loro compimento. Sempre nel \"\u1e5agveda\" (X-71,11) i compiti dei quattro officianti vengono riassunti nel singolo \"br\u0101hma\u1e47a\" essendo costui quello che rappresenta l'intero sacerdozio in quanto sa, conosce (\"vidy\u0101\") ed esprime il \"Brahman\".\nIl sacrificio nello Zoroastrismo.\nZarathustra proib\u00ec i sacrifici cruenti di animali, ammettendo come unica forma di sacrificio la bruciatura di legno di sandalo nei roghi votivi.\nIl sacrificio nella Religione greca.\nNella Religione greca il sacrificio \u00e8 il principale atto religioso. Esso si presenta con differenti caratteristiche e nomi a seconda del tipo di sacrificio e delle divinit\u00e0 o esseri a cui esso \u00e8 destinato.\nGli intervenuti si disponevano a semicerchio nell'area posta tra l'altare e il tempio, volgendo le spalle a quest'ultimo davano inizio al sacrificio. I sacrifici cruenti venivano introdotti da un corteo guidato da una vergine detta \"kanephoros\" che reggeva un cesto contenente dei pani, chicchi di cereali e il \"coltello sacrificale\". Dopo le libagioni di acqua, vino o latte e miele (a seconda della divinit\u00e0 a cui era destinato il sacrificio), la vittima veniva aspersa con dell'acqua durante la purificazione delle mani, di modo che scuotendosi assentiva al sacrificio. Senza l'assenso della vittima sacrificale, il sacrificio greco non poteva avere luogo. Dopo le preghiere e con il lancio dei chicchi di cereali, alla vittima veniva asportato un ciuffo di peli dal capo e quindi sgozzata. In questo momento i flauti cessavano di suonare mentre le donne presenti alzavano un grido (\"ololugh\u00e9\"). Nel caso di un sacrificio olimpico il sangue veniva raccolto e quindi versato sull'altare, nel caso di un sacrificio ai morti o alle divinit\u00e0 ctonie, lasciato colare a terra. Sempre nel caso di un sacrificio agli d\u00e8i olimpici l'animale sgozzato e dissanguato veniva macellato dal \"m\u00e1geiros\" sul tavolo e la sua carne fatta a pezzi e bollita in un calderone, il \"leb\u0113s\" \u03bb\u03ad\u03b2\u03b7\u03c2, tranne le viscere (\"spl\u00e1nchna\" \u03c3\u03c0\u03bb\u03ac\u03b3\u03c7\u03bd\u03b1) che invece venivano grigliate su lunghi spiedi e consumate insipide e subito dal gruppo ristretto dei sacrificanti, gli \"splanchne\u00faontes\".\nTra le interiora \"splancniche\", grande attenzione viene riservata al fegato che prima dell'arrostimento veniva attentamente esaminato in quanto qui, pi\u00f9 che in qualsiasi altro organo della bestia macellata, si pu\u00f2 leggere il messaggio inviato dagli d\u00e8i agli uomini. Le interiora vengono comunque tutte esaminate seguendo l'ordine di estrazione dal ventre: cuore, polmone, fegato, milza e reni. Successivamente all'estrazione delle viscere viene praticato il disossamento dell'animale per prelevare le ossa, costituite essenzialmente dai femori e dalla colonna vertebrale, che essendo le parti destinate agli d\u00e8i vengono bruciate integralmente sull'altare prima dell'arrostimento delle \"spl\u00e1nchna\".\nLa suddivisione in parti dell'animale sacrificato era rigidamente stabilita: la pelle andava al sacerdote (\"hiere\u00fas\" \u1f31\u03b5\u03c1\u03b5\u03cd\u03c2), cos\u00ec anche le cosce (\u03ba\u03c9\u03bb\u1fc6 \"k\u014dl\u0113\u0302\") che divideva per\u00f2 con i magistrati.\nNella \"Teogonia\", Esiodo offre una spiegazione poetica e mitica della spartizione della vittima sacrificale tra uomini e d\u00e8i, attribuendo la scelta ad un \"inganno\" di Prometeo. La vicenda raccontata da Esiodo si svolge in un'epoca mitica quando gli d\u00e8i e gli uomini convivevano insieme, condividendo lo stesso banchetto. Zeus divenuto re degli d\u00e8i decide, dopo avere delimitato compiti e funzioni tra gli immortali, di definire il ruolo spettante agli uomini stabilendo una giusta ripartizione degli onori. Viene chiamato per questo Prometeo, il titano che non ha partecipato al conflitto con gli d\u00e8i, il quale si presenta al consesso degli dei e degli uomini con un grande bue che abbatte e macella ripartendone il corpo in due parti rispettivamente destinate agli dei e agli uomini. In una sono poste le ossa nascoste da uno strato di grasso, nell'altra carne ed interiora celate dallo stomaco. Essendo considerato la parte pi\u00f9 infima, Zeus sceglie per gli dei la prima parte, e resosi conto dell'inganno punisce Prometeo.\nIl sacrificio nella Religione romana.\nAnche a Roma il sacrificio riveste un'importanza fondamentale nella sua \"religio\", a tal punto che Cicerone fa derivare quest'ultimo termine dalla necessaria accuratezza con cui esso deve essere eseguito:\nChi eseguiva il rito sacrificale doveva disporre dell'autorit\u00e0 necessaria: un \"pater familias\" oppure un magistrato \"cum imperio\". Il sacrificio veniva dunque eseguito mediante delle modalit\u00e0 codificate:\nGeneralmente le divinit\u00e0 maschili richiedevano vittime di sesso maschile, cos\u00ec per le divinit\u00e0 femminili a cui venivano sacrificati animali di sesso femminile. Giove e Giunone richiedevano il sacrificio di animali bianchi, il dio della notte Summ\u0101nus animali neri, Vulcano quelli rossi.\nGiove voleva maschi castrati, mentre Marte maschi intatti. Prima del raccolto agricolo erano sacrificate vacche \"pregne\" (\"fordae\"). La circostanza decideva anche se sacrificare animali adulti o pi\u00f9 giovani.\nFino alla vigilia della battaglia di Canne erano praticati anche sacrifici umani.\nIl sacrificio nel Buddhismo.\nIn occasione delle feste e cerimonie buddiste si eseguono nei santuari offerte simboliche di fiori, incenso, candele, cibi, frutta, acqua e bevande in onore della Triplice Gemma; le offerte sono accompagnate da canti e preghiere.\nIl sacrificio nell'Ebraismo.\nNel \"Tanakh\" non esiste un termine unico per indicare la pratica del \"sacrificio\" che comunque viene largamente presentato sia come episodio storico (in \"Genesi\" e \"Cronache\"), sia descritto e regolato sul piano normativo (\"Esodo\", \"Levitico\", \"Numeri\" e \"Deuteronomio\").\nCristiano Grottanelli (1946-2010) individua tre grandi tipologie del sacrificio nell'Ebraismo:\nMentre Aaron Rakeffet-Rothkoff (1937-) elenca pi\u00f9 tipologie:\nIl sacrificio nel Cristianesimo.\nNella religione cristiana il \"sacrificio\", sia quello biblico sia quello non biblico, non \u00e8 ci\u00f2 che Dio desidera dall'uomo:\nTale brano evangelico riprende, peraltro, il testo ebraico del \"Libro di Osea\":\nAnche il cos\u00ec indicato \"Vangelo degli Ebrei\" riprende la condanna del sacrificio:\nAgostino d'Ippona nel \"De civitate Dei\" tratta l'argomento \"sacrificio\" dal punto di vista cristiano:\nSecondo i cristiani, quindi, l'uomo ha bisogno di avvicinarsi a Dio mediante la costante conversione che consiste nell'aprirsi ai doni di Dio.\nIl dono degno di Dio \u00e8 soltanto quello che adempie il figlio di Dio, il quale chiama la sua chiesa ad associarsi a lui nella stessa offerta, che contiene tutte le qualit\u00e0 sacrificali. Per questo il sacrificio per eccellenza \u00e8 quello compiuto da Ges\u00f9 Cristo morendo in croce per la salvezza di tutti gli uomini.\nNel sacramento dell'eucaristia i cattolici fanno memoriale del sacrificio di Ges\u00f9, rendendolo sacramentalmente presente operante con la Chiesa.\nLa Chiesa cristiana pertanto, fin dalla sua origine, celebra l'atto sacramentale dell'Eucaristia come uno degli impegni lasciatigli da Ges\u00f9 stesso, suo Dio salvatore e fondatore. L'Eucaristia \u00e8 l'azione sacrificale durante la quale, il sacerdote offre il pane e il vino a Dio, che, per opera dello Spirito Santo, diventano realmente il \"corpo\" e il \"sangue\" di Cristo, lo stesso \"corpo\" e lo stesso \"sangue\" offerti da Ges\u00f9 stesso sulla croce.\nL'altare cristiano \u00e8 quindi la croce sul quale in ogni \"santa messa\" si avvera lo stesso e identico sacrificio (sebbene incruento) della stessa vittima: l'agnello pasquale, cio\u00e8 Ges\u00f9. Con la distribuzione dell'eucaristia, in cui sono presenti il corpo, il sangue, l'anima e la divinit\u00e0 di Ges\u00f9, i fedeli entrano in comunione con Dio e pregustano i suoi beni, chiedono espiazione dei propri peccati, implorano la benedizione di Dio e chiedono il suffragio per le anime dei defunti.\nI laici sono chiamati ad offrire sacrifici spirituali, cio\u00e8 a partecipare spiritualmente al sacrificio di Cristo e a partecipare attraverso la carit\u00e0 e la misericordia al progetto di Dio come il matrimonio e la famiglia.\nIl sacrificio nell'Islam.\nLa cultura islamica, che riserva non piccoli spazi liturgici ai rituali sacrificali, a causa della mancanza di sacerdozio ha introdotto alcune varianti in una tradizione sacrificale che era solidamente affermata in epoca ben precedente all'avvio nel VII secolo dell'azione apostolica di Muhammad.\nIn et\u00e0 preislamica sappiamo quanto diffusa fosse la pratica di uccidere mammiferi a sangue caldo sui betili o sugli idoli dello sterminato pantheon originato dal diffuso enoteismo peninsulare arabico.\nSe nell'Arabia meridionale la pratica sacrificale era riservata a un clero che si ritagliava il compito di officiare tali riti dietro compenso, nell'Arabia centrale e settentrionale tale ufficio era appannaggio dei \"s\u0101din\", o custodi, dei numerosi santuari che, anch'essi dietro compenso, non mancavano anche di emettere vaticini dalla varie divinit\u00e0 oracolari arabe, prima fra tutte Hubal, venerato nel santuario urbano meccano della Ka\u02bfba.\nLa triade preislamica di Man\u0101t, All\u0101t e al-\u02bfUzz\u0101 era normalmente venerata con sacrifici cruenti di dromedari od ovini, la cui arteria giugulare veniva recisa da una lama dal sacrificatore, che faceva in modo di far colare il sangue dell'animale all'interno di un bacino sottostante ( \"ghabghab\") l'idolo stesso.\nL'affermarsi dell'Islam non mut\u00f2 vari riti sacrificali, come quello adempiuto al culmine del rito del \"\u1e25ajj\", anche se ne era stato mutato dal Corano il fine ultimo, che era quello di onorare l'unico Dio, All\u0101h. Abol\u00ec invece del tutto la pratica - di cui s'ignorano ancora per molti versi i motivi - dell'uccisione delle giovanissime figlie femmine (\"Wa'd al-banat\"), che il Corano definisce \"vergognosa\" (\"hawn\").\nSacrifici cruenti erano compiuti anche nel mese di \"rajab\" (inizialmente destinato al rito della \"\u02bfumra\" preislamica) ma la trasformazione di questo pellegrinaggio in un rito minore, lecito in tutti i mesi dell'anno lunare islamico, salvo quello di \"dh\u016b l-\u1e24ijja\" riservato al pellegrinaggio canonico del \"\u1e25ajj\", fece cadere in disuso tale pratica.\nEssa si conserv\u00f2 invece nella cerimonia della \"tasmiyya\", ovvero \"imposizione del nome\" per il neonato, un vero e proprio \"rito di passaggio\" per il quale si prevede tuttora l'\u02bfAq\u012bqa, cio\u00e8 il sacrificio di un animale (di solito un montone), accompagnato dal taglio dei capelli del piccolo e da un'offerta ai poveri; chi ha minori disponibilit\u00e0 pu\u00f2 optare per il sacrificio di un piccolo animale, spesso un piccione.\nUna questione dibattuta \u00e8 infine quella relativa al \"maysir\" che, se ufficialmente viene indicato come un gioco, viene visto invece sensatamente come un \"sacrificio di comunione\" da parte di Tawfiq Fahd.\nThys\u00eda.\nNella religione greca la \"thys\u00eda \" era una cerimonia religiosa consistente nell\u2019offerta rituale alla divinit\u00e0 di un animale, vegetale o oggetto che veniva ucciso, bruciato o comunque distrutto e reincarnato sotto forme antropomorfe. Il significato del sacrificio, come afferma Platone nell'\"Eutifrone\", \u00e8 quello di un \u00abdono agli dei\u00bb: il sacrificio \u00e8 cio\u00e8 un rito con il quale l'uomo stabilisce un rapporto con la divinit\u00e0 mediante l'istituto del dono. Il sacrificio cruento (uccisione rituale di un animale) \u00e8 il pi\u00f9 diffuso nell'antichit\u00e0; nella spartizione di carni e interiora (che venivano consumate collettivamente) e ossa avvolte nel grasso (che venivano bruciate sull'altare) \u00e8 inscritta la separazione dell'uomo dalla divinit\u00e0 (la sua problematizzazione si riflette, per esempio, nel mito di Prometeo).\nI sacrifici cruenti di animali comprendevano anche offerte vegetali (chicchi di orzo, focacce, e composti semiliquidi come il \"p\u00e9lanos\" o come la \"mola salsa\" dei romani, con cui veniva aspersa la vittima: di qui il termine \u00abimmolare\u00bb); si sacrificavano in genere animali domestici (bovini, ovini, e suini, e anche galli e polli), alcuni dei quali erano, a seconda di luoghi e delle circostanze, considerati pi\u00f9 graditi a determinate divinit\u00e0, come il gallo ad Asclepio, la capra o il maiale a Dioniso ecc.; alla Terra si sacrificava una scrofa pregna; ad Artemide si offrivano anche animali selvatici. Pi\u00f9 rari erano i sacrifici di cani (a Ecate, Ilizia, Enialio; i romani immolavano un cane rosso a Robigo, la ruggine del grano. Evidenze archeologiche del perdurare di sacrifici di cani anche in era cristiana (V secolo), sono emerse dagli scavi compiuti nella necropoli dei bambini di Lugnano in Teverina), cavalli (a Poseidone, al Sole, a divinit\u00e0 fluviali), asini (a Priapo) ecc.\nLa vittima veniva portata all'altare addobbata con bende e ghirlande (ai bovini spesso si indoravano le corna); i partecipanti si purificavano con acqua lustrale (consacrata immergendovi un tizzone preso dall'altare) ed erano ammoniti a osservare un sacro silenzio (che veniva poi interrotto dall'invocazione alla divinit\u00e0; la celebrazione era inoltre accompagnata da musica); grani d'orzo venivano gettati sull'altare e sulla vittima, che veniva anch'essa purificata per aspersione; dalla sua fronte si recideva qualche ciuffo di pelo che veniva gettato nel fuoco acceso sull'altare; il sacrificatore, vestito di bianco (e con il capo velato nel rito romano, mentre in quello greco portava una corona d'alloro), sgozzava con il coltello sacrificale la vittima, sollevandone il capo verso il cielo o verso la terra a seconda che il sacrificio fesse dedicato agii dei celesti (nel qual caso si celebrava di giorno) o a divinit\u00e0 ctonie (di sera); il sangue sgorgato veniva raccolto e spruzzato sull'altare. Se la vittima era di grandi dimensioni, veniva prima abbattuta con una scure; in alcuni casi veniva ritualizzato anche il senso di colpa o di trasgressione suscitato dall'uccisione della vittima, con la fuga e l'inseguimento del sacrificatore o con il \u00abprocesso\u00bb all'arma sacrificale, che veniva gettata in mare (Bufonie). Le interiora della vittima venivano cotte a parte e assaggiate prima dell'inizio del banchetto comune.\nI sacrifici agli dei celesti erano compiuti sul \"b\u014dm\u00f3s\", un altare rialzato dal suolo, mentre quelli agli dei ctoni, ai morti e agli eroi si eseguivano sull\"'esch\u00e1ra\", un altare-focolare al livello del suolo, o su una fossa (\"b\u00f3thros\"); in questo caso, la vittima veniva bruciata per intero (olocausto). Anche nei sacrifici propiziatori e in quelli connessi a rituali di purificazione (\"lustratio\") la vittima veniva totalmente distrutta.\nSacrifici si celebravano in varie occasioni della vita pubblica e privata, per ringraziare o propiziare le divinit\u00e0, per espiare un'offesa nei suoi confronti (\"piaculum\"), per prendere auspici in occasione di stipulazioni di trattati tra citt\u00e0. Un tipo particolare di sacrificio \u00e8 l'offerta primiziale, che ha lo scopo di eliminare la relazione di \u00abpropriet\u00e0\u00bb che la divinit\u00e0 ha con l'oggetto: per poter consumare il cibo, l'uomo deve \u00absottrarlo\u00bb alla divinit\u00e0 stessa, sacralizzandone una parte simbolica, appunto le primizie (\"aparcha\u00ed\") delle greggi, dei raccolti, della caccia, e \u00abdesacralizzando\u00bb il resto, che viene cos\u00ec immesso a consumo senza timore di sacrilegio. I sacrifici incruenti consistevano appunto in offerte di primizie e in libagioni di vario tipo. A volte le offerte avevano forma di animale (modellato con pasta, oppure fabbricato con legno o cera ecc.).\nOrfismo e pitagorismo condannarono il sacrificio cruento (che era alla base dell'alimentazione carnea)."}
{"id": "287210", "revid": "1005847", "url": "https://it.wikipedia.org/wiki?curid=287210", "title": "Partito Socialista del Cile", "text": "Il Partito Socialista del Cile ( , PS) \u00e8 un partito politico fondato in Cile nel 1933.\nDue membri del PS hanno raggiunto la presidenza della Repubblica: Salvador Allende, tra il 1970 e il 1973, e Michelle Bachelet, in due periodi, tra il 2006 e il 2010 e tra il 2014 e il 2018. Il segretario del partito \u00e8 \u00c1lvaro Elizalde. Dal 2013 fa parte della coalizione di centro-sinistra denominata Nuova Maggioranza.\nStoria.\nFu il Partito dell'ex Presidente Salvador Allende, del quale egli fu cofondatore, il 19 aprile 1933. Inizialmente fondato come partito marxista che accoglieva una pluralit\u00e0 di correnti della sinistra politica, in seguito incorpor\u00f2 i contributi della socialdemocrazia nel suo patrimonio ideologico. Dopo il golpe del 1973, il partito fu messo al bando (assieme a tutti gli altri partiti di sinistra) e i suoi militanti e i loro simpatizzanti furono perseguitati dal regime. Durante la dittatura di Augusto Pinochet, si frazion\u00f2 in vari gruppi, che non si riunirono fino al ritorno della democrazia, nel 1990. \nNel corso della sua storia, ha fatto parte di varie coalizioni, le principali sono il Fronte Popolare, il Fronte di Azione Popolare, l'Unit\u00e0 Popolare, la Concertazione dei Partiti per la Democrazia e la Nuova Maggioranza. "}
{"id": "287212", "revid": "339392", "url": "https://it.wikipedia.org/wiki?curid=287212", "title": "Partido Socialista de Chile", "text": ""}
{"id": "287222", "revid": "767487", "url": "https://it.wikipedia.org/wiki?curid=287222", "title": "Oscar - Un fidanzato per due figlie", "text": "Oscar - Un fidanzato per due figlie (\"Oscar\") \u00e8 una film del 1991 diretto da John Landis.\nLa pellicola \u00e8 il remake del film del 1967 \"Io, due figlie, tre valigie\" diretto da \u00c9douard Molinaro.\nTrama.\nStati Uniti, 1931. Angelo \"Snaps\" Provolone \u00e8 un \"gangster\" che al capezzale del padre morente giura di diventare onesto; la polizia, dal palazzo di fronte, lo sta spiando, certa che stia tramando qualcosa.\nLa mattina in cui Snaps dovrebbe rilevare una quota di un'importante banca di New York, segnando il suo passaggio nel mondo dell'onest\u00e0, ne succedono per\u00f2 di tutti i colori.\nTutto comincia quando il suo contabile Anthony Rossano gli comunica di averlo frodato, rubandogli quasi 50.000 dollari, che promette di restituire nel momento in cui Snaps gli permetter\u00e0 di sposare sua figlia, che frequenta da qualche tempo; la figlia di Angelo, Lisa, ama per\u00f2 l'autista Oscar che, per paura di dover affrontare Snaps, si \u00e8 arruolato e ora si trova in Europa, mentre lei, ignara della fuga dell'amato, vorrebbe sposarsi quanto prima con un uomo di mondo per lasciare finalmente l'opprimente dorata prigione famigliare: su consiglio della cameriera Nora, la giovane mente al padre raccontando di essere incinta.\nMentre Angelo \u00e8 ancora intento a cercare di sbrogliare la matassa, a casa sua arriva Theresa e, parlando con lei, l'ex malavitoso si rende conto che in realt\u00e0 \u00e8 Theresa la donna amata da Anthony, non Lisa: Theresa ha millantato di essere l'erede di Provolone per apparire nobile e benestante. Usando questa informazione confidenziale come espediente, Angelo, pressato nel frattempo dalla moglie affinch\u00e9 trovi quanto prima un marito a Lisa per salvare l'onore suo e della famiglia, convince Anthony a cedergli i 50.000 dollari da lui rubati, nel frattempo riconvertiti in gioielli, come prova di buona volont\u00e0, in cambio della sua autorizzazione al matrimonio.\nAd accordo avvenuto per\u00f2, Anthony scopre di essere stato ingannato, in quanto il contratto da lui firmato, e per il quale ha anche restituito i gioielli, prevedeva in realt\u00e0 che lui sposasse Lisa e non Theresa; per costringerlo a obbedire, Angelo non esita a presentargli i fratelli Finucci, semplici sarti venuti a fare la prova vestito per l'incontro coi banchieri, come spietati sicari alle sue dipendenze. Nel tentativo di ribaltare la situazione, Anthony si rivolge al professor Poole, il professore di linguistica di Snaps, riuscendo a far nascere l'amore tra il docente e Lisa, e costringendo cos\u00ec lo stesso Snaps, dietro le insistenze della figlia, a modificare i suoi piani affinch\u00e9 non sposi pi\u00f9 Anthony, il quale, per riavere i gioielli, offre altri 50.000 dollari (anche questi rubati dalle casse di Angelo) obbligandolo a restituirgli i gioielli e il contratto di matrimonio per riaverli indietro.\nA questo punto della storia la vicenda inizia a ruotare attorno a tre borse, tutte identiche, ognuna con un contenuto diverso: una contiene i gioielli; una i 50.000 dollari; una la biancheria di Nora, che decide di licenziarsi per andare a sposare un ricco nobile della citt\u00e0. Nell'andarsene, Nora porta via per sbaglio i gioielli; cosicch\u00e9 Angelo, quando tenta di mostrarli al professore come ricompensa per accettare di sposare la figlia, si ritrova invece con la biancheria. Scoperto lo scambio, Angelo cerca di appioppare la biancheria ad Anthony in cambio dei 50.000 dollari e del contratto di matrimonio, senza sapere che nel frattempo le due borse, quella dei gioielli e quella della biancheria, sono state scambiate involontariamente da Nora; quindi i 50.000 vengono nuovamente scambiati, per errore, dal nuovo autista della cameriera: cosicch\u00e9, al secondo tentativo da parte di Snaps di \"vendere\" il matrimonio di Lisa al professor Poole, ancora una volta lo sfortunato malavitoso si ritrova tra le mani la biancheria.\nDi l\u00ec a breve Anthony, pentito della propria condotta, restituisce anche i gioielli a Snaps ricucendo il proprio rapporto con Theresa (che se n'era andata offesa quando lui, scoperto l'imbroglio iniziale, aveva manifestato di essere pi\u00f9 contrariato per il raggiro subito che felice di poter stare con lei) e, mentre Angelo aspetta di riavere indietro anche i contanti (in realt\u00e0 non pi\u00f9 necessari, in quanto ormai Poole e Lisa sono gi\u00e0 decisi a sposarsi), in casa arriva la nuova cameriera in sostituzione di Nora; parlando con lei, Angelo vi riconosce un proprio amore di giovent\u00f9, scoprendo inoltre che dalla loro breve relazione \u00e8 nata una figlia e che quella figlia \u00e8 proprio Theresa: pertanto, in realt\u00e0, Theresa, pur inconsapevolmente, non aveva mentito quando aveva detto di essere la signorina Provolone. Mentre la famiglia festeggia la ritrovata stabilit\u00e0, per\u00f2, arrivano sulla scena prima i banchieri, che vengono smascherati da Anthony come truffaldini e imbroglioni, e poi la polizia, capitanata dal sergente Toomey, il quale, nel tentativo di inchiodare Provolone con la famosa borsa, si ritrova invece, a sua volta, con in mano null'altro che biancheria (anche se riuscir\u00e0 a redimersi di l\u00ec a breve arrestando casualmente la banda del malavitoso Vendetti, sorpresa subito prima di un assalto ai danni di casa Provolone).\nResosi conto che una vita rispettabile proprio non gli va a genio, Provolone decide di tornare alla sua vecchia \"occupazione\", anche se in modo meno brutale e illegale di prima; dunque, nell'atrio della villa viene organizzato il felice matrimonio tra le due figlie di Provolone e i loro spasimanti. Nel mezzo della cerimonia, poi, ripiomba sulla scena lo sperduto Oscar, che per\u00f2 viene \"gentilmente\" accompagnato alla porta per evitare nuove grane. Felice finale per tutti.\nColonna sonora.\nLa pellicola \u00e8 per lo pi\u00f9 musicata con varie rivisitazioni de \"Il barbiere di Siviglia\" di Gioachino Rossini, \"Largo al factotum\".\nDistribuzione.\nLa pellicola \u00e8 uscita nelle sale statunitensi il 16 aprile 1991."}
{"id": "287226", "revid": "219110", "url": "https://it.wikipedia.org/wiki?curid=287226", "title": "Digital MultipleX", "text": "DMX512, spesso abbreviato a DMX (Digital MultipleX), \u00e8 uno standard di comunicazione digitale usato principalmente per il controllo dell'illuminazione di scena nell'industria dello spettacolo, per controllare numerose luci ed effetti da una console di regia. Recentemente \u00e8 stato introdotto anche in ambito civile per l'illuminazione architetturale.\nStoria.\nSviluppato dalla Commissione Tecnica dell'USITT, prese piede nel 1986 con successive revisioni nel 1990 che portarono allo standard \"USITT DMX512/1990\". Nel 1998 lo standard pass\u00f2 sotto il controllo dell'ESTA che ne cominci\u00f2 un processo di revisione. La nuova versione, conosciuta ufficialmente come:\"Entertainment Technology - USITT DMX512-A - Asynchronous Serial Digital Data Transmission Standard for Controlling Lighting Equipment and Accessories\",fu approvato dall'ANSI nel novembre del 2004. L'attuale standard \u00e8 conosciuto come \"E1.11, USITT DMX512\u2013A\" o, pi\u00f9 semplicemente \"DMX512-A\" e viene correntemente mantenuto dall'ESTA.\nDMX nella sua concezione originale era stato pensato per permettere il collegamento di controller e dimmer di diverse marche, un protocollo da usare come ultima risorsa nel caso altri protocolli proprietari non fossero stati compatibili. Di fatto questo standard prese piede e in breve tempo fu utilizzato per collegare anche altri dispositivi pi\u00f9 avanzati come i fogger, oltre ai controller e ai dimmer.\nDMX512 \u00e8 in genere implementato in modo unidirezionale e non comprende un controllo o correzione degli errori. Per questo motivo, per ragioni di sicurezza, non deve essere usato per il controllo dei fuochi pirotecnici o di movimenti di strutture di scena (per i fuochi pirotecnici \u00e8 a volte usato, al suo posto, il protocollo MIDI).\nLivello fisico.\nIl DMX512 si basa sul protocollo fisico RS-485. Per collegare un controller DMX512 alle apparecchiature compatibili si usa un cavo bipolare schermato di impedenza nominale 110 ohm, sul quale i dati sono trasmessi in forma differenziale.\nLo standard prevede dei connettori XLR a 5 poli, in cui un pin \u00e8 la schermatura del cavo (massa), 2 sono utilizzati per la trasmissione di segnale DMX, mentre gli altri 2 sono riservati per una seconda linea bilanciata dmx, ma in realt\u00e0 il suo uso non \u00e8 mai stato definito (si era ipotizzata una linea di ritorno). Molti produttori usano connettori XLR da 3 pin (pi\u00f9 economici), violando cos\u00ec lo standard. In altri casi i produttori impiegano i pin 4 e 5 del connettore a 5 poli per usi totalmente diversi come una linea d'alimentazione dall'apparecchio controllato al controller. La versione DMX512-A ammette anche l'utilizzo di connettori 8P8C (\"RJ-45\").\nCollegamenti RJ-45.\nOgni dispositivo ha un ingresso e un'uscita DMX512, le quali sono internamente collegate fra loro. La porta DMX512 in sul primo dispositivo viene collegata al DMX512 out del controller mentre il DMX512 out del primo apparecchio viene collegato al DMX in del secondo, e cos\u00ec via. Questa tipo di collegamento viene chiamato daisy chain o cascata.\nIl connettore DMX512 out dell'ultimo dispositivo di questa catena cos\u00ec formata dovrebbe avere inserito un terminatore DMX512, ovvero una resistenza da 120 ohm e 0,25 W tra i pin 2 e 3 del connettore, per assorbire le riflessioni di segnale distruttive. Tuttavia per collegamenti su breve distanza di un numero limitato di dispositivi \u00e8 possibile operare anche senza terminatore.\n Schema di collegamento dei dispositivi DMX512\n +------------+ +---------------+ +---------------+\n | controller | | dispositivo 1 | | dispositivo 2 |\n | out in | | out in | | out +-------------+\n +--------------+ +---------------+ +-----------+ terminatore |\nDovrebbero essere utilizzati solamente cavi progettati per il DMX512 o per audio digitale AES/EBU compatibili con impedenza 110 ohm. I test dell'ESTA hanno dimostrato che si possono usare cavi di categoria 5 senza compromettere la qualit\u00e0 del segnale. Tuttavia, vista la diffusione dei connettori XLR a 3 pin, spesso vengono usati cavi per microfono e ci\u00f2 \u00e8 possibile solo nell'ipotesi di brevi distanze e numero non elevato di apparecchiature collegate.\n\u00c8 totalmente da evitare, invece, l'uso di derivazioni ad Y (comunemente noti come sdoppi); a questo scopo esistono degli appositi splitter.\nLivello dati.\nOgni cavo DMX512 pu\u00f2 trasmettere fino a 512 valori da 8 bit, tra 0 e 255, in questo modo un cavo pu\u00f2 controllare fino a 512 dispositivi distinti (dimmer per fari alogeni e accecatori) oppure 512 parametri distinti (per i motorizzati come teste mobili). Siccome DMX supporta solo 512 canali, ci si pu\u00f2 imbattere in situazioni in cui sono necessari \"universi DMX\" distinti. Per \"universo DMX\" si intende una singola linea di collegamento dal controller e tutti i dispositivi associati a quel cavo. La maggior parte delle console DMX recenti supportano pi\u00f9 di un \"universo DMX\", ognuno dei quali deve essere cablato indipendentemente.\nI dati sono trasmessi in modo seriale a 250 kbit/s e sono raggruppati in pacchetti di dimensione massima di 513 byte, con 1 bit di start e 2 bit di stop, in modalit\u00e0 LSB first. L'inizio di un pacchetto viene identificato con una pausa di almeno 88 \u00b5s (nello standard del 1986 era di soli 44 \u00b5s). I dispositivi ricevitori, quando riconoscono la pausa, azzerano i contatori interni di ricezione. A questo punto vengono inviati i dati fino ad un massimo di 513 byte. Il primo byte \u00e8 sempre il byte di stato, che indica ai ricevitori il tipo dei dati che seguiranno. Per i dati standard riguardanti i dimmer, il valore del byte di stato \u00e8 sempre 0x00, mentre altri valori sono usati per sistemi proprietari o per le estensioni RDM dello standard.\nI restanti byte costituiscono i dati reali. Possono essere inviati al massimo 512 byte ed \u00e8 compito dei ricevitori mantenere un conteggio interno dei byte per distinguere i singoli canali. Poich\u00e9 il protocollo DMX non prevede n\u00e9 \"error detection\" n\u00e9 \"error correction\", \u00e8 importante che i ricevitori non perdano dei byte e che scartino i pacchetti nel caso si verifichino \"errori di framing\" o \"buffer overflow\".\nUn pacchetto completo impiega circa 23 ms per essere inviato. Ci\u00f2 corrisponde ad un refresh rate di circa 44 Hz. Se \u00e8 necessario un \"refresh rate\" pi\u00f9 alto si possono utilizzare meno canali semplicemente iniziando l'invio di un nuovo pacchetto prima del completamento dell'invio di tutti i 512 valori. La dimensione minima di un pacchetto \u00e8 di 24 canali. Tuttavia quasi tutti i trasmettitori inviano sempre 512 valori poich\u00e9 molti ricevitori hanno problemi a gestire pacchetti pi\u00f9 corti.\nLe luci dinamiche usano canali adiacenti per controllare le diverse funzioni. Questi attributi possono essere disposti, ad esempio, nel modo seguente:\nIl canale \"filtro\" pu\u00f2 utilizzare gruppi di valori per indicare quale filtro usare, ad esempio:\nPu\u00f2 essere indicata anche la rotazione del filtro, ad esempio:\nSe sono presenti vari apparecchi da controllare separatamente, l'indirizzo DMX512 di ogni dispositivo deve essere impostato in modo che non si verifichino sovrapposizioni. Ad esempio, se l'indirizzo del primo dispositivo fosse 1 e quello del secondo 6, la situazione sarebbe la seguente:\n Indirizzo DMX Disp. Attributo\n 1 1 Intensit\u00e0\n 2 1 Colore\n 3 1 Messa a fuoco\n 6 2 Intensit\u00e0\n 7 2 Colore\nI controller DMX512 moderni contengono librerie che indicano come mappare gli attributi sui vari dispositivi. Il controller in questo modo pu\u00f2 utilizzare vari metodi di selezione e rotazione dei filtri anche se su un particolare dispositivo viene rappresentato da un singolo canale.\nAll'operatore viene cos\u00ec presentato un solo metodo coerente per controllare le luci anche se in realt\u00e0 i vari dispositivi utilizzano valori e sistemi differenti per ottenere i vari effetti. Il controller decider\u00e0 in automatico i vari indirizzi per i dispositivi. Se 512 canali non sono sufficienti, sar\u00e0 necessaria una console con connettori di uscita multipli. Ogni connettore di uscita controlla un \"universo\" differente, permettendo in questo modo di gestire molti pi\u00f9 dispositivi.\nL'output DMX512 \u00e8 progettato per gestire 32 unit\u00e0 di carico. Un singolo dispositivo pu\u00f2 rappresentare una frazione dell'unit\u00e0 di carico anche se la cablatura tra i dispositivi pu\u00f2 degradare il segnale in modo significativo. Per ovviare a questo problema ed al problema della gestione dei cavi, spesso si usano dei buffer DMX512. Questi apparecchi hanno un DMX512 in e parecchi DMX512 out, attraverso i quali vengono trasmessi gli stessi dati. Ogni output pu\u00f2 cos\u00ec controllare 32 unit\u00e0 in modo da dividere il segnale dal controller a centinaia di dispositivi.\nNon \u00e8 consigliabile, invece, suddividere il segnare DMX512 cablando un output verso due input. Ci\u00f2 potrebbe portare a problemi di terminazione. Per esempio, se entrambi i rami della suddivisione fossero terminati con resistenza da 120 ohm, la resistenza combinata risultante sarebbe di soli 60 ohm e ci\u00f2 probabilmente porterebbe in sovraccarico il trasmettitore DMX facendolo spegnere o produrre una tensione troppo bassa. Nel caso in cui solo uno, o nessuno, dei due rami fosse terminato, i rami non terminati creerebbero segnali di riflesso, causando la perdita di dati.\nNozioni pratiche.\nLa diffusione di DMX512 \u00e8 dovuta in gran parte alla sua robustezza. I cavi possono essere maltrattati senza subire degradi di prestazioni come ad esempio avverrebbe con cavi Ethernet. Spesso non vengono applicati i terminatori in modo che, senza di essi, un'eventuale interruzione del cavo non comprometterebbe l'operativit\u00e0 dei dispositivi.\nComportamenti anomali degli apparati di solito sono dovuti ad errori di indirizzamento, cavi rovinati o istruzioni errate dal controller. I cavi rovinati possono portare a problemi intermittenti come il twitching dei dispositivi.\nI due pin non utilizzati sul connettore a 5 pin, in origine, erano riservati per fornire dati diagnostici di ritorno al controller ma questa funzione non fu mai implementata, cos\u00ec alcuni produttori hanno deciso di usare connettori a 3 pin. Altri produttori usano i pin aggiuntivi per trasmettere altri dati o corrente elettrica ma ESTA vieta l'utilizzo di questi pin per trasportare corrente poich\u00e9 ci\u00f2 potrebbe danneggiare i componenti elettronici di alcuni dispositivi. Di conseguenza, spesso si rendono necessari parecchi adattatori che possono portare ad un degrado della funzionalit\u00e0 del sistema. Alcuni produttori preferiscono usare i connettori a 5 pin per evitare confusione tra i cavi del sonoro e delle luci.\nPer controllare la rotazione orizzontale di un Martin Mac 500, la cui rotazione massima \u00e8 di 440\u00b0, un incremento di 1 bit risulterebbe in un movimento di 1,7\u00b0. Essendo necessaria una precisione maggiore, ormai quasi tutti i dispositivi utilizzano 2 canali per i paramentri di pan e di tilt. Ci\u00f2 permette l'utilizzo di valori a 16 bit, tra 0 e 65535, fornendo due canali di controllo, \"coarse\" e \"fine\".\nSviluppo.\nESTA e altre associazioni hanno sviluppato parecchie alternative al DMX512, per ovviarne i difetti. Una configurazione che sta avendo successo \u00e8 la combinazione di DMX512 ed Ethernet. Si usa Ethernet per comunicare tra il controller ed il palco, dal quale poi degli appositi dispositivi bridge convertono il segnale in DMX512 verso i dispositivi. I protocolli Ethernet utilizzati sono spesso specifici al produttore.\nUna nuova versione dello standard DMX512, chiamata \"DMX512A\", pone le basi per il protocollo \"RDM\" (Remote Device Management), il quale permetter\u00e0 il feedback diagnostico dai dispositivi al controller e permetter\u00e0 la comunicazione bidirezionale tra controller e dispositivi. Sul lungo termine, continuano i lavori sull'ACN, uno standard \"open\" basato su Ethernet pensato come rimpiazzo del DMX512. Anche quest'ultimo standard \u00e8 gestito dall'ESTA.\nProtocollo.\nIl protocollo si basa su una linea industriale, ovvero la RS485, ed \u00e8 formato da un treno di dati digitali (1=Acceso/0=Spento) a 5 volt. Un bit dura 4 \u00b5s, quindi la velocit\u00e0 di trasmissione \u00e8 di 250 kb/s.\nIl gruppo di dati \u00e8 formato da 6 parti:\nUn blocco di dati ha perci\u00f2 una durata complessiva di 22754 \u00b5s.\nTipi di controller.\nEsistono numerose tipologie di controller DMX, da semplici mixer a 8 canali a console capaci di controllare pi\u00f9 di 32000 parametri, con la possibilit\u00e0 di creare sequenze della durata di diverse ore.\nDiverse console sono studiate appositamente per il controllo di fari a testa mobile, e presentano joystick o particolari ruote chiamate encoder per incrementare con velocit\u00e0 e precisione i valori di rotazione. Essendo chiaramente impossibile creare una console con 32000 cursori, si fa uso di slider motorizzati che assumono i valori dei canali assegnati."}
{"id": "287244", "revid": "125262385", "url": "https://it.wikipedia.org/wiki?curid=287244", "title": "Robert Walser", "text": "Con i connazionali Max Frisch e Friedrich D\u00fcrrenmatt, Robert Walser forma il trittico dei maggiori scrittori svizzeri di lingua tedesca del Novecento. Fratello del pittore Karl Walser e per lungo tempo in ombra rispetto a quest'ultimo, Robert a partire dal dagli anni Settanta \u00e8 stato appassionatamente letto e studiato. \nBiografia.\n1878-1897.\nRobert Walser nacque il 15 aprile 1878 a Bienne / Biel, cittadina del Cantone di Berna collocata sul confine linguistico tra la regione germanofona e quella francofona della Confederazione Elvetica. Il padre era titolare di una cartoleria che permetteva alla famiglia una vita alquanto modesta e la madre, talora soggetta a crisi depressive, si spense gi\u00e0 nel 1894. Penultimo di otto figli, il maggiore dei quali era appunto il noto pittore, illustratore e scenografo Karl Walser, Robert per motivi economici interruppe gli studi superiori per seguire, dal 1892, un apprendistato bancario. Ancora bambino, si entusiasm\u00f2 per il teatro, mostrando una spiccata predilezione per \"I masnadieri\" di Friedrich Schiller.\nDal 1892 al 1895 lavor\u00f2 come praticante presso la Berner Kantonalbank di Biel, subito dopo fu per un breve periodo a Basilea. Nel 1895 si trasfer\u00ec a Stoccarda presso il fratello Karl, per lavorare come impiegato in un ufficio della Deutsche Verlagsanstalt e alla Cotta'sche Verlagsbuchhandlung; tent\u00f2 inoltre, senza successo, di diventare attore. Da Stoccarda torn\u00f2 a piedi in Svizzera (poco pi\u00f9 di 200 km), per stabilirsi a Zurigo, dove lavor\u00f2 come impiegato in maniera saltuaria in vari uffici.\n1898-1904.\nAl periodo zurighese risale la sua prima pubblicazione. Joseph Viktor Widmann, critico letterario responsabile delle pagine culturali del quotidiano bernese \"Der Bund\", nel 1898 pubblica alcuni suoi scritti nel supplemento domenicale. Si tratta di poesie d'atmosfera dal tono apparentemente ingenuo, vicine agli schemi metrici tradizionali e talora calligrafiche, come ad esempio quella intitolata \n\"Mondo\": \nGrazie a Widmann e a Franz Blei, Walser entr\u00f2 in contatto con il prestigioso circolo letterario monacense dell\"'Art Nouveau\" che ruotava attorno alla rivista \"Die Insel\", di cui era co-redattore Otto Julius Bierbaum, il quale invit\u00f2 il poeta di Biel a scrivere per tale rivista. \n\u00c8 questo il periodo meno documentato della biografia di Walser. A partire dal 1900 (o forse dal 1899) fino al 1901 egli soggiorn\u00f2 pi\u00f9 volte per qualche mese a Monaco di Baviera, dove conobbe personalit\u00e0 come Frank Wedekind, Alfred Kubin e Max Dauthendey. In \"Die Insel\", organo ufficiale dello \"Jugendstil\" letterario, uscirono varie poesie e prose di Walser nonch\u00e9 testi teatrali come ad es. le suggestive commedie in versi \"Schneewittchen\" (Biancaneve) e \"Aschenbr\u00f6del\" (Cenerentola). \nDa ottobre 1901 fino al 1905 egli visse prevalentemente a Zurigo, dove cambi\u00f2 continuamente abitazione, trascorrendo anche brevi periodi a Winterthur, Berlino e Biel. Tra il 1903 e il 1904 fu assistente dell'inventore e ingegnere Dubler a W\u00e4denswil sul lago di Zurigo, esperienza che sar\u00e0 alla base del romanzo \"L'assistente\" (1908).\nNel 1904 usc\u00ec presso la casa editrice Insel di Lipsia la prima pubblicazione in volume, \"I temi di Fritz Kocher\", una raccolta finzionale di componimenti di scuola in cui si annunciano tematiche che saranno tipiche dell'intera produzione di Walser: la natura, il mondo del \"Commis\" - ovvero l'impiegato tuttofare -, il rapporto con la patria, l'amicizia, ecc.\nAlla fine del 1905, Walser si iscrisse ad un corso per diventare servitore e subito dopo venne assunto come cameriere nel castello di Dambrau (Alta Slesia). Lo scrittore celebrer\u00e0 in gran parte dei suoi testi successivi l'ideale del servire, specialmente nel romanzo \"Jakob von Gunten\" del 1909. Il suo eroe sar\u00e0 spesso un servitore oppure un vagabondo.\n1905-1912: il periodo di Berlino.\nNel 1905 si trasfer\u00ec a Berlino, dove il fratello Karl Walser, gi\u00e0 noto come pittore, illustratore di testi e affrescatore di interni in edifici sia pubblici che privati, lo introdusse nella cerchia di artisti e letterati della metropoli tedesca dell'inizio del Novecento. Occasionalmente, Walser lavor\u00f2 come segretario per la Berliner Secession.\nAl periodo berlinese risalgono i tre romanzi pi\u00f9 noti di Walser (\"I fratelli Tanner\", 1905; \"L'assistente\", 1906; \"Jakob von Gunten. Un diario\", 1907) nonch\u00e9 numerose prose, spesso recensite o commentate da illustri colleghi come Rainer Maria Rilke, Max Brod, Hermann Hesse e Franz Kafka. In vari testi deline\u00f2, in un linguaggio gioioso e soggettivo, la figura di un giovane vagabondo cittadino che ama camminare e guardare il mondo con stupore.\nSebbene fosse appena trentenne, tra il 1906 e il 1908 pubblica tre romanzi, anche se la forma romanzo risulter\u00e0 col tempo a lui non congeniale. Ben presto infatti si cimenter\u00e0 in modo quasi esclusivo con prose brevi, con dialoghi teatrali e poesie, s\u00ec da essere oggi considerato nella letteratura svizzero-tedesca il maestro della forma breve.\nTra i vari colleghi e i letterati che dichiararono la loro ammirazione per Walser, si annoverano tra gli altri Robert Musil, Elias Canetti e Walter Benjamin. Hermann Hesse fu il primo a recensire, nel 1917, la raccolta \"Poetenleben\" (\"Vita di poeta\"). Franz Kafka riconobbe nello svizzero un suo ideale predecessore, del quale diceva di leggere con interesse le prose brevi; lo ritenne uno dei suoi scrittori preferiti. Kafka parl\u00f2 con entusiasmo anche dello \"Jakob von Gunten\" e leggeva ad alta voce, in particolare, \"Gebirgshallen\" (\"Birrerie alpine\").\n1913-1921: il periodo di Biel.\nNella primavera del 1913, dopo essersi spostato a piedi da Berlino a Biel (ben 950 km !), Walser torn\u00f2 a stabilirsi in Svizzera. Visse per un breve periodo con sua sorella Lisa presso la casa di cura di Bellelay, dove lei lavorava come insegnante. Qui conobbe Frieda Mermet, una stiratrice con la quale entr\u00f2 in rapporti di grande amicizia; Robert nutriva sentimenti di profonda simpatia e di ammirazione per le sue qualit\u00e0 umane e tra loro si instaur\u00f2 una fitta corrispondenza che dal 1913 si protrasse per quasi trent'anni. Si tratta molto probabilmente dell'unica relazione sentimentale di Walser. Le missive dirette alla donna, che aveva alle spalle un matrimonio da cui era nato un figlio, fanno comprendere non solo che lo scrittore considerava l'amica un'interlocutrice attenta e sensibile, ma che era ben lieto di trascorrere del tempo con lei e con il bambino, al punto di immaginare una comune esistenza insieme.\nSempre nel 1913 si trasfer\u00ec a Biel, prima presso il padre, quindi in una mansarda dell'albergo \" Blaues Kreuz\", l'unico alloggio in cui rimase abbastanza a lungo, ovvero oltre sette anni, fino al 1921. Il periodo di Biel \u00e8 caratterizzato da una serie di lutti: nel 1915 mor\u00ec il padre; nel 1916 venne a mancare il fratello Ernst, ricoverato presso la clinica psichiatrica di Waldau in quanto labile psichicamente; nel 1919 il fratello Hermann, docente di geografia presso l'Universit\u00e0 di Berna, si suicid\u00f2.\nA Biel Walser scrisse brevi racconti che apparvero in giornali e riviste in Germania e Svizzera; tra le raccolte pi\u00f9 note di questo periodo, si annoverano \"Prosast\u00fccke\" (\"Prose\", 1917), \"Poetenleben\" (\"Vita di poeta\", 1918), \"Seeland\" (\"Seeland\", 1919) e \"Die Rose\" (\"La rosa\", 1925). Walser, pervicace passeggiatore, in questo periodo intensific\u00f2 questa attitudine facendo lunghe camminate, spesso anche notturne.\nLa pi\u00f9 rappresentativa raccolta di questa fase \u00e8 \"Seeland\", in cui egli mostra una particolare attenzione per la natura, che fornisce costantemente lo spunto per scrivere, come esemplarmente illustrato nel racconto \"La passeggiata\" (1917), di cui si tratter\u00e0 pi\u00f9 oltre.\nIn questo periodo lo scrittore comincia a rimanere isolato, non da ultimo a causa della guerra che interrompe i contatti con la Germania. Pur lavorando intensamente, riesce a stento a mantenersi attraverso la scrittura.\n1921-1929: il periodo di Berna.\nAll'inizio del 1921 si trasfer\u00ec a Berna, dove lavor\u00f2 inizialmente presso l'Archivio di Stato Svizzero, per dedicarsi poi in modo esclusivo alla letteratura. La sua irrequietezza si fece qui pi\u00f9 spiccata, in pochi anni cambi\u00f2 domicilio ben sedici volte, prediligendo stanze ammobiliate e rifuggendo dal crearsi una propria abitazione indipendente. \nNel decennio successivo al primo conflitto cambia il contesto culturale, sia in riferimento a case editrici che a riviste e quotidiani. Walser ha difficolt\u00e0 a pubblicare i numerosissimi testi che scrive e molti manoscritti che invia a editori e riviste vengono rifiutati. Questo provoc\u00f2 in lui una crisi di carattere professionale, accentuata anche dalla mancanza di contatti nella capitale elvetica, in cui fin\u00ec per non sentirsi a proprio agio. \"Risponde [\u2026] al vero come io ricopra in questa citt\u00e0 il ruolo di un outsider e sarei nel giusto se prendessi coscienza di ricoprire da sempre questo ruolo\", scrive nel \"Diario del 1926\". Le opere di questa fase tarda sono caratterizzate da una struttura volutamente frammentaria e da uno stile all'insegna della libera associazione di idee, come si deduce da quella che \u00e8 la raccolta pi\u00f9 provocatoria del periodo bernese cio\u00e8 \"La rosa\", di cui pi\u00f9 avanti verranno delineate le caratteristiche principali. \nMolti dei testi di questo periodo vennero redatti a matita con una grafia lillipuziana, difficilissima da decifrare e su carta riciclata. Con questa tecnica scrisse prose brevi, scene dialogiche e poesie; l'unica narrativa di pi\u00f9 ampio respiro fu \"Der R\u00e4uber\" (\"Il brigante\"). Il suo stile giocoso e soggettivo si fece sempre pi\u00f9 astratto. Walser leggeva la letteratura canonica cos\u00ec come quella di consumo e amava reinventare la trama in modo tale che l'originale fosse irriconoscibile. Molti testi risultano ambivalenti dal punto di vista del genere letterario e possono essere letti come \"feuilleton\" o come complesse trame piene di allusioni non sempre agevolmente individuabili.\n1929-1956.\nA seguito di allucinazioni acustiche, insonnia e crisi di ansia, Walser nel 1929 fu portato dalla sorella Lisa presso la clinica psichiatrica di Waldau, vicino a Berna. Che l'autore si sia fatto ricoverare di sua spontanea volont\u00e0 - come spesso si legge in alcuni contributi critici - non corrisponde al vero. L'episodio riportato nel volume di Seelig in riferimento all'arrivo a Waldau mostra come Walser nel momento forse pi\u00f9 delicato della sua esistenza palesasse una invidiabile, pragmatica lucidit\u00e0. In merito alla crisi che avrebbe determinato la svolta della sua vita, riferisce a Seelig: \"Ero disperato. S\u00ec, in realt\u00e0 io non avevo pi\u00f9 nulla da dire. [...] Spento, estinto come una vecchia stufa. [...] And\u00f2 a finire che mia sorella Lisa mi port\u00f2 nella clinica Waldau. Ancora davanti alla porta d'ingresso le chiesi se quello che facevamo era giusto. Il silenzio di lei mi bast\u00f2. Che altro mi rimaneva se non entrare?\" In clinica fu stilata in tutta fretta la diagnosi di schizofrenia, diagnosi successivamente mai pi\u00f9 verificata.\nA Waldau Walser, paziente modello, rimarr\u00e0 quattro anni, per essere poi trasferito nel 1933 nella clinica di Herisau, nell'Appenzello. Oggi pazienti come il poeta di Biel sarebbero curati in modo diverso, ambulatorialmente, di certo non internati a vita. Nel determinare il suo destino un ruolo decisivo ebbe la situazione familiare, in quanto nessuno era in condizioni di ospitare Robert, o almeno nessuno si dichiar\u00f2 disposto a farlo.\nDurante il primo ricovero, il paziente Walser continu\u00f2 a scrivere testi letterari che rientrano nell'ambito dei cosiddetti \"microgrammi\", per poi cessare definitivamente la propria attivit\u00e0 artistica nel 1933, quando contro la propria volont\u00e0 venne trasferito nell'istituto psichiatrico di Herisau, dove rimase fino alla fine dei suoi giorni. Qui a partire dal 1936 il mecenate e letterato zurighese Carl Seelig, dal 1944 anche suo tutore, spesso faceva visita a Walser; i due erano soliti intraprendere lunghe passeggiate nel corso delle quali conversavano di vari argomenti - cultura, letteratura, storia -, come documentato dal volume ad opera dello stesso Seelig \"Passeggiate\".\nLo scrittore mor\u00ec il giorno di Natale del 1956 nei dintorni della clinica, durante una solitaria passeggiata nella neve.\nNel 1986 \u00e8 stato inaugurato a Herisau il sentiero Robert Walser (\"Robert Walser-Pfad\").\nProduzione letteraria.\nCaratteristica precipua della scrittura di Walser \u00e8 quella di configurarsi come apparentemente ingenua, svagata, di una disarmante semplicit\u00e0 che cela tuttavia profondit\u00e0 di cui il lettore intuisce la natura singolare ed enigmatica, consapevole della difficolt\u00e0 di coglierne le pieghe pi\u00f9 riposte. L'inafferrabilit\u00e0 \u00e8 parte essenziale del fascino di Walser.\nLa sua opera induce a molteplici interpretazioni, che spesso si muovono in direzioni opposte: da Walser poeta dell'idillio, erede del poeta romantico Joseph Freiherr von Eichendorff - come fu spesso stilizzato dai primi recensori -, al Walser maestro dell'arabesco, al passeggiatore solitario dalle elucubrazioni filosofiche, al nichilista scettico, al poeta pervaso da anelito religioso, al graffiante polemista, al funambolo del linguaggio che anticipa aspetti essenziali della contemporaneit\u00e0. \nPiuttosto che illustrare astrattamente tali aspetti, nella parte che segue verr\u00e0 commentato un testo chiave di ognuno dei tre principali periodi della produzione artistica dell'autore di Biel. \nAffermare che Walser sia mai potuto essere un nichilista scettico significa parlare senza contezza, ossia a vanvera, e soprattutto significa che a tutt'oggi solo pochi abbiano capito la sua poesia nobilissima e senza ritegno o rispetto alcuno. Molti sono quelli che pretendono di liquidar tutto dentro i loro schemi privi di poesia. Leggere le sue parole con il proprio cuore resta l'unica via per conoscere questo immenso, titanico poeta.\n\"Come \u00e8 bello avere un cuore vibrante, sensibile, difficile da appagare. \u00c8 ci\u00f2 che vi \u00e8 di pi\u00f9 bello nell'uomo. Un uomo che non sa custodire il proprio cuore \u00e8 stolto, perch\u00e9 si spoglia di una fonte infinita di dolce, inesauribile forza, di una ricchezza che lo rende superiore a tutte le creature della terra, di una pienezza, di un calore dei quali, se vuole restare uomo, non potr\u00e0 mai fare a meno. Un uomo di cuore non \u00e8 soltanto l'uomo migliore ma anche il pi\u00f9 intelligente, perch\u00e9 ha qualcosa che nessuna intelligenza per quanto industriosa gli pu\u00f2 dare.\" da I temi di Fritz Kocher (L'Uomo).\nPeriodo di Berlino: \"L'assistente\".\nIl romanzo \"Der Geh\u00fclfe\" (\"L'assistente\"), scritto in sole sei settimane, come l'autore stesso afferma, trae spunto da un'esperienza autobiografica di Walser, che da luglio 1903 per circa sei mesi fu assistente presso l'ingegnere Dubler a W\u00e4denswil (nel romanzo B\u00e4renswil), sul lago di Zurigo. \nJoseph Marti si accinge a lavorare presso la villa \"Stella Vespertina\" come assistente del bizzarro ingegnere Tobler ed \u00e8 confrontato con il contesto borghese della famiglia del principale, che lo attrae e lo respinge al tempo stesso. Grazie al contatto con la natura circostante e alle sporadiche gite domenicali in citt\u00e0 riesce a mantenere il suo precario equilibrio, messo alla prova dagli sbalzi di umore di Tobler, inventore di singolari oggetti che offre ad imprenditori in grado di garantire finanziamenti. La situazione economica della famiglia degenera e una delle tante discussioni con il datore di lavoro offre a Joseph il pretesto per lasciare l'incarico e avventurarsi verso un incerto futuro. Tuttavia, la trama ha un valore molto relativo, essa fornisce la struttura per incanalare le riflessioni e le elucubrazioni del protagonista, rese con tecniche di rappresentazione del mondo interiore come discorso vissuto e monologo interiore, tecniche che anticipano quella che sar\u00e0 la tendenza del romanzo europeo del Novecento. A ragione, Benjamin Kunkel afferma che il tipo di romanzo auspicato da Virginia Woolf nel saggio \"Modern Fiction\" (1919), evidenziava il \"prophetic contribution\" (\"contributo profetico\", p. VIII) dell'autore di Biel al romanzo del Novecento, ovvero da parte di Walser. Caratterizzato da lui stesso come narrazione realistica (\"\"L'assistente\" \u00e8 un romanzo assolutamente realistico. Non ho dovuto inventare quasi nulla. La vita l'ha creato per me\"), il testo appare di una notevole e deliberata eterogeneit\u00e0 stilistica in quanto comprende non solo descrizioni poetiche del paesaggio lacustre, resoconti dalla quotidianit\u00e0 borghese in casa Tobler nonch\u00e9 scene dialogiche, ma anche lettere di vario genere (private e di lavoro), appunti diaristici e annunci commerciali, da intendere come l'emergere di quella modernit\u00e0 che fa capolino in pi\u00f9 punti del romanzo con telegrafo, telefono e simili. Si tratta indubbiamente del romanzo walseriano pi\u00f9 calato nel contesto elvetico, come provano episodi quali la festa nazionale del primo agosto e i richiami militari, nonch\u00e9 elementi quali la bandiera che fa mostra di s\u00e9 in cima alla Villa Vespertina e giochi di carte tipicamente svizzeri.\n\"L'assistente\" \u00e8 il testo di Walser apparentemente pi\u00f9 vicino alla tradizionale comunicazione narrativa, anche se appartiene peculiarmente al genere del romanzo, come ben osserva Magris nella postfazione all'edizione italiana. Come sempre in Walser, l'opera appare inafferrabile ed affascinante in quanto sospesa tra varie tendenze. Nel romanzo pi\u00f9 \u2018realistico' di Walser, le riflessioni, i sogni, i monologhi e gli scritti del protagonista palesano una profonda e pervasiva inquietudine, in contrasto con l'immobilit\u00e0 delle acque lacustri e il carattere idilliaco del paesaggio, ed illuminano i lati pi\u00f9 reconditi della sua personalit\u00e0, le ineffabili oscillazioni della sua coscienza, configurando \"L'assistente\" come il pi\u00f9 sottile romanzo psicologico di Walser, che qui anticipa le sperimentazioni dello \"stream of consciousness\" dei capolavori novecenteschi europei.\nPeriodo di Biel: \"La passeggiata\".\nIl racconto \"La passeggiata\" usc\u00ec nel 1917 presso l'editore Huber; sottoposto a revisione stilistica, fu incluso nella raccolta \"Seeland\", pubblicata nel 1920 da Rascher. \nIl motivo della passeggiata, coniugato da Walser in diversi modi nelle varie fasi della sua produzione, si realizza in tale testo nella forma pi\u00f9 compiuta, diventando metafora della prassi e dell'attivit\u00e0 artistica dell'autore di Biel. Il notissimo brano che segue \u00e8 da intendersi come esplicitazione della poetica letteraria di Walser: \nLa trama \u00e8 semplicissima: il protagonista-scrittore, lasciato il proprio studio, passeggia tutta la giornata nei dintorni di una citt\u00e0 (individuabile come Biel) incontrando diverse persone, come un sarto, una cantante lirica, un libraio. I vari elementi del paesaggio urbano e naturale costituiscono lo spunto per monologhi nei quali si esprime in modo ironico e bizzarro la sua soggettivit\u00e0. Il protagonista afferma apertamente che i diversi momenti della passeggiata rappresenteranno altrettante fasi della composizione dell'opera: \"'Tutto questo lo descriver\u00f2' promisi fermamente a me stesso \u2018ne parler\u00f2 al pi\u00f9 presto in uno scritto o in una specie di fantasia, che chiamer\u00f2 \"La Passeggiata\" [\u2026]'\" Si crea cos\u00ec un particolare rapporto tra l'opera d'arte \"La passeggiata\" e l'azione di passeggiare: scrivere significa trasporre un'esperienza personale che \u00e8 gi\u00e0 vissuta con la consapevolezza che sar\u00e0 trasformata in un'opera letteraria. Il protagonista vive in funzione della letteratura.\nPeriodo di Berna: \"La rosa\".\n\"La rosa\", uscito nel 1924, fu l'ultimo volume la cui pubblicazione Walser pot\u00e9 seguire in prima persona. \nEgli appare qui piuttosto audace sia nella scelta dei temi che nella loro veste formale. Il mondo esterno viene filtrato dalla eidetica intelligenza dello scrittore e stemperato in un tessuto narrativo che attraverso tecniche avanguardistiche come collage, montaggio, effetti di straniamento e giochi di parole offre frammenti deliberatamente arbitrari, disordinati della propria esperienza. Ne risultano testi che si sottraggono ad ogni interpretazione univoca e definitiva. Rispetto alle opere del periodo di Biel \u00e8 evidente il venir meno di descrizioni naturalistiche e dell'idillio, che lasciano qui il posto ad interni cittadini inusuali in Walser - come ad es. la scena di bordello in \"Debolezza e forza\" -, descritti con un tono garbato, sarcastico e comico insieme, peculiare miscuglio che pare essere la cifra della tarda produzione. Qui Walser sfiora in pi\u00f9 d'un luogo un registro che la critica tende a ritenere a lui precluso, ossia quello dell'erotismo (ad es. nella prosa \"Manuel\"). La critica nei confronti della societ\u00e0 bene cittadina e della cultura salottiera \u00e8 particolarmente evidente nella prosa \"Lo scimmiotto\", incentrata sulla giocosa zoomorfizzazione della figura del \"dandy\". Frequenti sono riscritture, per lo pi\u00f9 frammentarie, di testi di autori canonici come ad es. Dostoevskij, Ibsen, Wilde, Maupassant, Moli\u00e8re, Balzac, Dumas, Goethe, Schiller, Jean Paul, Kleist, Keller e altri ancora. Godibilissima in tal senso la prosa \"Nora di Ibsen ovvero il R\u00f6sti\", che abbassa il livello dell'originale norvegese trasponendo l'accadere in un quotidiano elvetico costellato di espressioni dialettali.\nLa raccolta, proprio a causa della sua componente avanguardistica, non fu adeguatamente apprezzata dai recensori, che si limitarono a commentarla facendo uso di espressioni riconducibili all'ingenuit\u00e0. Stando a quanto riferisce Walser, persino il collega Thomas Mann dopo aver letto il volume afferm\u00f2 che l'autore era \"intelligente come un bambino molto, molto fine\" riproponendo dunque il \"topos\" di Walser innocuo, sensibile poeta dalle tematiche non di grandissimo interesse. La prosa \"Il bambino (III)\" della raccolta contiene quella che \u00e8 forse la frase pi\u00f9 citata negli scritti critici su Walser, ossia: \"Nessuno ha il diritto di comportarsi con me come se mi conoscesse\", da intendere come una sorta di sfida a ricercare il \u2018vero' Walser, mantenendo al tempo stesso il distacco che l'autore stesso auspica.\nI \"microgrammi\", l'eredit\u00e0 artistica di Walser.\nStoria dei microgrammi.\nPer lungo tempo si \u00e8 ritenuto che Robert Walser a partire dal ricovero presso la clinica psichiatrica di Waldau, nel 1929, avesse cessato la sua attivit\u00e0 letteraria. Solo quasi trenta anni dopo, grazie alla scoperta dell'esistenza e soprattutto dell'accessibilit\u00e0 di scritti considerati indecifrabili, si \u00e8 appreso non soltanto che l'autore a Waldau aveva continuato a dedicarsi alla letteratura, ma anche che a partire presumibilmente dal 1917-18 si era avvalso di una singolare modalit\u00e0 (micro)grafica per stilare i suoi testi.\nLa parola microgrammi, coniata da Jochen Greven, il primo decifratore, si riferisce a quel che \u00e8 considerato oggi l'ambito pi\u00f9 originale e affascinante della produzione walseriana: 526 fogli di carta riciclata su cui l'autore aveva stilato a matita con grafia minutissima, illeggibile ad occhio nudo, \"Il Brigante\", qualche narrazione di ampio respiro come il \"Diario del 1926\", numerosissime prose di poche pagine, brevi scene teatrali e poesie. Tale sezione - rimasta per lungo tempo celata - dell'opera walseriana si configura oggi come il principale polo di attrazione non solo per studiosi e specialisti dell'autore di Biel, ma anche per il lettore comune, cui \u00e8 difficile sottrarsi al fascino che emana dai fragili, danzanti tratti della grafia dell'artista, creatore di una peculiare opera d'arte che va ben oltre i confini della letteratura.\nMa perch\u00e9 Walser decise di servirsi di questa singolare tecnica per produrre le proprie miniature linguistiche? \nEgli stesso confessava alla fine degli anni '20 che da circa dieci anni la scrittura a penna gli provocava veri e propri crampi. A seguito di questa crisi, attorno al 1917 cominci\u00f2 a stilare i propri testi con grafia microscopica, rigorosamente a matita, per trascrivere poi a penna in bella copia soltanto quelli che inviava ad editori e riviste. Tali testi, consegnati nel 1937 da Lisa Walser a Carl Seelig, amico e poi esecutore testamentario dell'artista, vennero inizialmente considerati stilati in una scrittura segreta, finch\u00e9 Greven si rese conto che in effetti si trattava di una miniaturistica riproduzione delle lettere dell'alfabeto corrente. Negli anni '70 sono stati decifrati e pubblicati le \"Felix-Szenen\" e il \"R\u00e4uber-Roman\"; i restanti testi, decifrati da Bernhard Echte e Werner Morlang, sono stati stampati in sei volumi dal 1985 al 2000 . La decifrazione viene attualmente di nuovo intrapresa, utilizzando gli strumenti messi a disposizione dalla moderna tecnologia, dai curatori dell'edizione critica \"in fieri\" - cominciata nel 2008 - dell'opera di Walser (cfr. sotto).\nI testi contenuti in questi fogli non sono da intendere come stesure definitive, ma come abbozzi provvisori che - ovviamente fatta eccezione per i componimenti che Walser ha effettivamente trascritto in bella e poi pubblicato - non hanno avuto dall'autore l\"'imprimatur\" per la stampa, il che spiega il livello sensibilmente diseguale dei vari micro-testi. \nLe dimensioni lillipuziane della scrittura hanno per lungo tempo indotto a ritenere che l'autore tendesse ad annullarsi anche graficamente, parallelamente al suo progressivo scomparire come artista dal panorama letterario (vari editori e riviste negli anni '20 rifiutarono gli scritti di Walser) e come uomo - a seguito del ricovero a Waldau - dalla vita \u2018normale'. Tuttavia, il minimalismo walseriano si pu\u00f2 anche intendere diversamente: non una fuga, ma un implicito invito ad essere scoperto. Il suo nascondersi e \u2018farsi piccolo', quasi invisibile, pu\u00f2 essere inteso come un tentativo - giocoso e drammatico insieme - di indurre il lettore a cercare, trovare ed interpretare chi si cela dietro a caratteri talmente esili e piccoli da sfiorare l'invisibilit\u00e0.\nPeculiarit\u00e0 formali.\nUn ruolo privilegiato assumono nei microgrammi sunti e rifacimenti di opere letterarie e non, descrizioni di spettacoli teatrali nonch\u00e9 osservazioni saggistiche sulla vita culturale dell'epoca. Dal punto di vista della tipologia testuale, molto raramente si possono caratterizzare in maniera univoca le singole composizioni (in termini di testo descrittivo, commentativo, narrativo); una prosa pu\u00f2 cominciare, ad es., con una osservazione gnomica al presente, illustrata utilizzando un'opera letteraria di cui vengono riferiti episodi marginali e commentati aspetti apparentemente secondari; a partire da questi ultimi vengono individuate analogie ad es. con un'opera di arte figurativa, laddove quanto l\u00ec descritto pu\u00f2 essere paragonato a quanto visto nel corso di una passeggiata. \nSarebbe vano tentare di rinvenire nei singoli testi un preciso genere letterario, in quanto Walser oscilla deliberatamente da una forma all'altra; un testo pu\u00f2 cominciare in prosa o come scena teatrale e concludersi con una poesia. Al contrario, una poesia pu\u00f2 terminare con righe in prosa. \nStudiatissimo da circa venti anni il testo pi\u00f9 ampio dei microgrammi, ossia il \"Romanzo del brigante\", all'insegna della libera associazione di idee e della \"\u00e8criture automatique\". L'autore di Biel \u00e8 nella tarda produzione, pi\u00f9 ancora che provocatorio, graffiante e mordace, se non terrorista. Temi delicati e tab\u00f9 che egli in precedenza aveva appena sfiorato, spesso travestendoli e \"ingentilendoli\" con la graziosit\u00e0 della propria scrittura, vengono qui affrontati con un tono ironico, sarcastico se non beffardo, che sconfina nel visionario e nel grottesco.\nOltre al motivo della passeggiata, che qui assume spesso una valenza astratta, un tema che Walser ripropone in molteplici variazioni \u00e8 quello del rapporto tra subordinato e superiore. Per citare solo un esempio, in \"Die Jungfrau. Der Ritter\" (\"La fanciulla. Il cavaliere\"), trasvalutazione dello schema canonico della fiaba, la ragazza salvata dallo splendido cavaliere si rifiuta di abbandonare con quest'ultimo il drago che l'aveva tenuta prigioniera e che si era dimostrato molto pi\u00f9 attento e sensibile nei suoi confronti rispetto al salvatore, preoccupato solo di costruire la propria autostima attraverso gesta eroiche.\nLe lettere.\nLa recente edizione in tre volumi delle lettere scritte da Walser nonch\u00e9 delle missive a lui indirizzate integra in modo sostanziale la vecchia edizione del 1979 in un unico volume, ormai da molti anni esaurita. Vengono qui riportate 951 lettere corredate da note, postfazione, indice analitico commentato dei nomi e dei luoghi nonch\u00e9 da tavola cronologica e da numerose illustrazioni e riproduzioni della grafia dell'autore di Biel. Le epistole aggiunte rispetto al volume del 1979 illuminano sia aspetti della vita privata di Walser, in particolare il suo rapporto con Frieda Mermet che, stando a quanto l'autore scrive usando un registro spesso ironico e giocoso, nel periodo tra il 1913 e il 1915 stava diventando una relazione sentimentale, sia di quella professionale. In varie lettere emerge quanto Walser fosse attento nel descrivere adeguatamente i propri testi nel momento in cui li proponeva a case editrici e con quanta cura seguisse le varie fasi della loro stampa; di particolare interesse le missive che lasciano trapelare la sua \"vis polemica\" nei confronti di personalit\u00e0 istituzionali all'epoca molto note quali ad es. Eduard Korrodi, Max Rychner e Walter Muschg. \nLe lettere pi\u00f9 stimolanti dal punto di vista letterario sono quelle che evidenziano come Walser considerasse la missiva una sorta di esercizio di stile, cimentandosi in ardite metafore, figure retoriche di ogni genere e complicate formule conclusive di saluto volutamente ironiche. Di rilievo il fatto che l'autore usasse nelle epistole, tutte scritte a mano, una grafia leggibile, chiara e ben spaziata, lontanissima da quella dei microgrammi; pi\u00f9 precisamente, egli utilizzava varie grafie, differenziate a seconda del destinatario, arrivando in qualche caso a decorare il foglio con ampi svolazzi che si collocano a met\u00e0 tra arte figurativa e calligrafia. \nA partire dal ricovero a Waldau nel 1929, pi\u00f9 che mai dal 1944, quando Seelig viene nominato suo tutore, le lettere di Walser sono esclusivamente a carattere privato, dirette appunto a Seelig, alla sorella Lisa e a pochi altri destinatari.\nFortuna critica di Robert Walser.\nRitenuto da sempre scrittore per scrittori in quanto apprezzato soprattutto da colleghi e letterati, Walser a partire dalla pubblicazione dell'opera completa curata prima da Carl Seelig, poi da Jochen Greven ha cominciato ad imporsi all'attenzione della critica, che inizialmente si \u00e8 soffermata su temi e strutture fondamentali della sua opera - in questa fase pionieristica costantemente comparata con quella di Franz Kafka -, per scandagliare poi problematiche e motivi tipici di Walser come l'idea del servire, la passeggiata, il rapporto con altri autori (in primis H\u00f6lderlin, Heinrich von Kleist, Jean Paul, Schiller, Stendhal), le peculiarit\u00e0 dei microgrammi, la lirica tarda e cos\u00ec via. Negli ultimi decenni, lo spettro si \u00e8 notevolmente ampliato fino a comprendere aspetti - per citarne solo alcuni - come intertestualit\u00e0, intermedialit\u00e0, rapporto tra scrittura (nel senso di grafia) e creativit\u00e0 letteraria, interrelazione tra testo e arti figurative, riscrittura, problema dei generi letterari. Per lunghissimo tempo considerato eichendorffiano poeta dell'idillio, da circa venti anni, in particolare a partire dall'uscita di un'ampia monografia di Peter Utz, cui si devono numerosi contributi sullo svizzero, Walser \u00e8 visto in termini diversi: non pi\u00f9 scrittore tutto preso dal proprio mondo interiore e avulso dalla realt\u00e0, ma artista che recepisce e rielabora peculiarmente gli impulsi esterni del mondo che lo circonda, stimoli che restituisce poi in forma estremamente soggettiva, spesso estraniante, ironica, giocosa e avanguardistica. Walser si configura sempre di pi\u00f9 negli ultimi anni, oltre che ardito e spesso irriverente sperimentatore di forme e generi letterari, come autore critico nei confronti del'industria culturale, aperto al contatto con altri ambiti artistici (in particolare le arti figurative e la musica), attento ai rapporti di potere e ai processi storici, vicino alle attuali tematiche ambientalistiche, niente affatto alieno da problematiche a carattere politico-sociale.\nLa peculiare modalit\u00e0 di scrittura letteraria da lui nella fase tarda adottata, ossia la tecnica \u2018micrografica' di cui sopra, il fatto di essere stato ammirato da Franz Kafka, infine la diagnosi di schizofrenia e i ricoveri presso cliniche psichiatriche hanno incuriosito la critica ed il pubblico, dando origine ad una sorta di \"leggenda Walser\", elemento che talvolta ha precluso una considerazione attenta degli aspetti propriamente testuali della sua produzione. \nLe continue oscillazioni tra ingenuit\u00e0 ed ambiguit\u00e0 conferiscono alla scrittura walseriana un tono inconfondibile che diventa cifra della modernit\u00e0.\nL'opera di Walser \u00e8 ormai da diversi decenni al centro di monografie, miscellanee, articoli in riviste, convegni e giornate di studio. La creazione, nel 2006, dell'Associazione Robert Walser (Robert Walser-Gesellschaft) e la pubblicazione nel 2015 del manuale Metzler su Robert Walser, impresa cui hanno collaborato oltre cinquanta specialisti di varie nazionalit\u00e0, costituiscono la prova pi\u00f9 evidente della canonizzazione dell'autore di Biel. L'ampio volume Metzler espone schematicamente la biografia dello scrittore, per soffermarsi quindi sui vari contesti geografico-culturali nei quali oper\u00f2 e commentare poi i romanzi, le raccolte di prosa, la lirica, singoli testi di narrativa e teatro, procedendo infine alla disamina critica dei temi pi\u00f9 significativi nella produzione dell'autore di Biel. Il volume si conclude con una sezione dedicata alla ricezione.\nNel 2004 \u00e8 stata avviata una vastissima edizione critica walseriana (\"Kritische Robert Walser-Ausgabe\") in otto sezioni e circa 50 volumi, progetto coordinato da Wolfram Groddeck e Barbara von Reibniz. Nucleo di tale edizione \u00e8 la sesta sezione, che riporta la nuova trascrizione a stampa dei microgrammi, trascrizione realizzata tenendo conto delle dimensioni e delle cancellature presenti nei microgrammi originali, che vengono riprodotti come testo a fronte nei volumi, procedimento che permette al lettore di seguire da vicino il processo creativo di Walser. Tale impegnativa edizione, destinata a studiosi ed esperti, da qualche anno \u00e8 affiancata dall'Edizione Bernese (\"Berner Ausgabe\"), ossia da volumi pensati per il vasto pubblico, provvisti di paratesti come note e postfazioni che permettano al lettore che non ha familiarit\u00e0 con Walser di comprendere agevolmente aspetti fondamentali dei testi proposti.\nLa raccolta pi\u00f9 completa di materiale di e su Walser si trova presso il Centro Robert Walser di Berna. I fogli contenenti i microgrammi walseriani, di propriet\u00e0 della Fondazione Robert Walser, sono custoditi presso l'Archivio Svizzero di Letteratura di Berna.\nRobert Walser in Italia.\nL'Italia \u00e8 stata tra i primi paesi a proporre Walser in traduzione. Subito dopo l'uscita del primo testo dello svizzero in lingua straniera, ovvero \"The Walk and Other Stories\" curato da John Christopher Middleton, vengono pubblicati in Italia \"L'assistente\" nella traduzione di Ervino Pocar e \"Una cena elegante\", raccolta di prose volte in italiano da Aloisio Rendi. Seguiranno negli anni Sessanta, Settanta e Ottanta le traduzioni, uscite presso il prestigioso editore milanese Adelphi, degli altri due romanzi berlinesi e di varie raccolte di prose; l'Italia \u00e8 il primo paese a tradurre le conversazioni con Seelig (\"Passeggiate con Robert Walser\"). Negli anni Novanta, si registra uno scarso interesse per Walser da parte degli editori italiani, mentre case editrici ticinesi hanno proposto alcune raccolte di poesie e di narrativa. Da circa dieci anni si rileva una discreta ripresa, con la pubblicazione da parte di Adelphi di vari volumi, affidati a sempre nuovi traduttori e traduttrici. Mentre i microgrammi sono reperibili ormai da lungo tempo in inglese e in francese, il lettore italiano non ha ancora a disposizione una selezione di tale ambito della produzione walseriana.\nA Walser si ispirano un teatro torinese e una libreria romana. Nel 1996 l'attrice Marina Bassani ha fondato nel capoluogo piemontese il \"Teatro Selig\" (richiamandosi esplicitamente alla figura di Carl Seelig e togliendo una vocale al cognome affinch\u00e9 assuma il significato di \"beato\", appunto \"selig\" in tedesco) che ha inaugurato con un monologo tratto da \"La passeggiata\", di cui lei stessa ha effettuato la riduzione ed \u00e8 stata protagonista, spettacolo che ha riproposto anche altrove, ad esempio ad aprile 1997 nel prestigiono Teatro Juvarra di Torino. Diversi anni fa \u00e8 stata aperta nella capitale la libreria \"Simon Tanner\" che prende il nome dal protagonista del romanzo \"I fratelli Tanner\".\nPer quanto concerne la ricezione critica, in Italia al \"boom\" walseriano degli anni Sessanta e Settanta non ha fatto riscontro adeguata eco a livello di pubblicazioni scientifiche; nei suddetti due decenni, solo molto sporadicamente Walser \u00e8 stato al centro di contributi critici, i pochissimi usciti si sono tuttavia rivelati acuti e lungimiranti e hanno lasciato il segno negli studi walseriani, al punto da essere tradotti in tedesco.\nSe Walser, fino almeno alla fine degli anni Ottanta, in rarissimi casi \u00e8 in Italia oggetto di lavori quali tesi di laurea e saggi in riviste specialistiche, a partire dalla fine degli anni Novanta la situazione cambia e lo svizzero \u00e8 di tanto in tanto presente in tesi di primo e secondo livello cos\u00ec come tesi di dottorato, nonch\u00e9 in saggi accademici.\nAll'iniziativa di Paolo Chiarini si deve il primo convegno internazionale walseriano, svoltosi a Roma nel 1985; nella capitale Walser \u00e8 al centro, nel 2007, di un ulteriore convegno internazionale. Nel 2006, nel cinquantenario della morte, la libreria romana Simon Tanner organizza una serie di giornate walseriane i cui atti vengono pubblicati in un numero monografico della rivista \"Homo Sapiens\". Nel 1999 si svolge a Bologna un'iniziativa dal titolo \"Robert Walser. I mondi del manoscritto\". Nell'aprile del 2015 viene tenuta a Genova una giornata di studi walseriani.\nPer ampliare lo sguardo alla Svizzera italofona, nel 2015 il Museo di Mendrisio accoglie una mostra sui microgrammi che in parte riprende una mostra del Centro Robert Walser di Berna; i fogli microgrammatici esposti vengono corredati da traduzioni italiane per lo pi\u00f9 inedite. \nRobert Walser \u00e8 considerato in Italia non solo maestro della prosa breve, ma anche tra i pi\u00f9 originali poeti del Novecento elvetico, come dimostra l'antologia curata da Annarosa Zweifel Azzone \"Cento anni di poesia nella Svizzera tedesca\", volume in cui l'autore di Biel \u00e8 ampiamente rappresentato.\nTra le monografie pi\u00f9 significative, degna di nota quella di Leonardo Tofi \"Il racconto \u00e8 nudo!\" - il primo libro su Walser uscito in Italia -, che esplora appunto i meccanismi di messa a nudo della scrittura walseriana, una sorta di immensa opera aperta, e quella di Stefano Beretta \"Una sorta di racconto. La scrittura poetica e l'itinerario dell'esperienza in Robert Walser\", che scandaglia i molteplici aspetti del complesso rapporto tra io e mondo, autore e contesto storico-letterario nell'opera dello svizzero. Saggi su Walser escono di tanto in tanto in miscellanee, riviste specialistiche di germanistica cos\u00ec come in altre a carattere filosofico, psicologico, estetico, grafologico.\nNel complesso, anche se non esattamente oggetto privilegiato di interesse, Walser gode in Italia di un discreto numero di lettori, appassionati ed accademici affascinati dalla sua apparentemente ingenua, giocosa, silenziosa ed enigmatica scrittura sovversiva."}
{"id": "287246", "revid": "486946", "url": "https://it.wikipedia.org/wiki?curid=287246", "title": "Laser Cooling", "text": ""}
{"id": "287248", "revid": "1982", "url": "https://it.wikipedia.org/wiki?curid=287248", "title": "Giuseppe Solaro", "text": "Biografia.\nGli studi.\nDi modesta famiglia, il padre \u00e8 operaio alle ferrovie, prima prende il diploma di geometra poi si iscrive nel novembre 1936 alla facolt\u00e0 di Economia e Commercio e aderendo al Gruppo Universitario Fascista (GUF) di Torino, del quale diventa in breve tempo fiduciario (responsabile cittadino). Solaro, da sempre sulle posizioni della sinistra fascista, inizia a scrivere per svariate riviste, sempre pi\u00f9 approfondendo le sue posizioni in tematiche economiche. Sempre nel novembre 1936 Solaro si sposa con Martina Magnani detta Tina.\nIl 14 febbraio 1937 ritorn\u00f2 sotto le armi come ufficiale della Milizia Volontaria per la Sicurezza Nazionale (MVSN) e part\u00ec come volontario nella Guerra civile spagnola prendendo parte alle fasi iniziali della Battaglia di Bilbao anche se al momento della caduta della citt\u00e0 si trovava in licenza da alcuni giorni. Rientrato definitivamente in Italia, fu assunto come geometra presso il Comune di Torino.\nGi\u00e0 nel 1940, in previsione della seconda guerra mondiale fu richiamato sotto le armi come Ufficiale di complemento in artiglieria, continuando nel frattempo a scrivere articoli giornalistici e piccoli saggi di geopolitica. nonostante che il Comune, tramite il podest\u00e0 Matteo Bonino, ne richiedesse la presenza a Torino. Nel giugno del 1940 Solaro, pochi giorni dopo l'inizio della guerra, consegu\u00ec la laurea con una tesi intitolata \"Le variazioni dei prezzi nel '500 e '600 in Italia\".\nNell'ottobre 1940 fond\u00f2 il \"Centro Studi Economici e Sociali\" insieme a Golzio e Canonica. Nel frattempo scriveva sul quotidiano nazionale \"La Stampa\" e sul periodico della Federazione provinciale del Partito Nazionale Fascista (PNF).\nRepubblica Sociale Italiana.\nDopo l'armistizio dell'8 settembre 1943 ader\u00ec alla Repubblica Sociale Italiana e il 16 settembre 1943 fu nominato alla guida del Partito Fascista Repubblicano di Torino in un triumvirato composto dal console della MVSN Domenico Mittica e da Luigi Riva. La nomina di Solaro avvenne principalmente per iniziativa di Alessandro Pavolini il quale apprezzava i giovani provenienti dalla Scuola di mistica fascista, che vedeva come punto di riferimento intellettuale da cui trarre la nuova dirigenza.\nIntanto il 30 settembre Paolo Zerbino fu nominato capo della Provincia di Torino, assunse ufficialmente l'incarico il 21 ottobre. La prima riunione a casa Littoria si svolse l'8 ottobre e furono assegnati gli incarichi: Solaro divenne commissario federale, Riva comandante del Fascio di Torino e Mittica comandante della Giovent\u00f9 con compito di collegamento con la MVSN. Il 25 ottobre due membri dei GAP uccisero in un attentato il seniore della MVSN Domenico Giardina, catturati furono condannati a morte e fucilati il 21 dicembre.\nIl 31 ottobre furono segnalate le prime azioni partigiane in val di Susa cos\u00ec una spedizione di squadristi, guidata dal conte Federico Gaschi, si rec\u00f2 a Borgone Susa dove iniziarono a perquisire le case incendiando quelle dove furono trovate delle armi. La spedizione si risolse in un disastro. Nel pomeriggio avvennero i primi scontri in cui caddero anche dei civili. Feriti furono alcuni militi della milizia confinaria mentre cadde ucciso il vicefederale Luigi Riva. Solaro, che aveva vietato la spedizione e che poi, informatone, aveva inutilmente cercato di fermarla allertando i carabinieri, fece porre agli arresti il conte Gaschi.\nA partire dal 15 novembre alla FIAT si inizi\u00f2 uno sciopero contro il caro vita che presto si estese anche ad altre fabbriche. Solaro, che sosteneva le richieste degli operai, si rec\u00f2 direttamente alla FIAT Mirafiori per parlare con gli operai. Nel dicembre, su richiesta del PFR, le autorit\u00e0 tedesche acconsentirono a un aumento dei salari del 30%. A Torino il 23 dicembre il gappista Giovanni Pesce uccise nel suo negozio di orologi Aldo Morej, il quale era amico personale di Mussolini. Nonostante che gli iscritti al PFR reclamassero una rappresaglia, Solaro e Zerbino riuscirono a evitarla.\nUno dei compiti pi\u00f9 gravosi che afflissero Solaro fu di contenere le continue spinte disgreganti interne al PFR. Pur mantenendo sempre la maggioranza interna, dal gruppo originario del PFR si era scissa il 17 giugno 1944 la componente \"Movimento rivoluzionario dei repubblicani integrali\" guidata da Antonio Burdin. Burdin che rappresentava l'ala nazional-fascista chiedeva lo scioglimento del PFR e la creazione di un governo d'emergenza a carattere militare. Un'altra componente che si era venuta a delineare era guidata da Mario Bodo, che contestava l'evidente debolezza degli organi centrali del PFR chiedendo l'allontanamento degli elementi che dopo la caduta di Mussolini si erano posti su posizioni attendiste\nLa socializzazione.\nIn questo periodo Solaro segue con particolare attenzione l'attuazione dei decreti sulla socializzazione dei mezzi di produzione, promuovendo diverse iniziative tra i lavoratori (conferenze, stampa di opuscoli ecc.) al fine di rendere noti i contenuti della nuova legislazione sociale di cui \u00e8 convinto assertore. Nell'aprile 1944 avvia il \"Corso di preparazione dei lavoratori alla socializzazione\" da tenersi in undici lezioni. Denuncia a Mussolini, insieme al prefetto Zerbino, supposti boicottaggi in accordo tra Fiat e tedeschi che boicottano ogni iniziativa volta alla socializzazione dell'economia mentre ritiene di riscontrare l'interesse dei lavoratori.\nIl 2 dicembre 1944, nell'ambito della svolta socializzatrice, Solaro nomina l'operaio Michele Fassio nuovo podest\u00e0 di Torino al posto dell'uscente Matteo Bonino.\nIspettore regionale.\nIl 23 aprile 1945 Solaro fu promosso Ispettore regionale per le Brigate Nere e a livello cittadino fu sostituito da Mario Pavia.\nQuando la caduta della Repubblica Sociale Italiana si rivel\u00f2 imminente i vertici militari cittadini decisero di lasciare Torino par raggiungere la Valtellina mentre Solaro tent\u00f2 inutilmente di convincerli a restare in citt\u00e0. Probabilmente sottovalutando l'effettiva forza del movimento partigiano, Solaro sostenne la necessit\u00e0 di opporre almeno una resistenza simbolica in citt\u00e0. La partenza dell'esercito fu decisa dal generale Enrico Adami Rossi che affid\u00f2 il comando della colonna al colonnello Cabras. Deciso a rimanere in citt\u00e0 prosegu\u00ec nell'organizzazione dei franchi tiratori che avrebbero dovuto contrastare l'ingresso dei partigiani in citt\u00e0 con l'obiettivo di \"fare di Torino un Alcazar\" e resistere fino all'arrivo delle forze anglo-americane.\nLa mattina del 26 aprile Solaro dispose il prelevamento dalla Banca d'Italia di una somma sufficiente a pagare gli stipendi arretrati di tutti i militi. Trovatala chiusa si diressero invece presso la Cassa di Risparmio dove, ottenuto un rifiuto da parte del direttore, sfondarono il cancello con un mezzo blindato e prelevarono diciassette milioni e mezzo di lire.\nIl concentramento fu deciso presso la casa Littoria. La sera del 26 avvenne ancora un incontro con monsignor Garneri e Solaro che fu tentato tramite lo stesso federale Pavia ma non sort\u00ec alcun effetto. A Solaro fu inoltre contestato dall'avvocato Salza, presente all'incontro, che il prelievo forzoso della mattinata aveva sfavorevolmente colpito il CLN, al che Solaro rispose: \"L'ho fatto io e ne assumo tutte le responsabilit\u00e0... non potevo lasciare tutta questa gente alla merc\u00e9 dell'uragano\".\nLa ormai irrevocabile decisione dei vertici militari di lasciare Torino vanific\u00f2 i progetti di Solaro di difendere la citt\u00e0, pertanto la mattina del 27 egli decise la smobilitazione dei reparti delle Brigate Nere a cui furono consegnati tutti i soldi prelevati la mattina precedente come premio di smobilitazione.\nTutti i militi presenti a casa Littoria si diressero quindi alla caserma Podgora ancora tenuta dalla GNR ma Solaro non si rec\u00f2 nella piazza in cui si stava organizzando la colonna per uscire da Torino. Nemmeno tutti i famigliari furono a conoscenza della sua decisione, mentre il fratello Adriano che si era unito alla colonna fascista lo aspett\u00f2 inutilmente fino all'ultimo, l'altro fratello Ferdinando, a conoscenza delle sue intenzioni, recatosi in federazione lo aveva scongiurato di unirsi alla colonna.Costituito un nucleo di quattro persone, persistette nella decisione di non lasciare Torino con la colonna in partenza e si trasfer\u00ec nelle cantine del consorzio agrario di via Mario Gioda 22 poco distanti sia da casa Littoria che dalla caserma Podgora. Il mattino seguente, dopo una segnalazione, i quattro furono presi prigionieri da una squadra partigiana e portati alla caserma Bergia.\nNonostante l'avvenuta smobilitazione della Brigata Nera di Torino alcuni gruppi di franchi tiratori diedero egualmente vita al previsto piano di difesa ad oltranza della citt\u00e0, nel corso degli scontri persero la vita circa 300 partigiani, attirandosi il loro odio..\nPreso prigioniero fu riconosciuto e sottoposto ad un primo interrogatorio in cui, secondo il dirigente comunista Osvaldo Negarville, in una testimonianza resa il 3 settembre 1946 in un processo contro l'ex federale Mario Pavia, Solaro, nel tentativo di salvarsi, avrebbe sostenuto di essere un elemento moderato se non comunista anch'esso e, sempre secondo Negarville, avrebbe addossato la responsabilit\u00e0 dei franchi tiratori proprio al nuovo federale Pavia. Le affermazioni di Negarville furono ampiamente smentite dagli altri testimoni e respinte dallo stesso Pavia, nel corso dello stesso processo che lo vedeva imputato, il quale dichiar\u00f2 di non credere alle affermazioni fatte \"dubito che il Solaro avesse fatto il mio nome in tale circostanza, come voi mi avete detto poich\u00e9 ritengo il Solaro uomo onesto e leale\".\nLa mattina del 29 segu\u00ec un sommario processo che termin\u00f2 poco dopo con sentenza d'impiccagione. Il dibattimento non fu reso noto dato che non fu stilato nessun verbale.\nSapendo di dover morire Solaro scrisse l'ultima lettera alla moglie: \nLa morte di Solaro.\nIl mattino seguente fu portato in processione per le vie cittadine dai partigiani per essere poi condotto in corso Vinzaglio dove nove mesi prima erano stati impiccati quattro partigiani in rappresaglia al ferimento di un ufficiale della RSI. A Solaro non poteva essere attribuita alcuna responsabilit\u00e0 circa i quattro partigiani che erano stati impiccati dato che l'ordine era stato dato direttamente dai tedeschi ed eseguito dalla GNR.\nSolaro fu impiccato una prima volta ad un albero, ma il ramo si spezz\u00f2 e lui, ormai in stato di semi-incoscienza, venne impiccato per una seconda volta. Il cadavere fu nuovamente portato in processione per le vie e infine gettato nel fiume Po dal Ponte Isabella. Giorgio Amendola, dirigente del PCI e comandante partigiano, asser\u00ec che Solaro mor\u00ec in maniera poco coraggiosa (tra le altre cose, neg\u00f2 il suo rapporto col fascismo, attribu\u00ec le sue responsabilit\u00e0 ad altri gerarchi e si autodescrisse come un \"compagno di idee comuniste\").\n\u00c8 sepolto nel Cimitero monumentale di Torino, presso il sacrario dei militi della RSI."}
{"id": "287267", "revid": "438678", "url": "https://it.wikipedia.org/wiki?curid=287267", "title": "Xasthur", "text": "Xasthur \u00e8 stata una one-man band depressive black metal statunitense fondata nel 1996 da Scott Conner, sotto lo pseudonimo di \"Malefic\". Le principali tematiche trattate dai testi delle sue canzoni sono il buio, l'astronomia, la disperazione, l'odio, la depressione, il suicidio e le esperienze extracorporee.\nMalefic \u00e8 stato in tour con i Sunn O))), e si \u00e8 unito Nachtmystium sul palco, ma ha dichiarato in un'intervista per la Pitchfork, che \"gli Xasthur non sono una band che suona dal vivo\". Il primo concerto si tenne con i riformati Xasthur il 18 giugno 2015.\nOrigine del nome.\nIl nome Xasthur \u00e8 una fusione di due nomi: Hastur e Xenaoth. Malefic afferma che ha trovato il primo nome all'interno del Necronomicon e ritiene che si riferisce a \"un demonio che uccide le persone nel sonno\". Quest'ultimo invece si riferisce a una divinit\u00e0 celeste, e lo ha trovato su un libro di una religione afro-caraibica animista, la santeria. In origine il nome era Xasthuriath, ma \u00e8 stato poi ridotto a Xasthur nel 1997, al momento dell'uscita di un demo ora distrutto.\nStoria.\nIl progetto Xasthur \u00e8 nato nel dicembre 1995, ad Alhambra, in California (USA): in precedenza Conner aveva suonato con vari gruppi locali death metal nella California meridionale. Inizialmente il gruppo cominci\u00f2 le prove e la registrazione in un home studio con una formazione instabile. Un demo di 10 tracce delle loro prime prove \u00e8 stato diffuso in commercio. Mentre il nastro originale \u00e8 ora distrutto, alcune tracce appaiono sulla re-release degli album pi\u00f9 recenti.\nPer l'album autoprodotto con Orosius, Malefic si \u00e8 unito alla batteria e alla voce da un amico del gruppo Draconis, che ha utilizzato come nome da palcoscenico \"Ritual\" (Mike, del quale non si conosce il cognome). Successivamente, Xasthur divenne il progetto solista di Malefic, anche se Khaija \"Blood Moon\" Ausar (dei Dacon e dei Crimson Moon) apparve come musicista di sessione in \"A Curse for the Lifeless\" e in \"Xasthur\". Prima di pubblicare l'album d'esordio ufficiale, nel 2002, le registrazioni sono state distribuite in edizioni limitate, che sono state successivamente pubblicate dalla svedese Total Holocaust Records e da altre piccole etichette underground.\nIl primo album, \"Nocturnal Poisoning\" (registrato nell'aprile-settembre 2001) \u00e8 stato pubblicato contemporaneamente dalle etichette discografiche indipendenti Blood Fire Death e Red Stream nel 2002. La Southern Lord Records ha pubblicato una versione del doppio LP nel 2005. Negli anni a venire, i lavori degli Xasthur sono stati ridistribuiti attraverso etichette come la Displeased Records, Moribund Cult, Total Holocaust Records, Battle Kommand Records e Hydra Head Records. Oltre alle demo e alle registrazioni dell'EP, Xasthur ha pubblicato diversi album black metal con altri artisti, come Acid Clisteri, Nachtmystium, Angra Mainyu, Leviathan, e Nortt. Xasthur ha contribuito alla realizzazione di diversi tribute album (Ildjarn, Burzum e Judas Iscariot), ed \u00e8 apparso su varie compilation album. Inoltre, Malefic ha collaborato tra gli altri con il progetto drone doom metal dei Sunn O))) e il supergruppo black metal dei Twilight.\nNel 2010, Conner annunci\u00f2 che \"Portal of Sorrow\" sarebbe stato il suo ultimo album black metal e che non avrebbe pi\u00f9 suonato il genere, a favore di invece qualcosa di diverso. Col suo nuovo progetto acustico, \"Nocturnal Poisoning\", pubblic\u00f2 tre album: dal 2015, il progetto ha ripreso il nome \"Xasthur\"."}
{"id": "287268", "revid": "640389", "url": "https://it.wikipedia.org/wiki?curid=287268", "title": "Dema", "text": "I Dema sono una sorta di divinit\u00e0: il termine indica propriamente i mitici antenati primordiali presenti nel culto agricolo di una comunit\u00e0 di raccoglitori di tuberi dalla Nuova Guinea.\nAdolf Jensen, a proposito della discussione sulla possibile esistenza di una religione originaria, sposta fino ai Dema, decontestualizzando ed estendendo il termine a tutte le religioni e culture, il punto d'inizio che era prima inteso da Edward Burnett Tylor come l'animismo e dai devoluzionisti identificato col monoteismo primordiale.Egli vi ritrova anche l'origine delle dinamiche che regolano il tema del \"dio morente\" esposte ne \"Il ramo d'oro\" di James George Frazer.\nLa vicenda del \"Dema\" - l'antenato primordiale- lo vede, nel corso della \"fabula\", scontrarsi con un nemico per venire sconfitto, quindi ucciso e infine spezzettato.\nDai suoi pezzetti nasceranno le piante e in generale tutto ci\u00f2 che \u00e8 commestibile.\n\u00c8 fondamentale notare che le popolazioni dalla cultura delle quali Jensen estrae questo mito coltivano tuberi come principale fonte di sostentamento: \u00e8 evidente il parallelismo fra la modalit\u00e0 di coltivazione dei tuberi e la vicenda del Dema, quindi anche l'impossibilit\u00e0 di estendere l'idea di Dema al di fuori della civilt\u00e0 in cui si \u00e8 sviluppata."}
{"id": "287269", "revid": "1934238", "url": "https://it.wikipedia.org/wiki?curid=287269", "title": "Ather Capelli", "text": "Biografia.\nDa giovanissimo ader\u00ec al Partito Nazionale Fascista (PNF), con cui partecip\u00f2 alla Marcia su Roma.\nNegli anni venti e trenta collabor\u00f2 con numerose testate e scrisse drammi ed opere teatrali che furono inscenati dalla compagnia filodrammatica \"Sursumcorda\".\nIn questo periodo partecip\u00f2 anche ad alcune operazioni di guerra nell'Africa Orientale Italiana (AOI), in cui venne gravemente ferito.\nDopo l'entrata dell'Italia in guerra, chiese di potersi arruolare nell'esercito, ma la sua domanda fu respinta a causa di una sua grave menomazione. Continu\u00f2 cos\u00ec la sua attivit\u00e0 giornalistica, che lo port\u00f2, il 2 gennaio 1943, ad entrare nella redazione della \u00abGazzetta del Popolo\u00bb.\nAder\u00ec alla Repubblica Sociale Italiana dopo l'armistizio di Cassibile ed il 20 settembre 1943 divenne direttore della \u00abGazzetta del Popolo\u00bb. Dal 17 gennaio 1944 fu direttore anche del settimanale \u00abIllustrazione del Popolo\u00bb, supplemento della Gazzetta.\nIl 31 marzo 1944 fu ucciso dai partigiani Giovanni Pesce e Giuseppe Bravin, che lo attendevano nei pressi della sua abitazione. Pesce, capo dei GAP di Torino, ha rievocato l'attentato nelle sue memorie, dove definisce Capelli \u00abuno dei pi\u00f9 ignobili figuri della propaganda fascista\u00bb, \u00abil sanguinario incitatore delle rappresaglie\u00bb.\nPer rappresaglia alla sua uccisione, il 2 aprile 1944 in via Morghen a Torino, vennero fucilati cinque prigionieri: Domenico Binelli, Angelo Caligaris, Domenico Cane, Ferdinando Conti, Giuseppe Igonetti.\nIn suo onore gli fu intitolata la \"I Brigata Nera\", fondata a Torino il 19 luglio 1944 e comandata da Giuseppe Solaro. Di tale Brigata faceva parte Mario Volont\u00e9, padre del futuro attore Gian Maria."}
{"id": "287273", "revid": "113785536", "url": "https://it.wikipedia.org/wiki?curid=287273", "title": "Caliciviridae", "text": "Caliciviridae \u00e8 una famiglia di virus. Essi devono il nome alla struttura a calice formata dai 32 capsomeri (composti per il 98% dalla proteina strutturale principale) che formano il capside icosaedrico, che raggiunge generalmente un diametro di 35-40\u00a0nm.\nIl genoma \u00e8 rappresentato da RNA a polarit\u00e0 positiva e non segmentato; sono inoltre sprovvisti di pericapside.\nIl virus entra nell'organismo ospite (a seconda della specie, questi virus infettano anfibi, conigli, delfini, gatti, suini, bovini ed anche l'uomo) mediante la via oro-fecale, o anche attraverso le vie respiratorie: una volta giunto all'interno dell'ospite, esso si replica nel citoplasma delle sue cellule e ne fuoriesce attraverso la lisi della cellula infettata.\nQuesti virus non sono stati ancora studiati approfonditamente: ci\u00f2 \u00e8 dovuto al fatto che essi non crescono in coltura, n\u00e9 alcun organismo modello \u00e8 in grado di ospitarli. A causa di ci\u00f2, il genoma del virus \u00e8 stato decifrato solo piuttosto recentemente.\nNell'uomo, i calicivirus pi\u00f9 diffusi sono quello che causa la gastroenterite, i virus di Norwalk, ed il virus dell'epatite E: i governi di Australia e Nuova Zelanda, per arginare la piaga dei conigli selvatici che si moltiplicavano a dismisura, autorizzarono la diffusione deliberata di RHDV, calicivirus del genere \"Lagovirus\".\nNei gatti l'infezione pu\u00f2 dare serie conseguenze soprattutto negli individui giovani non vaccinati e soggetti a malattie. Segni della malattia comprendono ulcere al palato duro e alla lingua, spesso associate a stomatite, ma anche sintomi respiratori, e se non curata porta facilmente alla morte."}
{"id": "287274", "revid": "599013", "url": "https://it.wikipedia.org/wiki?curid=287274", "title": "Congregazione delle scuole di carit\u00e0", "text": "La Congregazione delle Scuole di Carit\u00e0, o Istituto Cavanis (in latino \"Congregatio Scholarum Charitatis\"), \u00e8 un istituto religioso maschile di diritto pontificio: i membri di questa congregazione clericale pospongono al loro nome la sigla C.S.Ch.\nStoria.\nLa nascita dell'istituto \u00e8 da inquadrarsi nel contesto storico determinatosi a Venezia dopo la caduta della Serenissima e il passaggio del Veneto alla dominazione austriaca (1797), che decret\u00f2 la chiusura di tutte le scuole gratuite per i fanciulli delle classi popolari.\nLa congregazione venne fondata dai fratelli Antonangelo e Marcantonio Cavanis: appartenenti a un'antica famiglia patrizia veneziana, per desiderio del padre intrapresero la carriera di segretari e parteciparono alla vita pubblica. Nel 1795 Antonangelo, sostenuto dal fratello, venne ordinato sacerdote: Marcantonio, che aveva sempre affiancato il fratello nell'attivit\u00e0 pastorale, fu elevato al sacerdozio solo nel 1806, quando l'istituto era gi\u00e0 avviato.\nPer la formazione dei giovani, il 2 maggio 1802 i Cavanis crearono presso la chiesa di Sant'Agnese la congregazione mariana e il 2 gennaio 1804 aprirono la loro prima scuola di carit\u00e0; cresciuto il numero degli alunni, nel 1806 acquistarono il Palazzo da Mosto e vi trasferirono la loro opera; venne anche aperta una tipografia per dare lavoro agli allievi che non avevano intenzione di proseguire gli studi.\nL'istituto, detto, in origine, dei sacerdoti secolari delle scuole di carit\u00e0, venne approvato da Francesco Milesi, patriarca di Venezia, il 16 settembre 1819 e da papa Gregorio XVI con breve del 21 giugno 1836.\nAttivit\u00e0 e diffusione.\nI religiosi si dedicano all'istruzione e all'educazione cristiana della giovent\u00f9 mediante scuole, collegi e opere di azione cattolica giovanile.\nSono presenti in Italia nelle sedi di Venezia, Possagno, Roma, Chioggia, Capezzano Pianore e Porcari. Inoltre, operano in Romania, Congo, Filippine, Mozambico e in alcuni paesi dell'America meridionale (Bolivia, Brasile, Colombia ed Ecuador); il superiore generale dell'istituto, che porta il titolo di Preposito Generale, risiede presso la casa madre dei Padri Fondatori di Venezia, nei pressi della Chiesa di Sant'Agnese.\nAl 31 dicembre 2005 la congregazione contava 31 case con 166 religiosi, 90 dei quali sacerdoti."}
{"id": "287284", "revid": "767487", "url": "https://it.wikipedia.org/wiki?curid=287284", "title": "Kataklysm", "text": "I Kataklysm sono un gruppo death metal canadese formatosi nel 1991. Chiamano il loro stesso stile \"Northern Hyperblast\", riferendosi all'estrema velocit\u00e0 dovuto all'uso repentino del Gravity roll (una variante della tecnica Blast beat) che il batterista inserisce nella musica: in particolare, uniscono lo stile del Nord-Europa (Melodic death metal) con il Brutal death metal tipicamente americano. Il gruppo ha avuto molti cambi di formazione."}
{"id": "287290", "revid": "599013", "url": "https://it.wikipedia.org/wiki?curid=287290", "title": "Chiaia", "text": "Chiaia (o \"Chiaja\") \u00e8 un quartiere che insieme con i quartieri Posillipo e San Ferdinando forma la municipalit\u00e0 n. 1 del comune di Napoli.\nIl quartiere confina a Ovest con il quartiere Fuorigrotta, a Nord con Vomero, a Nord-Est con il quartiere Montecalvario, a est con il quartiere San Ferdinando e a ovest con Posillipo; a sud si affaccia sul golfo di Napoli.\nEtimologia.\nIl suo nome deriva dal termine latino medievale \"plagia\", inizialmente evolutosi, localmente, in \"Chiaja\". Su alcune lapidi viarie del quartiere si nota ancora la dicitura \"Chiaja\", mentre su altre il quartiere \u00e8 semplicemente Chiaia.\nStoria.\nNella sua conformazione odierna, Chiaia, nacque nel XVI secolo, consistendo esclusivamente in un borgo al di fuori delle mura cittadine. Tutto il terreno posto per lungo tratto fra il mare e la collina del Vomero fu ornato da giardini, alberi e fontane dal vicer\u00e9 duca di Medina, nel 1692, sotto il regno di Carlo II.\nLe piattaforme viarie furono completamente cambiate nella seconda met\u00e0 dell'Ottocento, quando, attraverso una colmata a mare, si avanz\u00f2 la linea costiera creando Via Caracciolo e successivamente con la realizzazione, nell'ambito del Piano di Risanamento ed Ampliamento, del Rione Amedeo e di Via dei Mille.\nOggi Chiaia \u00e8 uno dei quartieri pi\u00f9 eleganti della citt\u00e0. L\u2019isola pedonale, che va da via Calabritto per piazza dei Martiri fino alla Riviera di Chiaia, \u00e8 considerata una delle pi\u00f9 esclusive per lo shopping partenopeo e italiano, nonch\u00e9 cuore pulsante della movida di quartiere.\nMonumenti e luoghi d'interesse.\nIl borgo di Chiaia, a partire dal XVI secolo, si svilupp\u00f2 fuori del perimetro urbano, utilizzando l'accesso della Porta di Chiaia che sorgeva in prossimit\u00e0 dell'attuale via Santa Caterina. Il borgo era attraversato da un percorso costiero (Riviera di Chiaia) e uno interno (vico Belledonne, via Santa Teresa, piazzetta Ascensione, vico Santa Maria in Portico).\nIl Duca di Noja, nel 1775, evidenzi\u00f2 come il borgo di Chiaia continuasse ad espandersi parallelamente alla costa. In particolare, alcuni edifici sull'odierna via dei Mille (palazzo Roccella, palazzo del Vasto, la chiesa di Santa Teresa, piazzetta dell'Ascensione), si presentavano all'epoca ricchi di giardini, ma subirono radicali trasformazioni nella seconda met\u00e0 dell'Ottocento, con la sistemazione del Rione Amedeo (1859) e la realizzazione della via dei Mille (1886).\nDopo Cappella Vecchia e piazza dei Martiri si prosegue lungo via Calabritto dove, oltre il fronte laterale dell'omonimo palazzo vanvitelliano, oggetto di un recente restauro, sul lato opposto (a destra scendendo) si incontra il prospetto laterale del palazzo Satriano dove inizia la nota schiera di edifici della Riviera, della quale ricordiamo, fra gli altri, il Palazzo Pignatelli di Strongoli (1820), quello del duca di San Teodoro (1826) in stile neoclassico, la Villa Pignatelli, il palazzo Carafa di Belvedere (1823-33) e quello di Ferdinando Alaron de Mendoza (1815).\nAnche la chiesa di San Giuseppe a Chiaia (1666-73), del gesuita Tommaso Carrese, si inserisce all'interno del fronte della Riviera, con la facciata caratterizzata da un ampio bassorilievo in terracotta al di sopra dell'ingresso. Di fronte si sviluppa la Villa Comunale, che si estende tra piazza Vittoria e della Repubblica. Dalla Riviera di Chiaia si dipartono verso l'interno le strade ortogonali di via Ascensione a Chiaia e di via Santa Maria in Portico che conducono alle omonime chiese.\nAl termine della Riviera, proseguendo lungo la via Piedigrotta, si sbocca nella piazza omonima, dominata dalla chiesa di Santa Maria di Piedigrotta, rinomata per le celebrazioni della Festa di Piedigrotta. Lungo il fianco destro della chiesa, si sottopassa la linea ferroviaria e si trova subito a sinistra, prima dell'imbocco della Galleria 4 Giornate, l'ingresso al parco della Tomba di Virgilio, sistemato nel 1930 in occasione del bimillenario della nascita del poeta. Nello stesso parco fu eretta nel 1939 la tomba di Giacomo Leopardi. Anche la memoria di un altro poeta, Jacopo Sannazaro \u00e8 legata alla storia della vicina Mergellina, dove dimor\u00f2 e fond\u00f2 la chiesa di Santa Maria del Parto a Mergellina.\nLa Villa Comunale di Napoli (ex Villa Reale) consta di un enorme \"Cassa Armonica\" decorata con vetri colorati, l'acquario (il secondo pi\u00f9 antico d'Europa), la \"Casina Pompeiana\", un congruo numero di statue di varie fatture e una grande mole di fontane e due spazi di esposizione in stile greco per mostre di arte moderna. Sono da citare gli innumerevoli chioschi che sorgono ai lati della villa e la vegetazione ricca di piante e alberi di forte interesse botanico.\nTrasporti e viabilit\u00e0.\nL'uscita della tangenziale di Napoli pi\u00f9 vicina al quartiere \u00e8 l'uscita Fuorigrotta nell'omonimo quartiere. Il quartiere Chiaia \u00e8 raggiungibile, dunque, imboccando via Giulio Cesare e immettendosi nella Galleria Laziale.\nI due principali assi viari sono la Riviera di Chiaia e via Caracciolo, che percorrono in lungo i due lati della villa comunale. Le piazze principali sono piazza Sannazaro e piazza della Repubblica, mentre piazza dei Martiri, via Calabritto, via Poerio e vico Belledonne ospitano numerosi negozi d'alta moda ed altrettanti lounge bar, ristoranti e discoteche, tra i quali si consuma la movida notturna napoletana.\nRapido collegamento con il centro di Napoli \u00e8 la \"galleria della Vittoria\", progettata dall'ingegnere Michele Guadagno, scavata tra il 1927 e il 1928 sotto la collina di Pizzofalcone e aperta nel 1929. Collega via Giorgio Arcoleo (e dunque piazza Vittoria) con via Acton, strada realizzata nel 1925 e anch'essa facente parte del grande progetto di miglioramento della viabilit\u00e0 della parte occidentale della citt\u00e0.\nIl quartiere \u00e8 servito, oltre che dai bus cittadini, dalla stazione \"Parco Margherita\" della Funicolare Chiaia, dalle stazioni Piazza Amedeo, della linea 2, e Mergellina della linea 2 e della linea 6 della metropolitana di Napoli. Sono in costruzione altre 3 fermate della linea 6 nel quartiere: Arco Mirelli, San Pasquale e Chiaia - Monte di Dio."}
{"id": "287291", "revid": "11694", "url": "https://it.wikipedia.org/wiki?curid=287291", "title": "VIII dinastia Egizia", "text": ""}
{"id": "287295", "revid": "11694", "url": "https://it.wikipedia.org/wiki?curid=287295", "title": "Merneptah", "text": ""}
{"id": "287300", "revid": "663330", "url": "https://it.wikipedia.org/wiki?curid=287300", "title": "David Heyman", "text": "Carriera.\nDavid Heyman aveva da poco aperto una piccola casa di produzione cinematografica a Londra (Heyday Films). Aveva deciso di riservare all'adattamento dei libri una parte significativa del suo business, soprattutto perch\u00e9, come racconta lui stesso, leggere \u00e8 sempre stata una sua grande passione. All'inizio del 1997 uno dei suoi associati gli propose un romanzo: \"Harry Potter e la Pietra Filosofale\", allora libro ancora inedito. Chiese informazioni sul romanzo e si sent\u00ec intrigato, cominci\u00f2 a leggerlo la notte stessa. Appassionato al progetto com'era, condivise il manoscritto con l'amico d'infanzia Lionel Wigram, dirigente della Warner Bros. di Los Angeles. In quel periodo infatti la compagnia di produzione di Heyman aveva un accordo con la Warner Bros. in base al quale si impegnava a concedere allo studio la prima visione dei materiali che giudicava avessero il potenziale per diventare un film.\nAll'inizio del 1998 l'accordo viene siglato e Heyman e Wigram si mettono al lavoro per la produzione di quella che diventer\u00e0 una saga storica.\nNel 2016 ritorna a lavorare nella saga di Harry Potter producendo il film \"Animali fantastici e dove trovarli\"."}
{"id": "287301", "revid": "93556", "url": "https://it.wikipedia.org/wiki?curid=287301", "title": "Cancelliere di Firenze", "text": "Il Cancelliere di Firenze \u00e8 stata la pi\u00f9 alta magistratura della Repubblica fiorentina, del Ducato di Firenze e del Granducato di Toscana. La carica non aveva alcun potere politico. Alcuni famosi umanisti che ricoprirono questo incarico furono Coluccio Salutati e Niccol\u00f2 Machiavelli nelle funzioni di secondo cancelliere.\nOrigini.\nAgli inizi del XV secolo in Europa non esisteva alcuna cancelleria (comunale, regia o ecclesiastica) che per importanza culturale potesse paragonarsi a quella fiorentina, essendo stata Firenze centro di propagazione dell\u2019Umanesimo e del Rinascimento. \nCon il termine \"cancelleria\" si intende l\u2019insieme di tutti i notai occupantisi della stesura di documenti ed atti del Comune e dei singoli organi di esso. Gli inizi della Cancelleria, a Firenze come nella maggior parte degli altri Comuni, restano oscuri. Il titolo di cancelliere (\"cancellarius\") \u00e8 documentato sin dal XII secolo, quando il Comune lo adott\u00f2 dalla Cancelleria imperiale e papale. Ancora nel XIII secolo tale carica non sembra per\u00f2 definire alcun ufficio in particolare e pare sia utilizzata come sinonimo di \"notarius\" e \"scriba\". A Firenze, come altrove, le autorit\u00e0 comunali si servivano per la loro attivit\u00e0 burocratica di notai pubblici, i quali facevano parte della stessa corporazione dei giudici e come quest\u2019ultimi sottostavano ad un rigido regolamento. Tuttavia dall\u2019anno 1325 \u00e8 documentata la carica di Primo Cancelliere comunale, definito quale \"dictator et cancellarius,\" dettatore e cancelliere. \nCancelleria fiorentina nel rinascimento.\nRiforma del 1437.\nNel corso del XV secolo era avvenuto nell'ambito della cancelleria fiorentina un processo di articolazione interna in settori distinti che aveva portato alla creazione \u2212 accanto alle figure di Notaio delle Riformagioni e di Cancelliere dettatore \u2212 di nuove figure quali il Secondo cancelliere ed il Notaio delle Tratte, istituite negli anni trenta del '400. L'istituzione delle nuove cariche fu necessaria per dare alla cancelleria uno strumento pi\u00f9 flessibile, capace di recepire e dare attuazione alla volont\u00e0 egemonica della famiglia Medici senza alterare il quadro istituzionale. Al Secondo cancelliere fu affidata la corrispondenza con i vari rettori del dominio, mentre al Notaio delle Tratte la supervisione e verbalizzazione dei procedimenti elettorali, il controllo sui quali costituiva la chiave di volta del sistema mediceo. Con l'et\u00e0 laurenziana i settori in cui si articolava la cancelleria furono in un certo senso \"istituzionalizzati\" e ad essi si aggiunse nel 1488 la cancelleria degli Otto di pratica. Nonostante i cambiamenti, la cancelleria \u00e8 rimasta fino al 1483 nell'ambito statuario, cio\u00e8 continu\u00f2 ad operare nella tradizionale situazione di \"sovranit\u00e0 limitata\" in base alla quale, per riconoscere la validit\u00e0 dei documenti da essa elaborati, era indispensabile la redazione per mano di notaio, che costituiva il legame necessario con il Sacro Romano Impero.\nRiforma del 1483.\nIl processo di adeguamento della cancelleria fiorentina a quelle degli Stati dell'Italia settentrionale e nello stesso tempo di affermazione della piena sovranit\u00e0 del regime di cui era espressione si ebbe con la riforma del 1483; in virt\u00f9 di essa la cancelleria si trasform\u00f2 da organismo policentrico in una struttura gerarchica che prevedeva un vertice, uno stadio intermedio costituito da 6 segretari e dai coaudiatori. Ai due segretari dovevano spettare le competenze di Secondo cancelliere e Notaio delle Tratte; oltre ai cambiamenti strutturali, ci fu l'istituzione dei segretari, ruolo per il quale i requisiti non furono pi\u00f9 necessari essere notai ma avere l'affidabilit\u00e0, l'efficienza, l'esperienza maturata \"sul campo\", attraverso la familiarit\u00e0 con i processi di formazione della volont\u00e0 politica.\nFunzioni e modalit\u00e0 di elezione.\nIn quanto tale, il Cancelliere era il funzionario comunale pi\u00f9 importante e si occupava, con l\u2019aiuto di notai alle sue dipendenze, della stesura della corrispondenza e degli atti comunali. Egli doveva, secondo gli statuti, essere eletto dai Priori e da entrambi i collegi; essere esperto di retorica (\"ars dictaminis\") e appartenere all\u2019Arte dei giudici e notai. Con l'avvento dei Medici la nomina divenne di competenza signorile. La retribuzione consisteva in un salario fisso e in tasse, che il Cancelliere poteva riscuotere da clienti privati.\nSedi.\nLa sede della cancelleria \u00e8 stato Palazzo Riccardi fino al 1541. Nel 1541 gli uffici del cancelliere si trasferirono a Palazzo Vecchio."}
{"id": "287303", "revid": "123859099", "url": "https://it.wikipedia.org/wiki?curid=287303", "title": "Sphyrnidae", "text": "Sphyrnidae \u00e8 una famiglia di grossi pesci d'acqua marina, appartenenti all'ordine Carcharhiniformes. Sono conosciuti comunemente come squali martello.\nEtimologia.\nIl nome scientifico della famiglia e del principale genere, \"Sphyrna\", deriva dal greco \u03c3\u03c6\u03c5\u03c1\u03af, \"sphyr\u00ed\" (martello).\nDistribuzione e habitat.\nGli squali martello sono diffusi, secondo le specie, nell'Atlantico e nell'Indo-Pacifico, dove prediligono acque costiere. Il pi\u00f9 grande branco di squali martello, circa trecento esemplari, popola il mare della Colombia nel patrimonio UNESCO dell'isola Malpelo.\nDescrizione.\nLe 9 specie di squali martello hanno una protuberanza ai lati della testa a forma di martello. Gli occhi dello squalo sono all'estremit\u00e0 dell'estensione e quindi gli permettono una vista a 360 gradi. Per lungo tempo si \u00e8 pensato che lo scopo della testa fosse di agire come un'ala, dando maggiore manovrabilit\u00e0 all'animale e permettendogli di compiere veloci svolte senza perdere stabilit\u00e0, anche se sembra che questa capacit\u00e0 sia assicurata piuttosto dalle vertebre. Questa ipotesi sembra al momento essere stata scartata, mentre sembra invece che la testa schiacciata e ampia migliori la capacit\u00e0 di localizzazione elettrica; l'intera struttura \u00e8 infatti ricca di ampolle di Lorenzini, che permettono all'animale di orientarsi per mezzo del campo magnetico terrestre e di individuare campi elettrici emessi da altri organismi viventi: il muso a martello conferisce allo squalo una maggiore superficie, incrementando di 10 volte la sua capacit\u00e0 di ricezione rispetto a quella degli squali dalla testa affusolata, consentendo loro di captare segnali elettrici deboli fino a un mezzo milionesimo di volt.Nonostante le ipotesi, la natura e l'utilit\u00e0 della testa a martello dello squalo rimane tutt'oggi un mistero irrisolto per biologi e zoologi di tutto il mondo.\nLe dimensioni delle 10 specie tuttora conosciute possono variare parecchio: un \"Eusphyra blochii\" adulto pu\u00f2 misurare fino ai 186\u00a0cm di lunghezza, mentre lo \"Sphyrna mokarran\" (lo squalo martello maggiore) pu\u00f2 superare i 4 metri di lunghezza e i 350\u00a0kg di peso.\nRiproduzione.\nL'accoppiamento negli squali martello \u00e8 un momento complicato, dove il maschio morde e trattiene con violenza la femmina fino a quando essa non gli si concede.\nLa fecondazione \u00e8 interna: nell'ambiente marino questo permette una minor dispersione di sperma e ovuli e quindi una maggiore efficienza riproduttiva.\nLo sviluppo degli embrioni \u00e8 sostenuto inizialmente dal tuorlo dell'uovo. Quando questo si esaurisce, il sacco vitellino si trasforma in una pseudo-placenta, analoga a quella dei mammiferi, attraverso la quale la madre fornisce nutrimento fino alla nascita. La gestazione dello squalo martello richiede un anno e permette alla femmina di partorire 12-15 piccoli.\nGli squaletti vengono partoriti gi\u00e0 formati e lasciati liberi poche ore dopo il parto. Nel ventre della madre \u00e8 comune che uova non fecondate o piccoli senza vita siano mangiati dagli altri fratelli per garantire la loro sopravvivenza.\nAlimentazione.\nSi nutre di alghe, che costituiscono il 60% della sua dieta, e di piccoli pesci e crostacei.\nSpecie.\nLa famiglia comprende 10 specie, suddivise in due generi:"}
{"id": "287304", "revid": "29727", "url": "https://it.wikipedia.org/wiki?curid=287304", "title": "Squalo Martello", "text": ""}
{"id": "287327", "revid": "399", "url": "https://it.wikipedia.org/wiki?curid=287327", "title": "Musette de cour", "text": "La musette de cour (o semplicemente musette) \u00e8 la cornamusa francese.\nLo strumento.\nIn origine il termine \"musette\" era legato a un tipo di cornamusa tipica del centro della Francia (XII-XIII secolo).\nIl termine ha preso in seguito altre connotazioni; attualmente con \"musette\" ci si riferisce a un tipo di danza d'origine popolare tipicamente francese nata presumibilmente a Parigi. Lo strumento e il ballo sono logicamente legati dal fatto che le prime danze \"musette\" venivano ballate al suono della cornamusa \"musette\".\nCompositori quali Bach e Mozart rielaborarono alcuni brani \"musette\" portandoli alla ribalta e gli stessi furono in seguito suonati con la fisarmonica, visto che la cornamusa era in quel periodo caduta in disuso. Le cornamuse di questo tipo vengono ancora costruite da maestri liutai francesi, olandesi, tedeschi e d'altri paesi che contornano la Francia.\nIl suono delle attuali \"musette\" \u00e8 molto caldo, pulito, discreto e si accompagna bene con chitarra, organetto diatonico e violino."}
{"id": "287329", "revid": "466539", "url": "https://it.wikipedia.org/wiki?curid=287329", "title": "Hockey su ghiaccio ai XIX Giochi olimpici invernali", "text": "Gli incontri del torneo di hockey su ghiaccio dei XIX Giochi olimpici invernali (2002) si sono tenuti all'E Center di West Valley City (8.500 posti) e alla Peaks Ice Arena di Provo (8.000 posti). Per la seconda volta dopo Nagano, al torneo maschile si \u00e8 affiancato quello femminile.\nUomini.\nIl torneo.\nIl torneo fu giocato da quattordici paesi. Sei di questi, le \"potenze\" Canada, Repubblica Ceca, Finlandia, Russia, Svezia e Stati Uniti d'America, furono ammesse direttamente alla fase finale ad otto. Le altre otto squadre (Austria, Bielorussia, Francia, Germania, Lettonia, Slovacchia, Svizzera e Ucraina) diedero vita invece ad un torneo preliminare diviso in due gironi. I vincitori dei due raggruppamenti, Bielorussia e Germania, raggiunsero le altre sei nella \"final-eight\".\nLe otto compagini furono a loro volta suddivise in due gironi, al termine del quale si svolsero i quarti, le semifinali e le finali.\nLa grande sorpresa del torneo fu indubbiamente la Bielorussia. Termin\u00f2 il girone di \"final-eight\" all'ultimo posto con tre sconfitte. Ai quarti elimin\u00f2 per\u00f2 la favorita Svezia, vincitrice imbattuta del proprio girone. Il Canada vinse la medaglia d'oro nella finale contro gli USA, incontro molto combattuto fino agli ultimi minuti, in cui il Canada riusc\u00ec a mettere al sicuro il risultato con un margine di tre reti. Joe Sakic fu eletto MVP.\nQuarti di finale.\nGli incontri si sono giocati il 20 febbraio.\nSemifinali.\nGli incontri si sono svolti il 22 febbraio.\nFinale 3\u00ba/4\u00ba posto.\nL'incontro si \u00e8 svolto il 23 febbraio\nFinale.\nL'incontro si \u00e8 svolto il 24 febbraio\nDonne.\nIl torneo.\nParteciparono otto nazioni, divise in due gironi. Le prime due classificate in ogni raggruppamento avanzavano alle semifinali.\nIl Canada non sub\u00ec neppure un gol nel girone preliminare, gli Stati Uniti solo uno. In semifinale il Canada era sotto per 3-2 all'inizio del terzo tempo, ma mise poi a segno cinque reti he consentirono alle nordamericane di agguantare la finale. Nell'altra semifinale, gli Stati Uniti ebbero facilmente ragione della Svezia.\nIn finale furono comminate 13 penalit\u00e0 alle canadesi e quattro alle statunitensi. La svolta dell'incontro si ebbe quando Jayna Hefford mise a segno il 3-1 ad un secondo dal termine del secondo periodo. Gli Stati Uniti segnarono in power play la loro seconda rete, ma il Canada resistette, portando cos\u00ec a casa l'oro olimpico, il primo nella storia dell'hockey femminile canadese.\nHayley Wickenheiser fu nominata MVP."}
{"id": "287331", "revid": "1363832", "url": "https://it.wikipedia.org/wiki?curid=287331", "title": "Museum August Kestner", "text": "Il Museum August Kestner di Hannover \u00e8 stato fondato nel 1889. Il suo nome viene da August Kestner (1777-1853) e da suo nipote Herrmann Kestner (1810-1890).\nIl museo dispone di un'ampia collezione di arti applicate provenienti dalla collezione privata di August Kestner. In particolare antichit\u00e0 egizie, greche e romane. Successivamente il museo si \u00e8 arricchito con reperti di manufatti medievali e di numismatica."}
{"id": "287334", "revid": "124365895", "url": "https://it.wikipedia.org/wiki?curid=287334", "title": "Giovannino de' Grassi", "text": "Biografia.\nL'anno di nascita non \u00e8 certo e le scarse informazioni riguardanti la sua carriera sono recuperabili negli annali della fabbrica del duomo di Milano presso cui dal 1391 lavor\u00f2 come scultore e architetto, mettendosi in evidenza sia con il rilievo intitolato \"La Samaritana al pozzo\" sia con progettazione di capitelli, pinnacoli, falconature e intagli marmorei per i finestroni del duomo.\nOltre alle attivit\u00e0 di scultore e architetto, svolse proficuamente anche quelle di pittore, disegnatore e miniaturista, che lo resero ancora pi\u00f9 noto.\nDal 1370 illustr\u00f2 circa 50 fogli dell'Offiziolo di Gian Galeazzo Visconti con scene di paesaggi fiabeschi e immagini naturalistiche, l'opera, originariamente conservata nella Biblioteca Visconteo Sforzesca, \u00e8 attualmente custodita alla Biblioteca Nazionale di Firenze.\nIn particolar modo le sue miniature, caratterizzate da uno spirito acuto di indagine dei temi risolti con una dose di realismo, e da una libera invenzione di forme eleganti, indicano in De' Grassi uno dei precursori del gotico internazionale.\nAnche nel suo Taccuino dei disegni, custodito presso la Biblioteca civica Angelo Mai di Bergamo, che \u00e8 considerato l'esempio pi\u00f9 importante di arte tardo gotica italiana, dominano scene di attivit\u00e0 quotidiane, animali e immagini della natura. Realizzato verso la fine del XIV secolo presso la corte Viscontea comprende 77 disegni e 24 lettere miniate dell'alfabeto e viene considerato anticipatore dei lavori di Fabriano, del Pisanello e dei maestri franco-fiamminghi.\nTra le altre miniature importanti, a lui vengono attribuite la pregevole \"Historia Plantarum\" (Biblioteca Casanatense, Roma) ed il \"Beroldo\".\nLa sua attivit\u00e0 di pittore non \u00e8 definita in modo certo, ma in qualunque caso i critici d'arte gli assegnano, tra gli altri, l'affresco dell\"'Assunta\" in S.Marco a Milano, le \"Storie di S.Caterina\" nella ex chiesa di S.Lorenzo a Piacenza, la decorazione con figure di animali e la figura della Vergine nella Rocchetta dei Mantegazza a Campomorto, due figure femminili affrescate nel castello di Pavia e ci\u00f2 che rimane del ciclo dipinto nella cappella Rossi della chiesa di San Francesco a Pavia."}
{"id": "287336", "revid": "287204", "url": "https://it.wikipedia.org/wiki?curid=287336", "title": "Lost Lands", "text": ""}
{"id": "287337", "revid": "767487", "url": "https://it.wikipedia.org/wiki?curid=287337", "title": "Il sogno di Alice", "text": "Il sogno di Alice \u00e8 il terzo disco dell'Assemblea Musicale Teatrale, pubblicato nel 1979.\nQuest'album \u00e8 probabilmente l'opera di maggiore successo dell'Assemblea. Viene pubblicato durante un periodo di intensa collaborazione con Francesco Guccini, che port\u00f2 alla produzione di tre canzoni a paternit\u00e0 mista: \"Lager\", \"Venezia\", e \"Milano (poveri bimbi di)\". Due di queste (\"Lager\" e \"Venezia\") si trovano ne \"Il sogno di Alice\", mentre tutte e tre sono presenti nell'album di Guccini \"Metropolis\".\n\"La fattoria degli animali\" \u00e8 una riduzione musicale dell'opera omonima di George Orwell."}
{"id": "287339", "revid": "2136", "url": "https://it.wikipedia.org/wiki?curid=287339", "title": "Ice Dungeon", "text": ""}
{"id": "287341", "revid": "1921867", "url": "https://it.wikipedia.org/wiki?curid=287341", "title": "Origin of Symmetry", "text": "Origin of Symmetry \u00e8 il secondo album in studio del gruppo musicale britannico Muse, pubblicato il 17 luglio 2001 dalla Mushroom Records.\nCoprodotto da David Bottrill, John Leckie (il quale collabor\u00f2 nel precedente album) e dai Muse stessi, il titolo dell'album deriva da un concetto proposto da Michio Kaku nel suo libro \"Hyperspace\" che si basa sulla teoria delle stringhe.\nL'album raggiunse la terza posizione nella Official Albums Chart e vendette copie nel Regno Unito, venendo certificato doppio disco di platino dalla BPI.\nDescrizione.\nL'album \u00e8 il risultato del cambiamento che il gruppo ha subito durante il loro primo e intenso tour per la promozione del precedente lavoro: \u00e8 pi\u00f9 orientato su riff e assoli di chitarra, risultando leggermente pi\u00f9 pesante di \"Showbiz\", e orientandosi in uno stile hard rock. L'idea dei Muse era quello di presentare al pubblico il loro lato pi\u00f9 eccentrico, avvalendosi anche di strumenti come l'organo, il vibrafono o il clavicembalo.\n\"New Born\", \"Bliss\", \"Plug in Baby\" e \"Darkshines\" vennero registrate con uno dei produttori, David Bottrill, verso la fine del 2000 in uno studio di registrazione nel Surrey in una sessione di pochi giorni e costituiscono la parte pi\u00f9 sperimentale del disco. Inoltre, l'album venne accolto con giudizi prevalentemente positivi e nel 2006 guadagn\u00f2 la posizione 74 nella classifica della rivista \"Q\" come uno dei 100 migliori album di tutti i tempi.\nIl 18 agosto 2009, per commemorare il decimo anniversario dalla pubblicazione di \"Showbiz\", \"Origin of Symmetry\" fu ripubblicato in Europa e nell'America del Nord nel formato LP sotto l'etichetta Warner Music Group. Il 18 giugno 2021 il gruppo ha pubblicato un'edizione remixata e rimasterizzata del disco, caratterizzata anche da una nuova copertina e dalla presenza di \"Futurism\" nella lista tracce."}
{"id": "287349", "revid": "1684799", "url": "https://it.wikipedia.org/wiki?curid=287349", "title": "Astrud Gilberto", "text": "La sua voce e il suo dolce viso rimarranno per sempre legati al mito della \"ragazza di Ipanema\" e al mito del Brasile degli anni sessanta, delle sue spiagge dorate, della sensualit\u00e0 delle sue ragazze in bikini, della spensieratezza degli assolati inverni carioca. Figura del tutto diversa da quella della vulcanica Elis Regina e degli altri artisti brasiliani che videro il loro paese sotto una luce diversa, quella della dittatura militare e dell'isolamento, nell'economia, nella politica e, ovviamente, nella musica.\nBiografia.\nGli inizi.\nNata nello Stato di Bahia da padre tedesco e madre brasiliana, Astrud Weinert si trasfer\u00ec in tenera et\u00e0 a Rio de Janeiro con i genitori e le due sorelle.\nNegli anni cinquanta inizi\u00f2 a frequentare la ricca casa di Nara Le\u00e3o, nella quale un gruppo di giovani della emergente borghesia brasiliana stava iniziando ad inventare la bossa nova. Qui conobbe il cantante e chitarrista Jo\u00e3o Gilberto, anche lui bahiano, che spos\u00f2 nel 1959. Proprio in quel periodo Jo\u00e3o, interpretando le canzoni di Vin\u00edcius de Moraes e Ant\u00f4nio Carlos Jobim, si stava affermando, con il suo modo rivoluzionario di suonare la chitarra, come il pi\u00f9 popolare artista brasiliano del tempo e come uno dei padri dell'emergente nuovo genere musicale.\nAstrud era sempre presente agli incontri informali che avvenivano tra il marito e i musicisti della \"nuova onda\". Durante questi incontri, ma anche a casa privatamente, Jo\u00e3o si faceva spesso accompagnare dalla moglie che ebbe cos\u00ec modo di familiarizzare con l'atmosfera delle canzoni di Jobim, Ary Barroso e gli altri autori che stavano rivoluzionando la musica brasiliana.\nIl successo.\nAstrud ebbe la sua prima esperienza professionale nel 1963 quando, accompagnando il marito a New York per la registrazione del disco \"Getz/Gilberto\", incise le parti in inglese di due canzoni dell'album: \"The Girl from Ipanema\" (\"Garota de Ipanema\") e \"Corcovado\".\nSecondo alcune fonti fu la moglie del sassofonista Stan Getz, Monica, che consigli\u00f2 il marito ed il produttore Creed Taylor di far cantare la giovane e affascinante Astrud, che conosceva bene l'inglese (faceva in effetti da interprete per il gruppetto di brasiliani che parteciparono al disco), ma non aveva alcuna esperienza come cantante professionista.\nGetz e Taylor convinsero a loro volta Jo\u00e3o Gilberto e Ant\u00f4nio Carlos Jobim, inizialmente contrari. In realt\u00e0, Astrud ha successivamente dichiarato che fu proprio il marito a volerla nel disco e fu lui a convincere i suoi partner statunitensi. In ogni caso fu una mossa commercialmente molto indovinata.\nNel 1964, in concomitanza con l'uscita del 33 giri, fu pubblicato anche il singolo di \"The Girl from Ipanema\" (con \"Corcovado\" come lato B). Taylor realizz\u00f2 il 45 giri lasciando solo le parti delle canzoni cantate da Astrud, tagliando quelle in portoghese cantate dal marito, e lo fece uscire attribuendolo alla coppia Stan Getz/Astrud Gilberto.\nIl successo dell'album fu clamoroso in tutti gli Stati Uniti. Il singolo, a sua volta, arriv\u00f2 al 5\u00ba posto della classifica di vendita nel settembre 1964 e nel 1965 vinse un Grammy Award come disco dell'anno.\nLa ragazza di Ipanema.\nIl successo di \"The Girl from Ipanema\" fu l'inizio di una fortunata carriera come interprete di bossa nova e di standard della musica americana su ritmi brasilianeggianti.\nAstrud cant\u00f2 per tutto il 1964 nel gruppo di Stan Getz e partecip\u00f2 al famoso concerto \"tutto esaurito\" alla Carnegie Hall di New York, il 9 ottobre 1964, che fu l'apice dell'affermazione della bossa nova negli Stati Uniti e che fu immortalato in un altro popolare album.\nSempre nel 1964, con la Verve Records e con Creed Taylor, realizz\u00f2 il suo primo disco a suo nome, uscito nel maggio del 1965, e che ebbe un notevole successo e ottenne una nomination ai Grammy Awards. A questo fecero seguito altri dischi, sempre per la scuderia Verve, che la confermarono la pi\u00f9 popolare artista brasiliana e di bossa nova negli Stati Uniti.\nNel 1966 realizz\u00f2 un album con Walter Wanderley (organista di San Paolo che ebbe un buon successo negli USA). Si tratta forse del miglior risultato della contaminazione tra bossa nova e musica leggera statunitense.\nIl repertorio era sempre, pi\u00f9 o meno, lo stesso: celebri e meno note canzoni dei principali compositori di bossa nova, cantati in inglese e sporadicamente nella lingua originale, e riproposizione di \"standard\" americani in chiave samba e pop.\nLe furono affiancati molti musicisti importanti e di grido. Lavor\u00f2 con Quincy Jones, Gil Evans, Eumir Deodato e con lo stesso Ant\u00f4nio Carlos Jobim.\nTra i migliori brani del suo repertorio, oltre alla celeberrima \"The Girl from Ipanema\", meritano un posto di rilievo la \"\u00c1gua de Beber\" con Jobim (che ne \u00e8, ovviamente, l'autore) e \"Tristeza\" di Haroldo Lobo.\nSubito dopo il concerto alla Carnegie Hall, Astrud e Jo\u00e3o divorziarono, ma la cantante mantenne artisticamente il cognome del marito. Il chitarrista torn\u00f2 in Brasile, mentre Astrud rimase per sempre negli Stati Uniti d'America, risposandosi nel 1969.\nAstrud rimase con la Verve Records fino al 1969 (il suo ultimo album con la casa discografica usc\u00ec nel 1970, quando ormai la moda della bossa nova era finita da tempo). Realizz\u00f2 ancora un bel disco con Stanley Turrentine per la CTI Jazz di Creed Taylor e poi, stabilitasi a Filadelfia, si dedic\u00f2 alla famiglia e ai suoi amati animali.\nNel 1971 incise un 45 giri in italiano, \"Ti Mangerei\", cover di \"If Not for You\" di Bob Dylan. Con questa canzone Astrud partecip\u00f2 alla Mostra Internazionale di Musica Leggera di Venezia. Nello stesso periodo la versione inglese del brano era stato portato al successo da una giovanissima Olivia Newton-John ed era stato inciso da George Harrison nel suo celebre \"All Things Must Pass\".\nNel 1977, in un ritorno di fiamma della bossa nova, Astrud incise un disco nel quale pot\u00e9 duettare con Chet Baker, un suo grande idolo giovanile e da molti indicato come uno degli ispiratori del gruppetto di giovani brasiliani che inventarono il genere e per i quali l'allora popolarissimo trombettista era uno dei modelli di riferimento.\nNonostante alcuni sporadici album, tra i quali uno con il band-leader tedesco James Last nel 1987, Astrud Gilberto, rimase sostanzialmente lontana dalle scene sin dai primi anni settanta e fino alla fine degli anni novanta, quando partecip\u00f2 a un disco di George Michael (interpretando \"Desafinado\") e realizz\u00f2 qualche altro disco in proprio (l'ultimo nel 2002).\nNel 1992, Astrud ha ricevuto il \"Latin Jazz USA Award for Lifetime Achievement\" per il suo contributo al successo del Latin jazz.\nNel 2000, il suo singolo \"The Girl from Ipanema\" \u00e8 entrato nella \"Grammy Hall of Fame\".\nIl nome di Astrud Gilberto \u00e8 sempre rimasto legato al mito della \"ragazza di Ipanema\" del quale incarn\u00f2 il volto per decenni nell'immaginario americano. La sua voce, non sempre perfettamente intonata, ma dotata di una eleganza e una sensualit\u00e0 particolarissime, la resero uno dei modelli di riferimento per ogni interprete femminile di musica \"soft\" su ritmi brasiliani.\nFu per tutti gli anni sessanta la pi\u00f9 popolare interprete brasiliana al di fuori del suo paese di origine (nel quale non fu mai particolarmente considerata). Molte cantanti di epoche pi\u00f9 recenti l'hanno indicata come uno dei propri modelli: da Basia fino a Sade."}
{"id": "287350", "revid": "15756", "url": "https://it.wikipedia.org/wiki?curid=287350", "title": "Gonfaloniere", "text": " \nQuella del gonfaloniere (talvolta si trova sotto la forma di confaloniere) era una prestigiosa carica dei comuni medievali e rinascimentali dell'area italiana che veniva utilizzata per indicare un magistrato comunale con varie attribuzioni.\nCariche simili vi erano anche in altre parti d'Europa dove in alcuni casi Gonfaloniere era un grado militare e lo \u00e8 oggi anche in Polonia e Ucraina.\nIl termine deriva dalla parola gonfalone, dal tedesco fahne (bandiera), attraverso la parola francone gundfano, che significava propriamente bandiera di combattimento.\nItalia.\nA Firenze, il gonfaloniere era uno dei nove cittadini, selezionati per estrazione ogni due mesi, che formavano il governo della Signoria. Questi aveva il compito di gestire la giustizia (il titolo completo era infatti quello di \"Gonfaloniere di Giustizia\") ed era custode della bandiera della citt\u00e0, che veniva esposta all'estremit\u00e0 di una croce. Al contrario degli altri otto, la sua veste cremisi bordata di pelliccia d'ermellino era decorata con stelle dorate. Ogni rione di Firenze aveva il proprio \"priore\", il quale poteva essere scelto per servire il consiglio, ed il \"gonfaloniere di compagnia\", scelto fra le famiglie pi\u00f9 importanti del quartiere. Con la legge toscana del 1749 sulla nobilt\u00e0, la carica di gonfaloniere dava diritto alla nobilt\u00e0 civica per s\u00e9 e per i propri eredi (patriziato).\nSi eleggevano gonfalonieri anche in altri comuni del centro-nord Italia, per esempio a Pistoia, portati da Giano della Bella; a Bologna la famiglia Bentivoglio ascese a questa carica nel XVI secolo; a Senigallia si ricordano i Mastai, antenati di papa Pio IX. Cent'anni dopo, quando Artemisia Gentileschi dipinse un ritratto di Pietro Gentile gonfaloniere di Bologna (1622) col \"gonfalone\" sullo sfondo, la carica aveva ormai un mero valore simbolico.\nAnche nella Repubblica di Lucca, il gonfaloniere era il capo dello stato ed il suo \"status\" giuridico rimase invariato fino al 1799, anno in cui decadde l'antico stato lucchese. Tale carica, eletta dalla nobilt\u00e0 cittadina assieme a nove Anziani, durava in carica due mesi ed era la suprema e assoluta magistratura della Repubblica.\nSotto i principati mediceo e lorenese il gonfaloniere assunse la veste amministrativa di primo cittadino e tale rimase fino all'annessione toscana al Regno d'Italia, quando tale figura fu sostituita da quella di sindaco, con analoghe competenze. Generalmente, il mandato del gonfaloniere era semestrale.\nGrado militare.\nGonfaloniere (lingua polacca: \"chor\u0105\u017cy\"; in russo e ucraino: \u0445\u043e\u0440\u0443\u043d\u0436\u0438\u0439, traslitterato: \"chorun\u017eij\") \u00e8 un grado militare appartenente alla categoria dei sottufficiali in uso presso le forze armate polacche, quelle ucraine e di alcuni paesi vicini. \nIl gonfaloniere era un tempo il cavaliere che innalzava il gonfalone dell\u2019esercito del proprio voivodato (\"wojew\u00f3dztwo\"), di un territorio (\"ziemia\"), di un ducato o del regno. Tale funzione nel tempo si \u00e8 evoluta in un titolo nobiliare non ereditario, anche se i loro figli avevano un titolo onorario che per i figli maschi era \"Chor\u0105\u017cyce\" e per le figlie \"Chor\u0105\u017canka\", mentre le mogli avevano diritto al titolo onorario \"Chor\u0105\u017cyna\". Il grado era corrispondente all'alfiere o al cornetta di altri eserciti europei dell'epoca.\nDalla fine del XIV secolo nel Regno di Polonia e nel Granducato di Lituania e pi\u00f9 tardi nella Confederazione polacco-lituana vi erano quattro distinti ruoli: \nAllo stesso tempo, quello di \"chor\u0105\u017cy\" fu anche un ufficio onorario di un territorio.\nDal XVI secolo, \"chor\u0105\u017cy\" divenne un titolo dei cosacchi e, nell'Impero russo, con la denominazione di \"chorun\u017eij\" (in cirillico: \"\u0445\u043e\u0440\u0443\u043d\u0436\u0438\u0439\") venne ufficialmente riconosciuto nel 1792 dalla Tavola dei ranghi che, nelle truppe cosacche, corrispondeva a quello di \"podporu\u010dik\" (cirillico: \u043f\u043e\u0434\u043f\u043e\u0440\u0443\u0447\u0438\u043a) di fanteria o di cornetta della cavalleria. Emel'jan Ivanovi\u010d Puga\u010d\u00ebv, nel corso della prima guerra russo-turca raggiunse il grado di chorun\u017eij prima d guidare la grande insurrezione cosacca durante il regno di Caterina II.\nNella Seconda Repubblica di Polonia il grado venne ripristinato tra il 1919 e il 1922 come il pi\u00f9 basso tra quello degli ufficiali inferiori, salvo poi divenire il pi\u00f9 alto tra i sottufficiali dal 1923 al 1939, anno dell'invasione della Polonia, per poi essere nuovamente ripristinato nel 1944 durante la seconda guerra mondiale nell'Esercito Popolare Polacco rimanendo in vigore al termine del conflitto fino al 1957 come il grado pi\u00f9 basso tra gli ufficiali inferiori delle forze armate polacche. \nIl grado \u00e8 stato nuovamente ripristinato nel 1963 dalla Repubblica Popolare Polacca, restando in vigore anche dopo il 1989 nell'attuale Polonia. Esso era paragonabile, fino al 2004, ai \"warrant officer\" delle forze armate americane o, nelle forze armate italiane, al Corpo unico degli specialisti della Marina Militare e al Ruolo unico degli specialisti dell'Aeronautica Militare. \nA partire dal 2004 il grado, che si articola su quattro livelli, \u00e8 il pi\u00f9 alto tra quello dei sottufficiali ed \u00e8 equiparabile al ruolo marescialli delle forze armate italiane."}
{"id": "287352", "revid": "102191266", "url": "https://it.wikipedia.org/wiki?curid=287352", "title": "Frequency-hopping spread spectrum", "text": "In telecomunicazioni la frequency-hopping spread spectrum, sigla FHSS, \u00e8 una tecnica di trasmissione radio usata per aumentare la larghezza di banda di un segnale; consiste nel variare la frequenza di trasmissione a intervalli regolari in maniera pseudocasuale attraverso un codice prestabilito. \nStoria.\nLe origini del frequency hopping si devono a Hedy Lamarr, attrice austriaca naturalizzata statunitense. Infatti suo marito ai tempi della seconda guerra mondiale era fabbricante d'armi e le insegn\u00f2 i segreti per bloccare i segnali radio per il controllo dei siluri. Quando scopr\u00ec che il marito vendeva armi ad Hitler, Hedy fugg\u00ec a Hollywood per proseguire la sua carriera da attrice; qui, nel tempo libero, invent\u00f2 la tecnica del frequency hopping per aiutare gli Alleati; il suo sistema utilizzava 88 frequenze, il numero dei tasti del pianoforte. Insieme al compositore George Antheil ottenne il brevetto per la sua invenzione, ma non venne presa in considerazione dalle forze armate statunitensi. Solo anni dopo la scadenza del brevetto l'idea ricevette attenzione.\nAttualmente \u00e8 utilizzata ampiamente nei pi\u00f9 svariati sistemi di comunicazione partendo dal campo militare, data la difficolt\u00e0 nel rilevare le trasmissioni e nel disturbarle, e arrivando allo standard del Bluetooth e alle applicazioni nel campo della telefonia mobile.\nCaratteristiche.\nL'unico modo di ricevere correttamente la trasmissione \u00e8 quello di conoscere la sequenza esatta dei salti di frequenza e disporre di un ricevitore adatto a seguirli cio\u00e8 un ricevitore perfettamente sincronizzato con i salti di frequenza del trasmettitore, altrimenti ci\u00f2 che si ottiene sono solo dei frammenti sparsi senza alcun significato coerente. \nQueste caratteristiche porta a due capacit\u00e0 principali della FHSS: \nEntrambe le caratteristiche sono state sfruttate nella progettazione e l'implementazione delle pi\u00f9 recenti reti tattiche digitali militari, come il Link 16 ed il Link 22.\nInoltre la FHSS consente una buona resistenza al multipath fading dato che il ricevitore ottiene per primo il segnale diretto; i segnali riflessi repliche ridondanti seguono infatti un percorso pi\u00f9 lungo e quando arrivano finalmente al ricevitore, quest'ultimo ha gi\u00e0 effettuato il salto di frequenza, e in questo modo non vengono presi in considerazione non potendo cos\u00ec interferire nella comunicazione."}
{"id": "287356", "revid": "1543377", "url": "https://it.wikipedia.org/wiki?curid=287356", "title": "James George Frazer", "text": "\u00c8 fondamentale il suo contributo all'antropologia culturale e alla storia delle religioni.\nBiografia.\nNato a Glasgow nel 1854, ha frequentato il Trinity College di Cambridge dove, per compiacere il padre, consegu\u00ec la laurea in legge. Dopo aver letto il saggio \"Cultura Primitiva\" (1871) del padre dell'antropologia culturale Tylor, si avvicin\u00f2 alla disciplina antropologica come studioso \"da tavolino\", offrendo molte informazioni sul sistema di pensiero magico delle societ\u00e0 primitive. Muore a Cambridge nel 1941.\nJames Frazer scrisse \"Il ramo d'oro\", opera monumentale in cui espose la sua teoria sulla magia, intesa come inizio di un complesso percorso che la vede evolversi prima nella religione e poi nella scienza. Definisce la magia come un fenomeno di \"simpatia\" tra le cose, capace di instaurare legami per omeopatia (cio\u00e8 similitudine, come nel caso dei riti vud\u00f9) o contagio (due cose in contatto fra di loro continuano ad avere un influsso l'una sull'altra anche dopo essere state separate).\n\u00c8 importante anche la teoria che sviluppa a proposito del dio morente, un tema che Frazer individua all'interno di numerose religioni, a partire dagli studi di Wilhelm Mannhardt, che vede la divinit\u00e0 coinvolta in una vicenda in cui perder\u00e0 la vita, per poi riacquistarla nuovamente in un momento successivo. Ne sono esempi le vicende mitiche di Osiride, Dioniso, Attis, Adone, Baal, etc.\nIl tema centrale da cui si sviluppa \"Il ramo d'oro\" \u00e8 la vicenda del Rex Nemorensis, sacerdote di Diana nel tempio di Nemi, sopravvivenza di un antico culto all'interno del contesto storico dell'antica Roma. Secondo l'interpretazione di Frazer, egli agisce sulla natura e sulla fertilit\u00e0 per i suoi poteri simpatici (propri della magia simpatica di sopra) e ha un ruolo sociale fondamentale per la comunit\u00e0 che vi circola attorno. Per difenderne l'integrit\u00e0 fisica essa ha stabilito un sistema di tab\u00f9 finalizzato a proteggerlo, mentre l'integrit\u00e0 spirituale viene garantita dal trasferimento simbolico in un'anima esterna (il ramo d'oro). Al sopraggiungere della decadenza fisica del re mago, non pi\u00f9 adatto al suo ruolo sociale, la successione viene determinata dall'uccisione rituale del \"rex nemorensis\" da parte di uno sfidante, che lo deve uccidere in duello dopo aver spezzato il ramo del boschetto di Diana.\nSecondo il giornalista britannico Henry Noel Brailsford, Frazer ha contribuito a formare il pensiero del Novecento, come Karl Marx e Sigmund Freud, oltre che di Charles Darwin, del quale Frazer si considerava discepolo e continuatore.\nMa proprio il metodo \"darwiniano\" applicato alla storia delle religioni gli attir\u00f2 le critiche di Ludwig Wittgenstein, secondo il quale Frazer: \ne poco pi\u00f9 oltre:\nStadi di sviluppo.\nFrazer applic\u00f2 lo schema evoluzionistico allo studio delle forme di conoscenza e organizzazione del mondo.\nRacconti sull'origine della morte.\nFrazer raccolse alcuni racconti provenienti da diverse parti dell'Impero Britannico e li divise in quattro categorie generali:\nRacconto dei Due Messaggeri.\nQuesto tipo di racconto \u00e8 diffuso in Africa. Si narra di due messaggi inviati dall'essere supremo al genere umano: un messaggio di vita eterna e uno di morte. Il messaggero che porta il messaggio di vita eterna ritarda nel suo cammino e quindi il messaggio di morte viene ricevuto per primo.\nPubblicazioni.\nAlcune opere adattate in lingua italiana:"}
{"id": "287364", "revid": "98941054", "url": "https://it.wikipedia.org/wiki?curid=287364", "title": "Dual Transfer Mode", "text": "Il Dual Transfer Mode o DTM \u00e8 un protocollo basato sullo standard GSM che permette a un terminale mobile di effettuare contemporaneamente comunicazione voce e trasmissione di dati a pacchetto. \nIl terminale DTM \u00e8 quindi molto simile a un modem ADSL che permette di navigare in Internet e di effettuare contemporaneamente telefonate. Questa nuova tecnologia rende tra l'altro possibile effettuare la videochiamata su rete GSM permettendo agli operatori telefonici di fornire servizi \"di terza generazione\" senza dover necessariamente migrare in toto sulla rete UMTS."}
{"id": "287366", "revid": "1632387", "url": "https://it.wikipedia.org/wiki?curid=287366", "title": "Piazza Tienanmen", "text": "Piazza Tienanmen o Tien'anmen (in cinese semplificato, \u5929\u5b89\u95e8\u5e7f\u573a, in cinese tradizionale, \u5929\u5b89\u9580\u5ee3\u5834, pronuncia Ti\u0101n'\u0101nm\u00e9n Gu\u01cengch\u01ceng) \u00e8 la grande piazza vicino al centro di Pechino, in Cina, chiamata cos\u00ec per la Tienanmen (letteralmente, \"porta della Pace Celeste\") posta al suo nord, che la separa dalla Citt\u00e0 Proibita. Questo monumento fu costruito nel 1417, con il nome di \"Chengtianmen\" (in cinese: \u627f\u5929\u95e8, pinyin: Ch\u00e9ng Ti\u0101nm\u00e9n, letteralmente: Porta dell'accettazione Celeste);\u00a0alla fine della dinastia Ming (1368-1644) venne gravemente danneggiato. Fu ricostruito nel 1651, durante la dinastia Qing, e rinominato con l'attuale nome \"Tiananmen\".\nQuesta piazza \u00e8 vista da molti come il cuore simbolico della nazione cinese e fuori dalla Cina \u00e8 famosa soprattutto per la proclamazione della Repubblica Popolare Cinese da parte di Mao Tse-tung il 1\u00ba ottobre 1949 e per le proteste del 1989. \u00c8 larga 880 metri da nord a sud e 500 da est a ovest, il che la rende la sesta piazza pubblica del mondo per dimensioni, con i suoi 440.000 metri quadrati.\nStoria.\nLa piazza Tien'anmen fu costruita nel 1417. Nel 1651, all'inizio della dinastia Qing, piazza Tien'anmen fu rinnovata e rinominata nella sua forma presente. Durante le epoche della dinastia Ming e Qing, non c'era una piazza pubblica a Tien'anmen, ma un'area piena di uffici per i ministri imperiali. Questi furono notevolmente danneggiati durante la rivolta dei Boxer e l'area fu ripulita per produrre l'inizio di piazza Tien'anmen.\nCaratteristiche.\nIngrandita nel 1949 fino all'attuale grandezza, la piazza \u00e8 interrotta soltanto dai 38 metri d'altezza del monumento agli eroi del popolo e dal mausoleo di Mao Tse-tung. Si trova tra due antiche ed imponenti porte: la porta Tien'anmen sul lato nord e la porta Qianmen (\u524d\u95e8, porta anteriore) a sud. Lungo il lato ovest della piazza si trova la Grande Sala del Popolo, mentre lungo il lato est si trova il Museo nazionale di storia cinese. Viale Chang'an, usato per le parate, si trova tra la Tien'anmen e la piazza. Sui lati occidentale e orientale della piazza sono allineati degli alberi, ma la piazza in s\u00e9 \u00e8 aperta, senza alberi n\u00e9 panchine.\nLa piazza \u00e8 illuminata da grandi lampioni su cui sono montate anche delle telecamere. L'ingresso alla piazza \u00e8 sorvegliato da parte di poliziotti in uniforme e in borghese.\nEventi.\nPiazza Tien'anmen \u00e8 stata il centro di numerosi eventi politici quali la proclamazione della Repubblica Popolare Cinese da parte di Mao Tse-tung il 1\u00ba ottobre 1949 e per raduni di massa durante la Rivoluzione Culturale. \u00c8 stata anche il luogo dove sono avvenuti diversi movimenti di protesta, tra i pi\u00f9 notevoli dei quali il Movimento del 4 maggio del 1919 per la scienza e la democrazia, proteste nel 1976 dopo la morte di Zhou Enlai, e le proteste di Piazza Tien'anmen del 1989.\nLe proteste del 1989 portarono all'uccisione dei protestatari cinesi nelle strade a est della piazza e nelle zone adiacenti. Il governo di Pechino ha sempre criticato l'etichettatura fatta dai media occidentali di questo evento, da allora noto come \"massacro di piazza Tienanmen\". L'evento \u00e8 noto in Cina come \"4 giugno\" o \"movimento del 4 giugno\", e \"incidente del 4 giugno\". Ad ogni modo gli espatriati cinesi che sono sfuggiti dopo le uccisioni dissero che il numero delle vittime fu nell'ordine delle migliaia, contando le centinaia uccise sul posto e le vittime dell'epurazione che segu\u00ec. Queste storie sono confermate anche dai rapporti dell'intelligence.\nC'\u00e8 da segnalare inoltre che quello del \"massacro di piazza Tien'anmen\" \u00e8 uno dei tanti eventi storici (vedi Tibet) aspramente censurati dal governo cinese, in particolar modo per quanto riguarda internet.\nIl 12 gennaio 2010 Google ha sospeso ogni attivit\u00e0 di \u201cfiltraggio\u201d, cio\u00e8 di censura dei contenuti nei risultati delle ricerche, non rispettando pi\u00f9 l'accordo col governo cinese. L'azienda ha motivato la decisione con il fatto che a met\u00e0 del mese di dicembre 2009 \u00e8 stato portato un attacco a scopo di intrusione senza precedenti di cracker professionisti, probabilmente assoldati dallo stesso governo cinese, al fine di violare la mail degli attivisti di gruppi umani. Due di questi account di posta sarebbero stati violati."}
{"id": "287368", "revid": "2194416", "url": "https://it.wikipedia.org/wiki?curid=287368", "title": "Metodologia agile", "text": "Con metodologia agile (o sviluppo agile del software, in inglese \"agile software development\", abbreviato in ASD), nell' ingegneria del software, si indica un insieme di metodi di sviluppo del software emersi a partire dai primi anni 2000 e fondati su un insieme di principi comuni, direttamente o indirettamente derivati dai principi del \"Manifesto per lo sviluppo agile del software\" (\"Manifesto for Agile Software Development\", impropriamente chiamato anche \"Manifesto Agile\") pubblicato nel 2001 da Kent Beck, Robert C. Martin, Martin Fowler e altri. \nL'uso del termine \"agile\" per riferirsi a metodi di sviluppo software fu introdotto dal \"Manifesto Agile\" pubblicato nel 2001.\nSinossi generale.\nI metodi agili si contrappongono al modello a cascata (\"waterfall model\") e altri modelli di sviluppo tradizionali, proponendo un approccio meno strutturato e focalizzato sull'obiettivo di consegnare al cliente, in tempi brevi e frequentemente (\"early delivery\"/\"frequent delivery\"), software funzionante e di qualit\u00e0. Fra le pratiche promosse dai metodi agili ci sono la formazione di team di sviluppo piccoli, poli-funzionali e auto-organizzati, lo sviluppo iterativo e incrementale, la pianificazione adattiva, e il coinvolgimento diretto e continuo del cliente nel processo di sviluppo.\nLa gran parte dei \"metodi agili\" tenta di ridurre il rischio di fallimento sviluppando il software in finestre di tempo limitate chiamate iterazioni che, in genere, durano qualche settimana. Ogni iterazione \u00e8 un piccolo progetto a s\u00e9 stante e deve contenere tutto ci\u00f2 che \u00e8 necessario per rilasciare un piccolo incremento nelle funzionalit\u00e0 del software: pianificazione (\"planning\"), analisi dei requisiti, progettazione, implementazione, test e documentazione.\nAnche se il risultato di ogni singola iterazione non ha sufficienti funzionalit\u00e0 da essere considerato completo deve essere pubblicato e, nel susseguirsi delle iterazioni, deve avvicinarsi sempre di pi\u00f9 alle richieste del cliente. Alla fine di ogni iterazione il team deve rivalutare le priorit\u00e0 di progetto.\nI metodi agili preferiscono la comunicazione in tempo reale, preferibilmente faccia a faccia, a quella scritta (documentazione). Il team agile \u00e8 composto da tutte le persone necessarie per terminare il progetto software. Come minimo il team deve includere i programmatori ed i loro clienti (con clienti si intendono le persone che definiscono come il prodotto dovr\u00e0 essere fatto: possono essere dei \"product manager\", dei \"business analysts\", o dei clienti veri e propri).\nIl manifesto.\nLa formalizzazione dei principi su cui si basano le metodologie agili \u00e8 stata oggetto del lavoro di un gruppo di progettisti software e guru dell'informatica che si sono spontaneamente riuniti nell'Agile Alliance. Il documento finale di questo lavoro \u00e8 stato poi sottoscritto da un nutrito gruppo di questi professionisti, molti dei quali hanno anche sviluppato alcune delle metodologie agili pi\u00f9 famose.\nI firmatari del \"Manifesto Agile\" sono (in ordine alfabetico): Kent Beck, Mike Beedle, Arie van Bennekum, Alistair Cockburn, Ward Cunningham (inventore di Wiki), Martin Fowler, James Grenning, Jim Highsmith, Andrew Hunt, Ron Jeffries, Jon Kern, Brian Marick, Robert C. Martin, Steve Mellor, Ken Schwaber, Jeff Sutherland, Dave Thomas.\nObiettivi.\nL'obiettivo \u00e8 la piena soddisfazione del cliente e non solo l'adempimento di un contratto. Il corretto uso di queste metodologie, inoltre, pu\u00f2 consentire di abbattere i costi e i tempi di sviluppo del software, aumentandone la qualit\u00e0.\nEssa \u00e8 esplosa proprio in concomitanza con la crisi successiva al boom di Internet prendendo spunto dai metodi applicati in piccole software house.\nValori.\nI valori su cui si basa una metodologia agile che segua i punti indicati dal \"Manifesto Agile\" sono quattro.\nSi ritengono importanti:\nOvvero, fermo restando il valore delle voci a destra, si considerano pi\u00f9 importanti le voci a sinistra.\nPratiche.\nLe singole pratiche applicabili all'interno di una metodologia agile sono decine e dipendono essenzialmente dalle necessit\u00e0 dell'azienda e dall'approccio del project manager. Nella scelta per\u00f2 bisogna tenere conto delle caratteristiche di ogni pratica per i benefici che apporta e le conseguenze che comporta. Ad esempio, in Extreme Programming, si supplisce alla mancanza assoluta di qualsiasi forma di progettazione e documentazione con lo strettissimo coinvolgimento del cliente nello sviluppo e con la programmazione in coppia.\nLe pratiche pi\u00f9 diffuse tra cui scegliere sono simili fra di loro e possono essere raggruppate in categorie:\nMetodologie.\nIn senso lato il termine \"agile\" indica tutte quelle metodologie di sviluppo leggere e flessibili, che rompono con la precedente tradizione di ingegneria del software (modello a cascata, modello a spirale, etc.) basata su una raccolta delle specifiche e su una strutturazione sequenziale dello sviluppo software.\nLe metodologie agili consentono invece di rivedere di continuo le specifiche adeguandole durante l'avanzamento dello sviluppo del software, mediante un framework iterativo e incrementale, e un forte scambio di informazioni e di pareri tra gli sviluppatori e con il committente.\nEsempi di metodologie e framework agili:"}
{"id": "287369", "revid": "36426", "url": "https://it.wikipedia.org/wiki?curid=287369", "title": "Arcetri", "text": "Arcetri (\"Arc\u00e8tri\") \u00e8 una piccola zona collinare a sud del centro di Firenze. Nel passato era stato di dominio degli Amidei. \nStoria.\nL'origine del nome \u00e8 \"Arcis veteris\", in ricordo di un'antica fortificazione. Ad ogni modo, il documento pi\u00f9 antico dove compare per la prima volta \u00e8 una pergamena del 1083 (citata da Giovanni Lami alla met\u00e0 del '700).\nVi si trovano numerosi edifici storici, come la casa sede del confino di Galileo Galilei (villa Il Gioiello), la chiesa di San Leonardo in Arcetri, il convento di San Matteo, l'Osservatorio astrofisico di Arcetri e la villa in cui \u00e8 morto Francesco Guicciardini.\nGeografia.\nIl nome si estende a quel territorio che inizia appena fuori porta San Giorgio, accanto alla fortezza di Belvedere e che, tra San Miniato e il Poggio Imperiale, arriva alle pendici dei colli di Santa Margherita a Montici e Monteripaldi, verso la valle dell'Ema. In questa localit\u00e0 morirono Francesco Guicciardini (il 22 maggio 1540) e lo scienziato Galileo Galilei (l'8 gennaio 1642)."}
{"id": "287373", "revid": "287204", "url": "https://it.wikipedia.org/wiki?curid=287373", "title": "Cromatina", "text": "La cromatina \u00e8 la sostanza che forma il nucleo cellulare degli organismi eucarioti durante la fase funzionale della cellula (interfase). \u00c8 costituita da DNA associato a proteine basiche dette istoni, proteine acide ed RNA. \nNell'interfase la cromatina si presenta come un filamento \"a collana di perle\" in cui il DNA \u00e8 ripiegato su gruppi di istoni formando strutture dette nucleosomi, che permettono l'accesso all'enzima RNA polimerasi per la sua trascrizione e successivamente alla DNA polimerasi per la duplicazione. Inoltre, in base ai tipi di geni trascritti, la cromatina \u00e8 meno condensata quando \u00e8 associata a geni trascrizionalmente attivi (eucromatina) rispetto a geni inattivi (eterocormatina). Modificazioni epigenetiche degli istoni determinano un cambiamento nella struttura della cromatina. Con il progredire del ciclo cellulare si assiste a un graduale aumento della compattazione della cromatina fino all'inizio della mitosi e alla comparsa dei cromosomi.\nIl nome cromatina, dato da Walther Flemming nel 1879, deriva storicamente dalla intensa colorazione assunta dal nucleo ai coloranti basici.\nModalit\u00e0 di avvolgimento della cromatina.\nEsistono diversi livelli di organizzazione della cromatina:\nTipi di cromatina.\nTramite un microscopio elettronico, le fibre di cromatina sono distinguibili grazie alla loro condensazione durante la divisione cellulare. Durante l'interfase, la cromatina \u00e8 pi\u00f9 espansa: questa configurazione \u00e8 necessaria perch\u00e9 l'informazione genetica possa esprimersi.\nSi distinguono due tipi di cromatina:\nRegolazione dell'eterocromatina.\nL'eterocromatina, parte costitutiva dei cromosomi (ne forma in particolare il centromero e i telomeri) \u00e8 costituita perlopi\u00f9 da tratti di genoma non codificante. Il suo alto grado di condensazione impedisce ad ogni gene eucromatico in essa presente di essere trascritto, per cui \u00e8 considerabile come \"spento\" o \"silenziato\". Qualunque gene venga estratto da eucromatina e condensato in eterocromatina viene silenziato. La conseguenza dello spostamento di un gene ne determina quindi l'espressione ed \u00e8 detta effetto di posizione. Le zone di eucromatina posizionate in prossimit\u00e0 di eterocromatina tendono a presentare geni silenziati che possono essere ereditati nella progenie. Gli effetti di posizione sono responsabili, tra le altre cose, del silenziamento di uno dei due cromosomi X nella femmina di mammifero. Esistono alcune decine di geni che codificano per proteine appartenenti al gruppo delle proteine cromosomiche non istoniche le quali si legano a specifiche sequenze degli istoni dell'ottamero del nucleosoma, influenzando l'espressione genetica nei geni ivi presenti. La conservazione delle proteine istoniche nel tempo \u00e8 parzialmente giustificata dai meccanismi di controllo genetico da parte dell'epigenoma.\nRegolazione degli istoni.\nGli istoni, a differenza di quanto si pensava in passato, sono proteine soggette ad una notevole variet\u00e0 di modificazioni covalenti reversibili. La maggior parte di queste modificazioni avviene sulla coda N-terminale dell'ottamero, ma talvolta possono avvenire anche sul corpo del nucleosoma, in particolare sulle catene laterali degli amminoacidi di un istone. L'acetilazione della lisina o dell'arginina, che tende ad allentare la struttura della cromatina poich\u00e9 rimuove la carica positiva di questo amminoacido (conseguentemente il DNA, carico negativamente, aderir\u00e0 meno strettamente agli istoni) avviene ad opera di istone acetil-transferasi (HAT, histone acetyl transferase), la loro deacetilazione da parte di deacetilasi (HDAC), la loro (mono)metilazione, dimetilazione o trimetilazione da parte di una serie di tre istone metil-trasferasi, cui corrispondono altre tre demetilasi. Una lisina o un'arginina non possono essere contemporaneamente acetilate o metilate. \nAltre possibili modificazioni sono la fosforilazione della serina e l'ubiquitinazione. La modificazione di un istone, per esempio una metilazione, pu\u00f2 essere riprodotta su pi\u00f9 nucleosomi, percorrendo grandi distanze lungo la cromatina di un cromosoma. Questo perch\u00e9 gli stessi enzimi che fungono da \"scrittori\" istonici, e che quindi modificano l'istone, possono lavorare in concerto con specifiche proteine \"lettrici\" le quali riconoscono la modificazione appena effettuata dallo scrittore e fungono da \"ponte\" per ulteriori modificazioni dello stesso tipo nei nucleosomi adiacenti. I processi di \"scrittura\" e \"lettura\" consumano ATP. Per evitare che uno o pi\u00f9 processi di lettura-scrittura proseguano senza regolazione lungo diversi nucleosomi e quindi attivino o silenzino indiscriminatamente geni, esistono delle sequenze barriera che bloccano questi complessi. \nLa mancanza di una sequenza barriera pu\u00f2, come \u00e8 facilmente intuibile, avere effetti rilevanti su un organismo. Queste sequenze contengono siti di legame per acetilasi e deacetilasi, per cui i suoi amminoacidi sono intensamente acetilati, impedendo che il complesso lettore-scrittore possa metilarli, condensandoli in eterocromatina. Gli istoni fortemente metilati invece attirano oltre al complesso lettore-scrittore anche delle proteine di rimodellamento della cromatina, con la funzione di condensare (con consumo di ATP) i nucleosomi metilati in eterocromatina. \nLa modificazione di un istone varia in base ai tempi del ciclo cellulare, ed il loro reclutamento dipende da proteine regolatorie dei geni. Le modificazioni, sebbene siano promosse da queste proteine, non vi sono direttamente legate e persistono anche dopo la loro scomparsa, determinando l'eredit\u00e0 epigenetica. Queste modificazioni a loro volta attraggono proteine regolatrici specifiche che hanno affinit\u00e0 per un dominio di cromatina modificato in modo appropriato per quel tipo di proteina e non per altre.\n\u00c8 possibile regolare gli istoni in un nucleosoma mediante sostituzione di alcuni componenti o di tutto l'ottamero con istoni alternativi. Tali istoni si trovano in quantit\u00e0 molto inferiori rispetto a quelle dei quattro principali formanti l'ottamero. Ne esistono per ciascun istone, fatta eccezione per l'H4. Ne sono esempi H3.3, che promuove la trascrizione del DNA avvolto attorno al nucleosoma che lo contiene, CENP-A che svolge funzioni a livello del centromero e collabora alla formazione del cinetocore, H2AX, che partecipa alla riparazione del DNA, H2AZ, con un ruolo importante nella segregazione cromosomica, macroH2A, con un ruolo di repressione trascrizionale (opposto a H3.3) ed inattivazione di uno dei due cromosomi X nella femmina. A differenza degli istoni dell'ottamero che sono sintetizzati in particolare nella fase S del ciclo cellulare, subito dopo la duplicazione del DNA, queste varianti istoniche sono sintetizzate durante l'interfase."}
{"id": "287378", "revid": "125638741", "url": "https://it.wikipedia.org/wiki?curid=287378", "title": "Calembour", "text": "Calembour \u00e8 un termine originario della lingua francese, che indica un particolare gioco di parole, basato sull'omofonia di parole che si pronunciano in maniera identica o simile ma hanno significato diverso.\nDefinizione.\nLa parola \"calembour\" indica un particolare gioco di parole, basato sull'omofonia di parole che si scrivono in maniera identica o simile ma hanno significato diverso. Un altro sistema per ottenere un \"calembour\" \u00e8 quello di collocare le parole in una frase in modo che l'ultima sillaba della prima parola insieme alla seconda parola ne formi una terza, di un certo significato. Vi sono anche \"calembour\" basati sulla polisemia o omonimia di alcune parole: la frase \"siamo soli\" pu\u00f2 voler dire \"siamo in solitudine\" oppure \"siamo astri splendenti\".\nFanno parte dei \"calembour\" anche i kakemphaton (dal greco \u03ba\u03b1\u03ba\u03ad\u03bc\u03c6\u03b1\u03c4\u03bf\u03c2, \"che suona male\").\nIl \"calembour\" nella storia.\nAnche nei geroglifici dell'antico Egitto sono stati individuati dei \"calembour\", favoriti anche dall'abbondanza di caratteri usati (circa ottocento) e dalla loro somiglianza. Freud riteneva il \"calembour\" un'arguzia legata a un gioco di parole, ovvero un modo privilegiato di manifestarsi dell'inconscio.\nIl \"calembour\" come strumento di comunicazione.\nViene utilizzato come strumento di comunicazione da scrittori, attori comici, fredduristi, barzellettieri, pubblicitari (si pensi ad: \u00abAlitalia - Vi voliamo bene\u00bb), titolisti, giornalisti, comizianti, manifestanti ed enigmisti. Si tratta di un tipo di comunicazione \"bidirezionale\", perch\u00e9, nel creare frasi equivoche e allusioni, si vuole attirare l'attenzione del lettore o dell'ascoltatore attraverso una sua partecipazione interpretativa. Anche nel cosiddetto \"marketing politico\" viene spesso usata la tecnica del \"calembour\", che (facendo leva sul \"pathos\") risulta pi\u00f9 efficace di tanti discorsi che invece fanno leva sul \"logos\" (Migliorini 1963)."}
{"id": "287414", "revid": "1784425", "url": "https://it.wikipedia.org/wiki?curid=287414", "title": "Osvaldo Dortic\u00f3s Torrado", "text": "Presidente di Cuba dal 17 luglio 1959 al 2 dicembre 1976, venne sostituito in tale carica da Fidel Castro che anche in precedenza, pur avendo il titolo di Primo ministro, gestiva effettivamente il potere.\nAvvocato benestante, entr\u00f2 nel \"Movimento 26 luglio\" ed appoggi\u00f2 il \"l\u00edder maximo\" nei suoi tentativi rivoluzionari, venendo per questo arrestato nel 1958. Scappato di prigione si rec\u00f2 in Messico, salvo poi tornare a Cuba nel 1959, poco dopo il trionfo di Castro. Nello stesso anno divenne dapprima Ministro della Giustizia (ed ebbe un ruolo importante nella creazione di una polizia cubana) e presidente al posto del pi\u00f9 conservatore Manuel Urrutia.\nPreparato e competente, Dortic\u00f3s Torrado ebbe una notevole ascendente tra la popolazione cubana, secondo solamente a quello dello stesso Castro. Nel 1976, nel quadro di una riforma governativa, Fidel Castro divenne Presidente e Dortic\u00f3s fu nominato membro del Consiglio di Stato.\nDepresso per la morte della moglie e affetto da grave malattia mor\u00ec suicida nel 1983 all'et\u00e0 di 64 anni sparandosi un colpo di arma da fuoco."}
{"id": "287417", "revid": "670021", "url": "https://it.wikipedia.org/wiki?curid=287417", "title": "Fontana del Nettuno (Firenze)", "text": "La Fontana del Nettuno, detta anche di Piazza o il Biancone, \u00e8 una fontana di Firenze realizzata da un gruppo di artisti, con la statua centrale di Bartolomeo Ammannati, e situata in piazza della Signoria, in prossimit\u00e0 dell'angolo nord-ovest di Palazzo Vecchio. La fontana - prima nel suo genere a Firenze - oltre ad essere elemento fondamentale di arredo della piazza e riferimento originario per l'approvvigionamento di acqua in una zona ben scarsa di fonti, fu un grande monumento celebrativo del potere di Cosimo I de' Medici, oltre che \"allegoria della potenza fiorentina sui mari e del governo delle acque attuato dal duca nel territorio toscano\". \nVi parteciparono numerosi scultori, con un approccio all'insegna dei materiali diversi per natura e colore, caro al gusto committente. Il risultato tuttavia fu oggetto di aspre critiche fin dal suo completamento, mentre oggi viene letto come un esempio emblematico del rinnovamento della scultura del Manierismo poco dopo la met\u00e0 del secolo XVI, in opposizione all'accademismo michelangiolesco imperante.\nStoria.\nL'idea di far costruire una grande fontana monumentale - la prima grande fonte pubblica a Firenze - venne a Cosimo de' Medici verso il 1549, per ragioni di sanit\u00e0, di autocelebrazione e anche di convenienza personale, poich\u00e9 la scarsit\u00e0 dell'approvvigionamento idrico in questa zona della citt\u00e0 (per qualit\u00e0 e quantit\u00e0) era vissuta dal granduca in prima persona che risiedeva in palazzo Vecchio con tutta la famiglia, e che aveva gi\u00e0 perso tre figli per malattie e scarsit\u00e0 di igiene generale. \nLa prima menzione documentata del progetto della fontana risale al 1550, quando Baccio Bandinelli scrisse a Jacopo Guidi di aver ricevuto l'incarico di disegnarla in grande stile e di cercare assistenti del Montorsoli che proprio in quegli anni stava costruendo due grandi fonti pubbliche a Messina. Di nuovo nel 1551 si allude al progetto assieme a quello di un'altra fontana che avrebbe dovuto decorare il piazzale davanti a palazzo Pitti. Sicuramente a quell'epoca era stato gi\u00e0 messo a punto il progetto di approvvigionamento idrico che doveva portare l'acqua dalla zona della Porta San Niccol\u00f2, attraverso un sistema di condotte sotterranee che attraversassero poi il fiume sul ponte di Rubaconte (oggi Ponte alle Grazie), e arrivassero in piazza Peruzzi e Borgo dei Greci, fino alla piazza, come appare nel rovescio di una medaglia di Cosimo I coniata da Domenico Guidi, in cui si vede anche la vasca del dio marino su una quadriga. \nNel 1558 venne estratto a Carrara un grande blocco di marmo bianco, che venne trasportato a Firenze per via fluviale e consegnato al Bandinelli, per il quale vers\u00f2 un deposito di cinquanta scudi. Un anno dopo il costo del marmo veniva saldato dal Vasari per conto di Cosimo I. La notizia dell'importante commissione pubblica aveva stimolato anche altri artisti a fornire i loro modelli: per primi il Cellini (storico rivale del Bandinelli) e l'Ammannati, a cui si aggiunsero dopo la morte del Bandinelli stesso (1560) anche il Giambologna, Vincenzo Danti, Francesco Moschino e Vincenzo de' Rossi. Il cantiere venne affidato all'Ammannati, non senza le rimostranze di Vincenzo de' Rossi (che si era proposto di proseguire l'opera in qualit\u00e0 di allievo del Bandinelli). Fu tamponata provvisoriamente un'arcata della loggia dei Lanzi in cui venne collocato il marmo, come laboratorio per la bottega dello scultore, e il \"Nettuno\" venne scoperto il 3 ottobre 1565, con una vasca e altre figure di contorno provvisorie in laterizio, stucco e altri materiali deperibili, nell'ambito degli apparati temporanei per le nozze di Francesco de' Medici e Giovanna d'Austria. \nEsiste un elenco dei collaboratori che furono pagati quali assistenti dell'Ammanati a quest'opera: Girolamo di Noferi da Sassoferrato, Battista di Benedetto Fiammeri, Donato Berti, Raffaello Fortini e Andrea Calamech; di tutti sono noti per altre opere solo il Fortini (che per\u00f2 fu prevalentemente un pittore) e il Calamech. Non \u00e8 chiaro chi effettivamente complet\u00f2 l'intero apparato scultoreo, eseguito entro il 1575, soprattutto riguardo ai quattro gruppi bronzi delle estremit\u00e0 della vasca: in via attributiva alcuni riconoscono le mani di Vincenzo de' Rossi, Vincenzo Danti, Willem van Tetrode. A lungo queste opere sono state segnalate senza fondamento come del Giambologna, mentre la loro realizzazione \u00e8 oggi ormai ricondotta all'Ammannati, alla sua bottega e un gruppetto di scultori del bronzo che avrebbero permesso di velocizzare il risultato.\n\u00c8 noto come non siano mancate nei confronti dell'opera accese critiche, in particolare riguardo alla statua del Nettuno, in confronto soprattutto col vicino David di Michelangelo. Venivano soprattutto rilevate una supposta sproporzione delle spalle del Nettuno e il fatto che l'artista avrebbe \"fatte le carni, ed i muscoli mosci, e poco risentiti a proporzione di tutta la figura\" (Bocchi-Cinelli). Di tali critiche la letteratura ne fece un luogo comune e voce popolare, che avrebbe trasformato il dio Nettuno nel \"Biancone\" (cio\u00e8 la statua di cui spicca solo il colore bianco) e ha irriso in vario modo l'artista (\"Ammannato, Ammannato, che bel marmo t'hai sprecato\"). \nLa fontana ha subito numerosi danni nei secoli. Fu usata come lavatoio nel XVI secolo e fu oggetto di vandalismi il 25 gennaio 1580. Nel 1592 fu apposta la ringhiera di protezione per evitare che fosse usata come abbeveratoio dagli animali alla Dogana in palazzo Vecchio. Una targa dei Signori Otto sulla parete di Palazzo Vecchio datata 1720 vieta di \"fare sporchezze di sorta alcuna, lavare in essa calamai, panni o altro n\u00e9 buttarvi legnami o altre sporcizie\".\nPer quanto riguarda le vicende conservative del complesso, oltre a ricordare gli importanti interventi di restauro attuati nel 1720 (direzione di Giovanni Battista Foggini) e nel 1812 (direzione di Giuseppe Del Rosso con rifacimenti di Giovanni Battista Giovannozzi) e la rimozione delle figure in bronzo nel 1943 per proteggerle da eventuali danni causati dai bombardamenti, si enumerano i numerosi atti vandalici che nel corso del tempo ne hanno segnato la storia, a partire dal furto del satiro che guarda l'angolo di Palazzo Vecchio (1830, sostituito l'anno seguente da una copia eseguita da Francesco Pozzi), fino ai recenti avvenimenti che hanno visto spezzare pi\u00f9 volte le zampe dei cavalli del cocchio (1981, 1986 e 1989) e provocare la caduta della mano destra di Nettuno (2005, restaurata nel 2006). Una grande campagna di restauro si \u00e8 conclusa nel 2020, col ripristino degli zampilli d'acqua.\nDescrizione.\nIl punto scelto per collocare la fontana era l'angolo di Palazzo Vecchio, fulcro delle due ali di piazza della Signoria, incrociate ad angolo retto e fino ad allora disgregate in due aree separate. La studiata collocazione nella piazza \u00e8 quindi in rapporto sia con gli edifici del potere (Palazzo Vecchio, la loggia de' Lanzi e la nuova fabbrica degli Uffizi) sia con le altre statue che gi\u00e0 animavano la piazza (in particolare il \"David di Michelangelo\" e l\"Ercole del Bandinelli\") e che successivamente alla realizzazione della fonte saranno affiancate dal monumento equestre di Cosimo I, collocato nel 1594.\nLa fontana si caratterizza per una grande vasca ottagonale di mischio di Seravezza, lungo i cui bordi si dispongono fauni, ninfe e satiri in bronzo, oltre a cartelle e ad una profusione di elementi decorativi. Al centro della vasca \u00e8 un cocchio tirato da quattro cavalli (che emergono solo in parte dalle acque e che sono due in marmo bianco e due in marmo rosato) sopra il quale si erge la figura imponente e ieratica di Nettuno, in candido marmo di Carrara che gli valse il suo appellativo popolaresco di \"Biancone\". Il volto riprende tratti di Cosimo I de' Medici ed allude un'allusione al dominio marittimo di Firenze, grazie alla creazione dell'Ordine di Santo Stefano papa e martire e il potenziamento marittimo di Pisa e Livorno. Dietro al Nettuno stanno due tritoni intenti a suonare delle tibie che zampillano acqua. Il cocchio \u00e8 composto da piedistallo decorato con i rilievi di Scilla e Cariddi, simbolo delle avversit\u00e0 domate, e ruote coi dodici segni zodiacali (parzialmente coperte dall'acqua), che simboleggiano l'eternit\u00e0 nel ciclico trascorrere del tempo.\nL'Ammannati volle differenziare la sua opera dalle due statue colossali vicine, recuperando forme e motivi dalla sua esperienza veneta vicino a Jacopo Sansovino, in cui il muscolarismo michelangiolesco \u00e8 stemperato da una compostezza eroica e salda. Negli ultimi anni della sua vita lo scultore, ormai entrato pienamente nell'orbita e nella spiritualit\u00e0 dei gesuiti, condann\u00f2 queste sue opere a tema pagano, tanto da augurarsi che nessun altro osasse mai pi\u00f9 dipingere o scolpire \"cose ignude\" per evitare che Firenze diventi il \"nido degli idoli\".\nAgli angoli della vasca sono presenti i gruppi di divinit\u00e0 marine (composti attorno alle figure principali di Teti, Doride, Oceano e Nereo), ciascuna delle quali ha ai piedi un corteo di ninfe, satiri e fauni in bronzo realizzati dall'Ammannati, dai suoi allievi e da altri, capolavori delle sofisticate elaborazioni del manierismo fiorentino. \nCos\u00ec, tra i molti, la descrive ed elogia Raffaello Borghini nel suo \"Il riposo \"(1584): \"Il qual Nettuno, come sapete, \u00e8 alto braccia 10, e ha fra le gambe tre tritoni di marmo, posando sopra una gran conca marina, che gli serve per carro, a cui sono in atto di tirarla quattro cavalli marini, due di marmo bianco e due di mistio: il gran vaso, in cui l'acqua cristallina per molti zampilli salendo in aria ricade, \u00e8 fatto a otto facce di marmo mistio, di cui le quattro minori di bambini di bronzo con molte cose marine, d'alcuni cornucopi, e di un epitaffio in mezzo sono fatte adorne: e sopra il piano d'esse (che pi\u00f9 d'ogni altro all'intorno s'innalza) posano quattro statue di metallo pi\u00f9 grandi del naturale, due femmine, figurate per Teti e Dori, e due maschi rappresentanti due Dei marini: appi\u00e8 di queste facce, otto satiri di bronzo seggono in varie attitudini: le facce poi maggiori sono fatte basse acciocch\u00e9 l'acque chiare, che nella gran conca vanno ondeggiando, si possan vedere. Ma troppo lungo sarei se i gradi di marmo, se le pile basse, e se gl'infiniti ornamenti di questa fontana, che per 70 bocche manda fuori l'acque sue, volessi raccontare\".\nElenco delle sculture.\nIl gruppo del \"Nettuno\", coi tritoni di sostegno e il cocchio coi quattro cavalli rappresenta il nucleo originale della fontana ed \u00e8 databile al 1565, interamente riferibile all'Ammannati e alla sua bottega.\nLa vasca venne realizzata entro il 1575, ed i bronzi sono variamente attribuiti all'Ammannati e al suo entourage, con un paio di pezzi forse riferibili ad altre botteghe. Si riportano le attribuzioni nella scheda di catalogo ufficiale:\nFilatelia.\nNel 1992 le Poste italiane hanno dedicato alla fontana del Nettuno un francobollo da Lire 750. "}
{"id": "287418", "revid": "363629", "url": "https://it.wikipedia.org/wiki?curid=287418", "title": "Mandaloriani", "text": "I mandaloriani sono una cultura e gruppo etnoreligioso dell'universo di \"Guerre stellari\", unito da un credo comune e con una forte tradizione guerriera. Sono personaggi immaginari associati al pianeta Mandalore nel franchise di \"Guerre stellari\" creato da George Lucas.\nInizialmente concepiti per apparire ne \"L'Impero colpisce ancora\" come un gruppo di \"super soldati\" corazzati, l'idea si concretizz\u00f2 poi su un singolo personaggio, il cacciatore di taglie Boba Fett. Sebbene il termine \"mandaloriano\" non venga mai usato nei film, la popolarit\u00e0 di Boba Fett ha ispirato un gran numero di opere sui mandaloriani nell'Universo espanso di \"Guerre stellari\".\nLa serie televisiva di \"\" introduce i mandaloriani come un popolo umano proveniente da Mandalore e dai mondi vicini con una forte tradizione guerriera. Personaggi guerrieri mandaloriani appaiono anche nella serie televisiva animata \"Rebels\" e nella serie televisiva live action \"The Mandalorian\".\nIdeazione e sviluppo.\nQuando si stava sviluppando \"L'Impero colpisce ancora\", era nata l'idea di una squadra di super-commando del sistema di Mandalore, dotata di armi incorporate nelle loro tute bianche.\nIl prototipo del costume fu modificato per creare Boba Fett, e l'idea dei mandaloriani \u00e8 stata accolta in forma testuale nel romanzo \"L'Impero colpisce ancora\" di Donald F. Glut. Nel romanzo, i mandaloriani erano diventati un gruppo di guerrieri malvagi sconfitti dai cavalieri Jedi durante le Guerre dei cloni.\nLa popolarit\u00e0 di Fett ha ispirato una grande quantit\u00e0 di letteratura dell'Universo Espanso, che presumeva che lui e suo padre fossero mandaloriani come l'armatura che indossava. Quando \u00e8 arrivato il momento di presentare i mandaloriani nella di , George Lucas e Dave Filoni hanno preso spunto da Mandalore dell'Universo Espanso e hanno deciso di mantenerne a grandi grandi linee la storia. Gran parte della storia mandaloriana a cui hanno fatto riferimento \u00e8 stata successivamente classificata nei \"Legends\" e non \u00e8 pi\u00f9 considerata canonica.\nFiloni voleva dare al popolo mandaloriano un aspetto nordico. Il settore artistico di \"The Clone Wars\" ha esaminato l'armatura di Fett e ne ha riproposto l'aspetto squadrato, in particolare la forma a diamante sul pettorale, in ogni aspetto dell'estetica mandaloriana. Filoni e Lucas hanno ritenuto che dovesse essere chiarito che gli antichi mandaloriani erano un esercito, non una banda di guerrieri disordinati che indossavano armature personalizzate, cos\u00ec la Ronda della Morte avrebbe avuto un aspetto uniforme. La decisione ha al contempo fatto s\u00ec che l'armatura di Boba Fett restasse unica nel suo genere: Filoni avrebbe voluto mostrare che i Mandaloriani erano anche diventati mercenari e avevano fornito a Fett la sua insolita armatura. Quando la Ronda della Morte \u00e8 riapparsa nella , in \"Un amico in difficolt\u00e0\", i personaggi hanno ricevuto una maggiore variet\u00e0 di equipaggiamento, dando loro quello che Lucas ha descritto come un \"feeling da gang di motociclisti\".\n\"The Clone Wars\" avrebbe dovuto rappresentare anche l'assedio di Mandalore. Henry Gilroy ha spiegato che Mandalore probabilmente era stata occupata dalla Repubblica, prima che si trasformasse nell'Impero, e ha ipotizzato che, a causa dell'importanza di Mandalore, probabilmente questa fosse una \"occupazione morbida\", con un leader fantoccio mandaloriano che governava il pianeta.\n\"Star Wars Rebels\" ha confermato che una mandaloriana, di nome Bo-Katan Kryze, divenne reggente di Mandalore dopo l'assedio e fu deposta dall'imperatore Palpatine dopo la fine della Repubblica. L'assedio \u00e8 stato successivamente rappresentato nella di \"The Clone Wars\" su Disney+.\nLa struttura della societ\u00e0 mandaloriana \u00e8 stata descritta esplicitamente per la prima volta da Dave Filoni dopo l'uscita dell'episodio di Rebel \"Il protettore di Concord Dawn\"; la societ\u00e0 mandaloriana \u00e8 piramidale: ha un sovrano, grandi fazioni conosciute come casate e unit\u00e0 familiari (clan).\nStoria.\nMigliaia di anni prima delle guerre dei cloni, i mandaloriani erano una cultura di altissimo livello nella galassia, capace di entrare in guerra con i Jedi e la Vecchia Repubblica, fino a saccheggiarne il tempio su Coruscant. Una reliquia di questo saccheggio \u00e8 la spada oscura di Tarre Vizsla. Questi mandaloriani che combattevano utilizzando spade laser erano chiamati \"crociati\".\nLa storia mandaloriana recente \u00e8 indissolubilmente legata alle guerre civili che insorgono tra le varie famiglie e casate.\nDopo la prima Guerra Civile Mandaloriana (un evento cui non si ha quasi nessuna traccia nel Canone di Guerre stellari: si sa solo che Obi-Wan Kenobi e Qui-Gon Jinn erano stati assegnati in missione su Mandalore per proteggere la duchessa Satine Kryze), la societ\u00e0 mandaloriana si divide tra i Nuovi Mandaloriani, guidati da Satine Kryze, che seguono una filosofia pacifica e neutrale, e i Vecchi Mandaloriani: rifiutando di abbandonare le tradizioni guerriere, questi ultimi vengono esiliati da Mandalore e si stabiliscono sulla luna Concordia, seguendo il leader Pre Vizsla.\nNel corso degli eventi narrati da , con la seconda guerra civile mandaloriana, un clan dei Vecchi Mandaloriani, la Ronda della Morte, si frammenta dopo l'alleanza con Darth Maul: i fedeli a Maul (tra cui Gar Saxon e Rook Kast) formano il gruppo dei \"Super Commando\"; la sorella di Satine, Bo-Katan, guida il gruppo dei Gufi della Notte. Un altro gruppo della societ\u00e0 mandaloriana \u00e8 quello dei Protettori, guidato da Fenn Rau, protagonista delle vicende che portano alla Terza Guerra Civile Mandaloriana.\nIn seguito l'Impero Galattico occuper\u00e0 Mandalore dopo la fine della guerra, fino a distruggerlo, un evento chiamato \"Grande Purga\". Dopo la Grande Purga, una trib\u00f9 guidata dall'Armaiola, i Figli della Ronda, si nasconde in una grotta su Nevarro, permettendo di uscirne a un solo membro alla volta, per paura di compromettere la segretezza del gruppo. Quando la Gilda dei cacciatori di taglie perde il controllo di Nevarro, residui di truppe dell'Impero attaccano l'enclave mandaloriana, uccidendone molti membri; l'armaiola, superstite, incarica Din Djarin di riportare Grogu dai suoi simili. Durante questa missione egli incontra i Gufi della Notte e insieme riescono a recuperare la spada oscura.\nLa guerra civile e le fazioni: vecchi e nuovi mandaloriani.\nPrima dell'invasione di Naboo (32 BBY), scoppi\u00f2 una guerra civile per il controllo del sistema di Mandalore nell'Orlo esterno, combattuta su ideali in contrapposizione all'interno della societ\u00e0 mandaloriana. Durante la guerra, l'Ordine Jedi invi\u00f2 il Qui-Gon Jinn e Obi-Wan Kenobi, che trascorsero un anno a Mandalore per proteggere la duchessa Satyne Kryze mentre gli insorti tentavano di ucciderla usando cacciatori di taglie. \nAlla fine della guerra civile, la societ\u00e0 si divide in tre correnti: Vecchi Mandaloriani, Nuovi Mandaloriani e la Ronda della Morte. Satine Kryze governa su Mandalore ed i Nuovi Mandaloriani mentre gli altri clan vengono esiliati su Concordia.\nI Nuovi Mandaloriani controllano il sistema di Mandalore; essi attribuiscono grande importanza alle virt\u00f9 del pacifismo, della neutralit\u00e0 e della nonviolenza, piuttosto che all'abilit\u00e0 marziale e alla forza militare come fanno gli Antichi Mandaloriani. Guidati dalla duchessa di Mandalore fino al colpo di Stato del 19 BBY, i loro ideali pacifisti sono contrastati dalla Ronda della Morte, che cerca di riportare il popolo mandaloriano alla societ\u00e0 marziale dei loro antenati. Sebbene i Nuovi Mandaloriani rifiutino i vecchi modi, la loro capitale Sundari mostra murales delle loro imprese durante le loro guerre con l'Ordine Jedi.\nAlcuni mandaloriani esiliati si riorganizzano e formato il gruppo scissionista della Ronda della Morte, che si oppone al governo pacifista mandaloriano e desidera ripristinare la cultura bellica di Mandalore. Sono segretamente guidati dal governatore di Concordia, Pre Vizsla, e dalla sorella della duchessa Satine, Bo-Katan Kryze.\nI Vecchi Mandaloriani esiliati da Mandalore, a differenza della Ronda della Morte, non cercano vendetta sui Nuovi Mandaloriani. Si trasferiscono in altre parti della galassia e lavorano come cacciatori di taglie, mercenari e altre professioni, mantenendo la loro tradizione di guerrieri.\nSociet\u00e0 e caratteristiche.\nLa societ\u00e0 mandaloriana \u00e8 divisa in clan in continuo conflitto tra di loro; nella loro tradizione il rispetto e la legittimazione della supremazia si ottengono attraverso gli scontri. Sotto il governo della duchessa Satine Kryze e dei Nuovi Mandaloriani, durante le guerre dei cloni, i mandaloriani hanno dismesso il loro stile marziale ma mantengono una forza di polizia e un servizio segreto.\nSolitamente di razza umana, non \u00e8 necessario appartenere a una specie precisa: l'unico requisito \u00e8 seguire il Credo Mandaloriano. La lingua dei mandaloriani \u00e8 il mando'a (detta anche solo \"mandaloriano\"), oltre al Basic Galattico.\nLa struttura del clan mandaloriani \u00e8 piramidale, con un sovrano, chiamato col titolo di \"Mand'alor\" o \"Mandalore\"; i protettori o guardie reali, un gruppo di guerrieri d'\u00e9lite, mantengono l'ordine ed equilibrio nella societ\u00e0, che si organizza in casate. \nLa casata \u00e8 una fazione politica che raggruppa diversi clan; tre di queste erano le casate Kryze, Vizsla e Kast. Le casate pi\u00f9 importanti fanno rapporto al Manda'lor. Le famiglie sono chiamate clan, e ogni clan afferisce a una particolare casata o fazione politica; ad esempio, i membri del clan Wren sono alleati della casata Vizsla. Altri clan sono i clan Awaud, Eldar, Kryze, Rook, Saxon, Vizsla e Mudhorn. I membri della Guardia Mandaloriana vengono reclutati da ogni clan.\nLe loro caratteristiche armature si tramandano di generazione in generazione, per trasmettere il ricordo delle battaglie combattute dai mandaloriani che li indossavano. L'armatura di Sabine Wren fu costruita pi\u00f9 di cinque secoli prima della battaglia di Yavin.\nIl cubismo \u00e8 un movimento artistico popolare tra i mandaloriani durante le guerre dei cloni; dopo la guerra, i dipinti che l'avevano raffigurata sono usati per promuoverla e glorificarla. Un murale cubista raffigurante i crociati che combattevano contro i Jedi fu realizzato sotto il balcone della sala del trono, all'esterno del palazzo reale, affacciato sulla piazza principale di Sundari; un murale simile, con un crociato che uccide un Jedi mentre schiva un colpo di \"blaster\", si trovava nella sala da pranzo del complesso governativo sulla luna Concordia.\nDiversi stendardi mandaloriani decorano l'ingresso del castello di Maz Kanata sul pianeta Takodana.\nLe casate.\nLa casata Kast ha come stemma un serpente vexis arrotolato; il clan Rook fa parte di questa casata.\nLa casata Kryze durante le Guerre dei Cloni era sotto la guida della duchessa Satine Kryze, che guidava il governo dei Nuovi Mandaloriani, fino a quando non fu rovesciata dalla Ronda della Morte di Pre Vizsla, con l'aiuto sotto copertura del Collettivo Ombra. Satine viene giustiziata da Darth Maul come vendetta contro il suo nemico, il maestro Jedi Obi-Wan Kenobi, dato il suo interesse amoroso verso Satine, e la leadership della casata Kryze passa cos\u00ec a sua sorella Bo-Katan Kryze. Dopo averla aiutata nel cacciare Maul e la sua squadra da Mandalore, i Jedi proclamano Bo-Katan reggente del pianeta; tuttavia, il suo governo termina quando ella si rifiuta di sottomettere Mandalore all'autorit\u00e0 del nuovo Impero Galattico e viene tradita dal clan Saxon, che la depone in cambio di essere nominati nuovi governanti del pianeta dall'Impero. Bo-Katan e la sua squadra, i Gufi della Notte, si schierano con l'Alleanza Ribelle per liberare il pianeta.\nLa casata Vizsla \u00e8 guidata dal clan Vizsla, alleata con i clan Wren e Saxon. La Casata Vizsla \u00e8 stata al centro di vari conflitti nella storia mandaloriana, inclusa l'unificazione di Mandalore dopo la morte di Tarre Vizsla (il creatore della spada oscura), la guerra civile durante le Guerre dei Cloni e un'altra guerra civile durante l'era imperiale. Durante la caduta della Vecchia Repubblica, i membri della casata Vizsla hanno rubato la spada oscura di Tarre Vizsla dal tempio Jedi; con la \"darksaber\" come simbolo del potere, la casata Vizsla \u00e8 riuscita a conquistare e unificare tutta Mandalore. Dopo la guerra civile mandaloriana, il capo della casata e del clan Vizsla, Pre Vizsla, diventa governatore di Concordia, una luna del pianeta. Pur sostenendo pubblicamente il governo pacifista dei Nuovi Mandaloriani sotto la duchessa Satine Kryze, Vizsla guida segretamente la Ronda della Morte in un'alleanza segreta con la Confederazione dei Sistemi Indipendenti del Conte Dooku. Durante il regno dell'Impero Galattico, la casata Vizsla si schiera con l'Impero, nella speranza di ottenere pi\u00f9 potere sotto la guida del Vicer\u00e9 Imperiale Gar Saxon del clan Saxon.\nI clan.\nIl clan Awaud ha origine durante le guerre dei cloni, \u00e8 una fazione separatista che faceva parte degli Antichi Mandaloriani ed \u00e8 basato sul porto di Vlemoth. Fu guidato dal capotrib\u00f9 Nam Beroya fino alla sua presunta morte, e gli successe la figlia adottiva, Vera Beroya. Il Clan Awaud si allea con gli abitanti della Fonderia Quattro su Xorrn e con i simpatizzanti dell'Alleanza per restaurare la Repubblica, e combatte contro l'Impero Galattico nella Battaglia di Xorrn.\nIl clan Eldar \u00e8 attivo durante il regno dell'Impero Galattico. Nell'1 BBY, durante la guerra civile mandaloriana, dopo una missione intrapresa dai clan Wren e Kryze e dai membri dell'Alleanza Ribelle, il clan Eldar si allea con Bo-Katan Kryze insieme ad altri clan, diventando cos\u00ec parte della Resistenza mandaloriana contro l'Impero Galattico. Il clan Eldar \u00e8 composto da guerrieri con armature con combinazioni di colori nero, verde scuro e arancione.\nIl clan Kryze fa parte della casata Kryze. Durante l'era imperiale, \u00e8 un gruppo di guerrieri guidati da Bo-Katan Kryze.\nIl clan Rook \u00e8 attivo durante il regno dell'Impero Galattico ed \u00e8 vassallo della casata Kast. Lo stemma \u00e8 quello della casata Kast, un \"vexis\" arrotolato. Nell'1 BBY, si allea a Bo-Katan Kryze insieme ad altri clan, unendosi alla resistenza mandaloriana contro l'Impero Galattico. Il clan Rook \u00e8 composto da guerrieri che indossano armature con combinazioni di colori viola, giallo e argento.\nIl clan Saxon.\nIl clan Saxon \u00e8 un clan della casata Vizsla. Guidati da Gar Saxon, controlla il pianeta Mandalore con il supporto dell'Impero Galattico. \nQuando Gar Saxon muore, ucciso da Ursa Wren, scoppia una guerra civile tra il clan Saxon e il clan Wren. Oltre all'inimicizia con il clan Wren, il clan Saxon si \u00e8 guadagnato l'ira della casata Kryze, dopo averli traditi e deposti a favore dell'Impero. Un certo numero di Mandaloriani, in particolare Fenn Rau e Sabine Wren, considerano il clan Saxon un traditore di Mandalore, avendo venduto il loro pianeta a un potere esterno e tradito Bo-Katan Kryze, che molti vedevano come il legittimo sovrano di Mandalore. \nDopo la morte di Gar su Krownest, suo fratello Tiber Saxon assume la sua posizione di governatore e guida il conflitto con il clan Wren e i Gufi della Notte.\nIl clan Vizsla.\nIl clan Vizsla \u00e8 attivo durante il periodo della Repubblica Galattica e dell'Impero Galattico. L'antico emblema del clan era un falco shriek stilizzato ( \"jai'galaar\" in mando'a), che viene adottato dall'intera Ronda della Morte. Al tempo della Guerra Civile Galattica, i guerrieri Vizsla utilizzano un emblema diverso, che rappresenta un ramo fiorito.\nIl Clan Vizsla si \u00e8 formato prima della fondazione della moderna Repubblica Galattica; Tarre Vizsla entr\u00f2 nell'Ordine Jedi, il primo Mandaloriano a farlo. Come Jedi, Tarre cre\u00f2 la \"darksaber\", un'esclusiva spada laser di colore nero che divenne il simbolo della leadership della casata Vizsla; alla fine, Tarre divenne Mand'alor. Dopo la morte di Tarre, la spada oscura vien stata conservata nel tempio Jedi fino a quando non viene rubata da membri della casata Vizsla durante la caduta dell'Antica Repubblica. I membri della casata Vizsla usano la \"darksaber\" per unificare il popolo e sconfiggere coloro che si oppongono, permettendo loro di governare tutta Mandalore. \nMolti anni dopo, dopo la fine della Guerra Civile Mandaloriana, i guerrieri mandaloriani sono esiliati sulla luna di Concordia. I sopravvissuti si raggruppano e si radunano segretamente sotto il governatore di Concordia, Pre Vizsla, assumendo il nome di Ronda della Morte, che durante le guerre dei cloni si oppone al governo pacifista dei Nuovi Mandaloriani e al suo leader, la duchessa Satine Kryze. All'inizio delle guerre dei cloni, Pre Vizsla e la Ronda della Morte si erano alleati con il Conte Dooku, leader della Confederazione dei Sistemi Indipendenti che combatteva contro la Repubblica Galattica: dopo un bombardamento del \"Memorial Shrine\" a Sundari, la capitale di Mandalore, e la successiva fuga su Concordia, Pre Vizsla e la sua organizzazione vengono smascherati e costretti a ritirarsi.\nCon la Confederazione, la Ronda della Morte e Pre Vizsla tentano di orchestrare un'occupazione repubblicana di Mandalore, in modo che Pre Vizsla e la Ronda della Morte possano entrare per liberare il pianeta, e quindi sollevare la duchessa Satine dal potere. Fallito il colpo di Stato, Pre Vizsla e Dooku hanno uno scontro che porta la Ronda e la Confederazione a interrompere i legami. Alla fine, la Ronda si sposta su Carlac, dove soggioga la popolazione locale dei Ming Po ed entra in contatto con Lux Bonteri nel tentativo di assassinare Dooku; la Jedi \"padawan\" Ahsoka Tano, che era con Bonteri, viene scoperta e dopo uno scontro lo aiuta a sconfiggerli.\nNel 19 BBY, Pre Vizsla e la Ronda della Morte si imbattono in una capsula di salvataggio contenente Darth Maul e suo fratello e apprendista Sith, Savage Opress, che vengono salvati e portati a Zanbar. I due accettano un'alleanza per abbattere la duchessa Satine e cercare vendetta contro Obi-Wan Kenobi: si recano tutti a Mustafar e ingaggiano il Sole Nero dopo aver ucciso i loro consiglieri al potere. Anche il sindacato Pyke si unisce a loro dopo aver saputo della loro mossa per costruire un esercito. Dopo una missione a Nal Hutta e un attacco al palazzo di Jabba, il cartello degli Hutt si unisce a Pre Vizsla e agli altri, formando il Collettivo Ombra. Con un esercito e le risorse necessarie per sostenere una guerra senza il controllo della Repubblica Galattica, Maul rivela a Pre Vizsla che avrebbe iniziato a gestire una rete criminale. Bo-Katan Kryze, luogotenente di Pre Vizsla, espone le sue preoccupazioni sul fatto che non ci si possa fidare di Maul e Opress, ma Vizsla le assicura che essi sarebbero morti insieme alla duchessa Satine. La duchessa Satine viene catturata e rimossa dal potere da Pre Vizsla, che si dichiara Primo Ministro e Mand'alor; Darth Maul e Opress, traditi, vengono imprigionati, ma riescono a liberarsi e prendono sotto la propria prortezione l'ex primo ministro Almec. Maul poi sfida Vizsla per il ruolo di leader di Mandalore e della Ronda della Morte, trionfando su Vizsla e decapitandolo.\nBo-Katan e altri membri della Ronda si rifiutano di riconoscere Darth Maul e avviano la resistenza di Mandalore, innescando un'altra guerra civile mandaloriana. Alla fine, la Repubblica Galattica invade Mandalore e Maul \u00e8 rimosso dal potere; Bo-Katan viene posta come reggente del pianeta; viene rimossa dal potere dall'Impero durante la sua occupazione di Mandalore. Dopo una missione a Mandalore da parte dei membri del clan Wren e Kryze, il governatore Tiber Saxon viene ucciso e Bo-Katan diventa la nuova Mand'alor, ottenendo il sostegno degli altri clan.\nIl clan Wren.\nIl clan Wren \u00e8 un clan mandaloriano vassallo della casata Vizsla, guidato durante l'era imperiale dalla contessa Ursa Wren, che risiedeva sul pianeta Krownest, e composto da suo marito Alrich Wren, dal loro figlio Tristan e dalla loro figlia Sabine Wren e da guerrieri mandaloriani. \nSabine Wren era una cadetta all'Accademia Imperiale di Mandalore; quando ella si dichiara contro l'Impero, la sua famiglia si schiera con l'Impero, etichettandola come traditrice e rinnegandola. Sabine quindi fugge dall'Accademia Imperiale, diventando una cacciatrice di taglie ed entra nella cellula ribelle \"Spectres\". Per garantire la lealt\u00e0 della famiglia, il governatore Gar Saxon imprigiona Alrich Wren come ostaggio. Tristan Wren, il fratello minore di Sabine, serve nel plotone d'\u00e9lite dei Super Commandos Imperiali per dimostrare la lealt\u00e0 della sua famiglia al clan Saxon e all'Impero, e quindi mantenere parte della sua influenza politica. \nNel 2 BBY Kanan Jarrus convince Sabine a prendere potere della spada oscura, e lei cos\u00ec torna alla casa della sua famiglia su Krownest, cercando di riparare la sua relazione con la madre, mentre Kanan ed Ezra Bridger cercano di convincere il clan Wren ad aiutare la ribellione, ma Gar Saxon ordina ai Super Commandos Imperiali di distruggere il clan Wren. Il clan Wren sconfigge i Super Commandos con l'aiuto dei ribelli e di Rau e la morte di Saxon innesca una guerra civile tra i clan Mandaloriani. Al momento della battaglia di Atollon, il clan Wren aveva perso terreno contro il clan Saxon e i suoi sostenitori imperiali. Le forze del clan Wren riescono a distruggere uno Star Destroyer di classe \"Interdictor\", consentendo ai resti dello Squadrone Phoenix di fuggire su Yavin IV: cos\u00ec, il clan Wren ottiene i favori di Hera Syndulla e dell'Alleanza Ribelle.\nNell'1 BBY, il Clan Wren e i membri degli Spectres prendono parte a una missione per salvare Alrich Wren dalla prigione imperiale. Dopo il combattimento, Sabine convince Bo-Katan a prendere la spada oscura e guidare i clan Mandaloriani e il clan Wren si unisce agli altri clan mandaloriani nel giurare fedelt\u00e0 a Bo-Katan.\nReligione e simbologia.\nL'armatura mandaloriana.\nL'armatura mandaloriana ha guadagnato una reputazione leggendaria, temuta in tutta la galassia ed \u00e8 visivamente distintiva, grazie a piastre combinate a nido d'ape ed elmi che ricordano i \"kranos\" corinzi, interamente realizzata in beskar, un metallo estremamente resistente ma abbastanza malleabile da poter essere forgiato.\nUn'antica tradizione e parte vitale della cultura mandaloriana \u00e8 forgiare il beskar in un'armatura, operazione eseguita dagli armaioli.\nI mandaloriani sono equipaggiati anche con armi e strumenti progettati per combattere le abilit\u00e0 dei Jedi, come il \"jetpack\" Z-6, stivali magnetizzati, visori tattici e guanti armati. Alcune di queste armi non solo servono a combattere, ma imitano le abilit\u00e0 Jedi: ad esempio i loro repulsori sonori montati sul polso respingono gli oggetti, come si pu\u00f2 fare attraverso la Forza.\nI guerrieri mandaloriani sono addestrati al combattimento avanzato grazie alle loro numerose guerre, che risalgono fino a prima della Repubblica; fu solo durante i loro conflitti con i Jedi che svilupparono il loro stile di combattimento caratteristico, un misto di tecniche corpo a corpo e a distanza.\nLa Via di Mandalore.\nLa Via di Mandalore era la religione seguita dai primi mandaloriani; i \"Figli della Ronda\" erano una setta mandaloriana che, al tempo della Nuova Repubblica, seguiva la Via e cercava di ristabilire la religione, che da allora si era persa nella societ\u00e0 mandaloriana comune ed era considerata obsoleta. I mandaloriani non appartenenti a questo credo trattavano i membri della Ronda con disprezzo; a loro volta, i membri della Ronda li consideravano come non veri mandaloriani. La Via viene seguita alcuni clan mandaloriani, di cui uno \u00e8 conosciuto semplicemente come \"la Trib\u00f9\", che durante l'era della Nuova Repubblica si stabilisce in sotterranei nascosti su Nevarro.\nLa Via di Mandalore predicava la protezione dei compagni mandaloriani e di coprire il proprio viso in ogni momento; l'ideologia del culto affermava che se un mandaloriano si fosse tolto l'elmo di fronte a un altro essere vivente, non avrebbe pi\u00f9 potuto indossarlo. \u00ab\"Questa \u00e8 la via\"\u00bb \u00e8 il motto e il credo della Trib\u00f9.\nIn \"The Mandalorian\", quando il cacciatore di taglie Din Djarin ha un alterco con Paz Vizsla che lo accusa di essere un codardo per aver usato il beskar imperiale per creare la sua armatura, l'Armaiola ferma il combattimento ricordando loro la Via di Mandalore. Successivamente, i membri della trib\u00f9 proteggono Djarin dai membri della Gilda dei cacciatori di taglie quando egli ne infrange il Codice per salvare Grogu, aiutandolo in quanto compagno mandaloriano che segue la Via, sebbene rivelarsi cos\u00ec apertamente li avrebbe costretti a spostarsi per rimanere nascosti.\nIl mythosauro.\nIl mythosauro (o mitosauro) \u00e8 un animale leggendario, simile a un drago, il cui teschio \u00e8 uno dei simboli mandaloriani pi\u00f9 conosciuti; la tradizione narra che nell'antichit\u00e0 i mandaloriani fossero capaci di domarlo e cavalcarlo.\nDi dimensioni enormi, paragonabili a quelli di un piccolo paese, i mitosauri hanno dominato il loro pianeta fino all'arrivo delle societ\u00e0 mandaloriane arcaiche che li massacrarono e portarono all'estinzione. Il cranio di un mitosauro presenta grandi corna rivolte verso il basso, incurvate verso l'interno, e orbite oblique.\nIl beskar.\nLe armature mandaloriane sono forgiate in beskar, un metallo quasi impenetrabile che pu\u00f2 resistere ai colpi di blaster, che ha reso la classe dei guerrieri difficile da sconfiggere. Ritenuto di legittima propriet\u00e0 del popolo mandaloriano, dopo la caduta dell'Impero il beskar diventa pi\u00f9 difficile da trovare.\nStar Wars Legends.\nStoria nell'Universo espanso.\nNell'universo espanso, si dice che originariamente la razza mandaloriana era composta da individui simili a umani, chiamati \"taung\", che avevano una pelle di colore grigio e occhi gialli, provenienti da Coruscant. Con il tempo pi\u00f9 razze si aggregarono ai \"taung\", tra cui umani, \"twi'lek\" e molti altri, e i guerrieri si denominarono mandaloriani in onore della colonia planetaria Mandalore. In seguito i mandaloriani originali \"taung\" si estinsero e l'aggettivo mandaloriano rimase per indicare la cultura, che si tramand\u00f2 nella maggiore componente umana del gruppo.\nGli inizi (circa 7.000 BBY) e le vecchie guerre Sith (4.000 - 3.960 BBY).\nOriginalmente i clan mandaloriani erano taung da Coruscant, comandati da Mandalore il Primo. Conquistarono un pianeta dell'anello esterno che chiamarono Mandalore in onore del loro leader. I taung presero il nome di mandaloriani. Durante la grande guerra Sith nel 4.000 BBY i mandaloriani cercarono di espandersi e divennero famosi e temuti nella galassia.\nTremila anni dopo la conquista di Mandalore i mandaloriani cercarono un nemico degno di essere sfidato. I clan mandaloriani si allearono con i Sith dopo che il leader Mandalore l'Indomabile venne sconfitto dal Jedi Oscuro Ulic Qel-Droma. Il capo Mandalore giur\u00f2 fedelt\u00e0 ai Sith dichiarando guerra alla Repubblica Galattica e attirando un pericoloso nemico, i Jedi.\nI Neo-Crusader erano comandati da Mandalore il Definitivo e cominciarono cos\u00ec le guerre mandaloriane. L'armatura dei Neo-Crusader era pi\u00f9 avanzata delle vecchie armature. Vi erano diversi colori: il soldato generico indossava una armatura blu, il sergente aveva il colore verde, il capitano il colore rosso, e altri il colore giallo. Canderous Ordo, che sarebbe diventato il Mandalore del clan Ordo, indossava una armatura di foggia unica, argentata e nera.\nDopo la sconfitta nelle guerre mandaloriane per mano dei Jedi Revan e Malak, i mandaloriani andarono incontro a un lungo declino. Revan distrusse le armi e i droidi, e forz\u00f2 i clan a ritirarsi nall'anello esterno. Alcuni mandaloriani cominciarono a diventare pirati, briganti e mercenari. Canderous Ordo assistette Revan contro Darth Malak durante la guerra civile Jedi e assunse il ruolo di Mandalore portando alcuni mandaloriani rimasti su Dxun. Inoltre aiut\u00f2 Meetra Surik durante l'abbordaggio al \"Ravager\" per sconfiggere il signore dei Sith Darth Nihilus.\nLe nuove guerre Sith (1.000 BBY).\nDurante le nuove guerre Sith i mandaloriani dichiararono guerra sia ai Jedi che ai Sith. Si opposero al signore oscuro chiamato Dark Underlord, e tempo dopo almeno un gruppo di mandaloriani combatterono nelle battaglie di Ruusan. Con la fine della guerra e l'inizio di una pace duratura i mandaloriani cominciarono a dimenticare la loro natura bellica e in un secolo cominciarono a diventare mercenari organizzati in piccoli clan indipendenti.\nLa guerra civile mandaloriana (circa 100 BBY).\nCirca un secolo prima della battaglia di Yavin, il leader dei mandaloriani venne ucciso da un cacciatore di taglie, Durge. In questo periodo si svilupp\u00f2 uno scisma interno: un gruppo, chiamato Mandalorian Death Watch, si rivolt\u00f2 contro il capo Jaster Mereel, che comandava la fazione principale dei mandaloriani. La guerra si protrasse fino al mondo di Concord Dawn. Jaster sfugg\u00ec a un attentato grazie al giovane orfano Jango Fett. In seguito Jaster venne tradito dal compagno Montross e venne ucciso in battaglia. Jango prese quindi il comando diventando Mandalore, ricevendo il disprezzo di Montross perch\u00e9 Jango era ancora un giovane ragazzo. I mandaloriani incontrarono la loro fine nella battaglia di Galidraan, dove un gruppo di Jedi comandati dal Conte Dooku uccise tutti i componenti, eccetto Jango che riusc\u00ec a fuggire.\nRinascita dei mandaloriani.\nDopo questo disastro i mandaloriani cessarono di avere importanza nella galassia. Gruppi isolati sopravvivevano ancora su Mandalore, e Jango Fett divenne la base per creare una grande armata al servizio della Repubblica Galattica su Kamino. Un \"clone trooper\", chiamato Alpha-02, fin\u00ec per ribellarsi e per cambiare per sempre i mandaloriani.\nAttraverso qualche errore della tecnologia kaminoana, Alpha-02 trov\u00f2 registrate nella sua testa le memorie di Jango Fett. And\u00f2 su Mandalore e cominci\u00f2 a ricostruire le armate di guerrieri dai soldati di forze locali. Alpha-02 divenne Mandalore il Risorgente, portando i mandaloriani contro la Confederazione dei Sistemi Indipendenti. Tra le sue truppe vi erano Tobbi Dala e il futuro Mandalore Fenn Shysa, ed entrambi credevano che Alpha-02 fosse Boba Fett, un clone non alterato di Jango. Trent'anni dopo la battaglia di Endor, i mandaloriani vennero comandati da Boba Fett che aveva preso il posto di Fenn come Mandalore. Durante la guerra degli yuuzhan vong, Fett condusse la sua armata contro gli alieni invasori nella battaglia di Mandalore.\nMandalore.\nMandalore (Mand'alor in Mando'a) era il titolo del capo dei mandaloriani. A volte riferitosi anche come Lord Mandalore, l'uso di Lord \u00e8 decaduto dopo le Guerre mandaloriane."}
{"id": "287426", "revid": "9498", "url": "https://it.wikipedia.org/wiki?curid=287426", "title": "Origo gentis Romanorum", "text": ""}
{"id": "287427", "revid": "322321", "url": "https://it.wikipedia.org/wiki?curid=287427", "title": "Miskito", "text": "I miskito sono una popolazione indigena americana di circa 200.000 persone originaria dell'America centrale: il loro territorio si estende lungo la Costa dei Mosquito del Mare dei Caraibi, da Capo Camar\u00f3n, in Honduras, alla zona del Rio Grande, in Nicaragua.\nSebbene i miskito abbiano una propria lingua nativa, larga parte della popolazione parla una lingua creola, la lingua miskito (a causa dei frequenti contatti con i colonizzatori britannici), ed altre lingue tra cui lo spagnolo e il rama. Molti sono cristiani.\nSi \u00e8 stimato che nel 2006 vi fossero pochissimi (se non addirittura nessuno) miskito di \"sangue puro\" in quanto, nel corso dei secoli, molti schiavi africani fuggiti dai possedimenti coloniali spagnoli trovarono rifugio e si stabilirono nella zona dove risiedono i miskitos, incrociandosi con la popolazione locale; minore fu invece l'influenza dei conquistatori spagnoli a causa delle vicende storiche e dell'inaccessibilit\u00e0 del territorio dove risiedono i miskito.\nLa societ\u00e0 tradizionale dei miskito \u00e8 impostata su una struttura fortemente politica: prevede un monarca con poteri non assoluti ma suddivisi tra lo stesso, un \"governatore\", un \"generale\" e - a partire dal 1750 - un \"ammiraglio\". Mancano informazioni storiche complete relative ai monarchi miskito, in buona parte in quanto molti di essi sono riconducibili a figure semi-mitologiche: i primi re dei quali vi siano testimonianze storiche documentate sono Geremia I (1687) ed il predecessore di questi, detto l'\"Anziano\" (1625).\nStoria.\nRegno Miskito e influenza britannica.\nLa nazione Miskito conserv\u00f2 a lungo la propria autonomia e inizi\u00f2 a nominare i propri regnanti a partire dal 1625. Il primo sovrano del quale si abbia memoria veniva chiamato l'\"Anziano\" (\"Oldman\") ed i primi contatti con i britannici nella regione si ebbero nel corso del regno del padre e predecessore di tale re, del quale si ignora il nome, che mand\u00f2 \"Oldman\" in Gran Bretagna in udienza da re Carlo I. I miskito ed il Regno Unito conclusero un \"Trattato di amicizia ed alleanza\" che fu formalmente sottoscritto nel 1740 ed al quale fece seguito la nomina di un \"Sovrintendente\" e l'istituzione del protettorato britannico sulla nazione Miskito nel 1749.\nIl regno Miskito fu utile ai britannici nel corso delle guerre rivoluzionarie americane come supporto agli attacchi alle colonie spagnole e per difendere i propri interessi economici in America Centrale, in particolare, nell'Honduras britannico, l'attuale Belize. I miskito furono quindi in grado di procurarsi armi moderne. In breve tempo gli insediamenti spagnoli in Honduras subirono gli attacchi di gruppi di miskito e zambo i quali operavano sia per la liberazione dei connazionali fatti schiavi prima della deportazione in Europa che per \"reclutare\" a propria volta degli schiavi tra le altre popolazioni amerinde da vendere ai britannici per lavorare in Giamaica o, per quanto riguarda le donne, alle altre trib\u00f9. I miskito si consideravano infatti superiori alle altre popolazioni dell'area (alle quali facevano riferimento come \"selvaggi\") e, a detta degli storici, cercavano di ingraziarsi e di somigliare ai britannici: in effetti l'abbigliamento europeo riscuoteva grande successo nella popolazione miskito e lo stesso re veniva nominato dai britannici. Tali attacchi continuarono ben oltre la fine delle ostilit\u00e0 tra spagnoli e britannici.\nGrazie alla poligamia ed al gran numero di schiave rastrellate nel corso di tali \"spedizioni\" la popolazione Miskito sub\u00ec, in quegli anni, un forte incremento demografico.\nAlla firma della pace, nel 1783 la Gran Bretagna dovette comunque rinunciare al controllo della costa: nonostante il totale ritiro delle proprie forze, che si complet\u00f2 nel 1787, i britannici mantennero in maniera non ufficiale il protettorato sulla regione, intervenendo spesso in soccorso degli interessi dei miskito e contro gli abusi spagnoli.\nI conquistatori spagnoli iniziarono quindi ad essere presenti nei territori dei miskito nel 1787 ma, grazie all'esperienza militare e al loro sovrannumero, i miskito continuarono a dominare l'area. Riuscirono a mantenere l'indipendenza nel corso di tutto il periodo coloniale spagnolo (terminato nel 1821) e in quello successivo, che vide il sorgere della Federazione delle province Unite dell'America Centrale, non si sentirono mai sotto il controllo governativo tanto che molti di loro, ancor oggi e pur vivendovi, non si considerano nicaraguensi.\nI miskito e il Nicaragua.\nNel 1838, . Il Trattato di Managua tra i britannici e il Nicaragua riconobbe la sovranit\u00e0 di quest'ultimo sul territorio nazionale che comprendeva le zone dove erano stanziati i miskito, ma in tali zone la sovranit\u00e0 nicaraguense era da considerarsi limitata in quanto il trattato riconobbe il diritto dei miskito ad auto-governarsi senza intromissioni esterne. Dalla met\u00e0 del XIX secolo gli interessi britannici nella regione iniziarono a scemare e nel 1894 il territorio dei miskito venne occupato dal Nicaragua. Liberato dai britannici a luglio dello stesso anno fu definitivamente rioccupato nell'agosto successivo.\nPeriodo sandinista.\nNei primi anni ottanta del XX secolo, il tentativo del governo rivoluzionario sandinista di promuovere lo sviluppo dei territori miskitos (storicamente abbandonati dalla classe dirigente nicaraguense sin dall'indipendenza) riproducendo nuove forme di organizzazione sociale senza tener conto delle caratteristiche della cultura indigena, port\u00f2 a proteste e tensioni cui il governo rispose con gravissimi episodi di repressione violenta e alla deportazione di migliaia di miskitos dai propri villaggi a nuovi insediamenti; ci\u00f2 determin\u00f2 la nascita di organizzazioni armate indigene che si allearono con i \"contras\" sostenuti dal governo degli Stati Uniti."}
{"id": "287438", "revid": "28930", "url": "https://it.wikipedia.org/wiki?curid=287438", "title": "Sistema lineare", "text": ""}
{"id": "287439", "revid": "785863", "url": "https://it.wikipedia.org/wiki?curid=287439", "title": "Tavion Axmis", "text": ""}
{"id": "287440", "revid": "785863", "url": "https://it.wikipedia.org/wiki?curid=287440", "title": "Alora", "text": ""}
{"id": "287444", "revid": "599", "url": "https://it.wikipedia.org/wiki?curid=287444", "title": "Numero intero positivo", "text": ""}
{"id": "287445", "revid": "712828", "url": "https://it.wikipedia.org/wiki?curid=287445", "title": "Sala Comune Corvonero", "text": ""}
{"id": "287446", "revid": "599", "url": "https://it.wikipedia.org/wiki?curid=287446", "title": "Numero intero non negativo", "text": ""}
{"id": "287448", "revid": "599", "url": "https://it.wikipedia.org/wiki?curid=287448", "title": "Intero naturale", "text": ""}
{"id": "287452", "revid": "11694", "url": "https://it.wikipedia.org/wiki?curid=287452", "title": "Numerazione romana", "text": ""}
{"id": "287462", "revid": "339392", "url": "https://it.wikipedia.org/wiki?curid=287462", "title": "Proteste di Piazza Tiananmen del 1989", "text": ""}
{"id": "287469", "revid": "1444886", "url": "https://it.wikipedia.org/wiki?curid=287469", "title": "Combustibile nucleare", "text": "In ingegneria nucleare con il termine combustibile nucleare si indica il materiale fissile che viene posto nel nocciolo di un reattore nucleare. In realt\u00e0 parlare di \"combustibile\" in tale contesto \u00e8 inesatto in quanto non avviene alcuna \"combustione\" (che \u00e8 un processo chimico di ossidazione) bens\u00ec avvengono trasformazioni di tipo \"nucleare\" ovvero reazioni nucleari. In altre parole gli atomi non vengono ricombinati (trasformazione o reazione chimica), ma proprio spezzati e/o trasformati ovvero \"trasmutati\". Tipicamente i combustibili nucleari sono materiali radioattivi gi\u00e0 liberamente in natura.\nLe varie fasi che riguardano il combustibile nucleare, dalla sua estrazione mineraria e fabbricazione fino allo smaltimento o riprocessamento del combustibile esausto, compongono il ciclo del combustibile nucleare.\nUtilizzo.\nDurante il funzionamento del reattore gli atomi del \"combustibile\" vengono progressivamente scissi tramite il processo a catena di fissione nucleare: il materiale viene man mano trasformato in altri elementi e/o isotopi, rilasciando con ci\u00f2 energia termica, la quale viene \"asportata\" dal reattore e utilizzata da opportuna macchina termica per azionare meccanicamente un'idonea turbina accoppiata ad alternatore, e produrre cos\u00ec energia elettrica.\nTipicamente la massa del combustibile nucleare presente nel reattore raggiunge la cosiddetta \"massa critica\" cio\u00e8 la quantit\u00e0 necessaria affinch\u00e9 si inneschi una reazione a catena che si autosostenga in maniera stabile.\nIl \"combustibile\" nucleare \u00e8 solitamente disposto, all'interno del reattore, in barre. Questo sia per rendere pi\u00f9 facile il loro trasporto, sia per poter alternare il combustibile alle barre di moderazione e controllo sia per rendere pi\u00f9 agevole la loro estrazione a fine ciclo.\nI \"combustibili\" pi\u00f9 comunemente utilizzati sono miscele contenenti un alto contenuto di isotopi fissili. Tipicamente si utilizzano miscele ad alto contenuto di uranio 235 o di alcuni isotopi di plutonio. A seconda del tipo di reattore il combustibile pu\u00f2 essere direttamente l'elemento fissile o piuttosto un suo ossido, pu\u00f2 essere in forma di una lastra metallica o in forma di sferette - dette granuli - alternate ad altre sostanze che svolgono la funzione di moderatore.\nIl materiale fissile deve essere collocato con una disposizione geometrica che massimizzi l'efficienza dell'effetto catena, tenuto conto della necessit\u00e0 di lasciare sufficiente spazio per inserire il moderatore. Durante la fase di progettazione di un reattore nucleare bisogna anche lasciare spazio alle barre di controllo e a dispositivi diagnostici. Da un punto di vista puramente teorico la forma ideale sarebbe quella sferica. Tuttavia motivi di ordine pratico e costruttivo fanno propendere per soluzioni di altro tipo: solitamente si utilizza una forma cilindrica ottenuta dall'accostamento di un gran numero di barre.\nEsaurimento.\nA differenza di quanto avviene per un combustibile tradizionale (come il carbone, il petrolio, il metano o la legna), in un reattore nucleare il consumo del combustibile \u00e8 molto lento e una volta caricato dura generalmente, a seconda del tipo di reattore e del suo utilizzo, parecchi anni. D'altra parte le operazioni di ricarica sono notevolmente pi\u00f9 complesse.\nA differenza di quanto avviene con altri tipi di combustibili il prodotto della reazione (le cosiddette scorie) non vengono disperse, ma rimangono principalmente all'interno delle barre stesse o degli elementi immediatamente confinanti.\nCon l'avanzare del tempo le barre diventano sempre pi\u00f9 povere di materiale fissile, fino ad arrivare ad un punto in cui non \u00e8 pi\u00f9 efficiente sfruttarle e devono essere sostituite. A seconda delle geometrie del reattore pu\u00f2 succedere che una parte del combustibile si esaurisca pi\u00f9 velocemente di altre parti: tipicamente la parte centrale si esaurisce pi\u00f9 in fretta di quella esterna. La configurazione a barre \u00e8 utile in questo caso perch\u00e9 permette la sostituzione soltanto delle parti pi\u00f9 esaurite.\nLe barre esaurite, cos\u00ec come il materiale nelle immediate vicinanze, sono diventate altamente radioattive a causa della presenza dei \"prodotti di fissione\" generati dalle reazioni nonch\u00e9 di altro materiale che si pu\u00f2 essere attivato durante il processo per cattura neutronica o in conseguenza di altri processi analoghi. Lo smaltimento delle barre esaurite \u00e8 pertanto la parte pi\u00f9 complessa dello smantellamento delle scorie del reattore.\nCollegamenti esterni.\n\u201cCask da trasporto\u201d: contenitore di alto livello tecnologico atto al trasporto di combustibili esausti"}
{"id": "287470", "revid": "226458", "url": "https://it.wikipedia.org/wiki?curid=287470", "title": "File ed2k", "text": "Un file ed2k \u00e8 un tipo di file che funge da contenitore per speciali direttive dette link ed2k, utilizzate per determinare la posizione delle sorgenti di un particolare file sui sistemi remoti collegati attraverso la rete di eDonkey.\nSi tratta di file di testo, che si possono cio\u00e8 realizzare e modificare con un comune editor, e che hanno l'estensione .ed2k.\nI file ed2k possono essere posizionati nel file system di un sito web, dove indicano ai client peer-to-peer eDonkey2000 e compatibili le posizioni di un certo file da scaricare.\nSui sistemi dove \u00e8 installato eDonkey2000 o un altro client analogo, i file ed2k possono essere rilevati e interpretati dal browser che avvier\u00e0 un download con eDonkey (anzich\u00e9 per esempio in FTP) quando l'utente attiva determinati link presenti nelle pagine HTML presenti sul sito stesso.\nL'uso di questo meccanismo consente al gestore del server web un certo risparmio di larghezza di banda.\nL'unico browser attualmente abilitato al riconoscimento e all'interpretazione dei file ed2k \u00e8 Internet Explorer. \u00c8 possibile aggiungere questa funzionalit\u00e0 a Mozilla Firefox con un'apposita estensione.\nEsempio di uso.\nI file ed2k devono essere posizionati nella stessa directory dei \"corrispondenti\" file messi a disposizione per il download. Per corrispondenti si intendono i file il cui ed2k link \u00e8 all'interno del ed2k file in questione.\nSi supponga di avere per esempio un file codice_1 che si desidera mettere a disposizione di altri client in rete. Con un normale editor di testo bigogner\u00e0 creare, nella stessa directory, un file di nome codice_2, in cui si inserir\u00e0 il link e2k alla posizione originale del file. Occorrer\u00e0 poi fornire un normale hyperlink al file codice_1 sulle pagine di un sito web. Se l'utente che clicca quest'ultimo link ha eDonkey2000 installato, esso inizier\u00e0 immediatamente il download del file."}
{"id": "287472", "revid": "21880", "url": "https://it.wikipedia.org/wiki?curid=287472", "title": "Encephalartos", "text": "Encephalartos (Jacq.) Lehm., 1834 \u00e8 un genere di cicadi appartenenti alla famiglia delle Zamiaceae, con areale africano.\nIl nome deriva dal greco \"\u03ba\u03b5\u03c6\u03b1\u03bb\u03bf\u03c2\"=\"testa\" e \"\u03ac\u03c1\u03c4\u03bf\u03c2\"=\"pane\", e fa riferimento alla farina ottenuta a partire dal tronco di alcune specie del genere.\nDescrizione.\nIl tronco pu\u00f2 essere di dimensioni estremamente variabili: in alcune specie arbustive \u00e8 sotterraneo e di diametro intorno ai 15\u00a0cm, in altre arborescenti pu\u00f2 raggiungere i 15 m di altezza. \u00c8 non ramificato o poco ramificato.\nLe foglie sono pennate, di lunghezza variabile da 60\u00a0cm a 6 metri, di colore blu-grigio, verde brillante o verde scuro. Sono composte da numerose paia di foglioline che si dipartono ad angolo retto da un rachide centrale; in alcune specie sono dotate di estremit\u00e0 spinose.\nGli \"Encephalartos\" sono piante dioiche, esistono cio\u00e8 esemplari maschili ed esemplari femmininili.\nI coni femminili possono essere solitari o presentarsi in grappoli; di forma ovoidale, raggiungono in talune specie dimensioni sino a 80\u00a0cm di lunghezza. Possono essere sessili o peduncolati; il colore pu\u00f2 coprire uno spettro che va dal blu-grigio al rosso porpora, passando per il verde chiaro, verde scuro, marrone, giallo, arancio e rosso brillante. Analoga variabilit\u00e0 di colore presentano i coni maschili che generalmente sono pi\u00f9 numerosi e di forma cilindrico-fusiforme.\nDistribuzione e habitat.\nIl genere \u00e8 originario dell'Africa. Le differenti specie sono diffuse in un areale che va dal Sudan, Repubblica Centrafricana, Nigeria e Ghana sino al Sudafrica, comprendendo lo Zaire, l'Uganda, il Kenya, la Tanzania, lo Zambia, lo Zimbabwe e il Mozambico.\nL'unica specie equatoriale \u00e8 \"E. barteri\" diffusa nelle foreste tropicali dell'Africa occidentale (Nigeria, Benin, Ghana e Togo).\nLe specie dell'Africa centrale sono tendenzialmente pi\u00f9 grandi e pi\u00f9 vigorose, ma al tempo stesso pi\u00f9 inaccessibili. A causa di ci\u00f2 molte di esse sono ancora poco conosciute e studiate.\nOltre la met\u00e0 delle specie conosciute \u00e8 nativa del Sudafrica, ove queste piante sono considerate un elemento costitutivo del paesaggio.\nCome si pu\u00f2 intuire, data l'ampia area di distribuzione, l'habitat del genere \u00e8 estremamente variabile e va dalle zone desertiche alle zone di savana e di foresta tropicale, dal livello del mare sino ad un'altitudine di 2400 m.\nTassonomia.\nLa definizione del genere si deve al botanico tedesco Johann Georg Christian Lehmann (1792-1860) che nel 1834 introdusse questo taxon includendovi specie sino ad allora collocate indistintamente nel genere \"Zamia\".\nNe sono state descritte sessantacinque specie differenti:"}
{"id": "287473", "revid": "767487", "url": "https://it.wikipedia.org/wiki?curid=287473", "title": "L'inizio del cammino", "text": "L'inizio del cammino (\"Walkabout\") \u00e8 un film del 1971 diretto da Nicolas Roeg, tratto dal romanzo \"La grande prova\" di James Vance Marshall, presentato in concorso al 24\u00ba Festival di Cannes.\nTrama.\nAdelaide, Australia. In una casa con piscina, in periferia, abita una coppia con due figli: l'uomo lavora in un ufficio nel centro amministrativo moderno della citt\u00e0; la figlia \u00e8 una teenager che frequenta una scuola superiore, il figlio di sei anni \u00e8 in una scuola primaria. La citt\u00e0 \u00e8 a poca distanza dal confine del vasto deserto che compone l\"'outback\" australiano, il contrasto tra la natura e il paesaggio artificiale e impersonale della citt\u00e0 \u00e8 molto marcato.\nIl padre e i due figli si addentrano in automobile nel deserto per un pic-nic, probabilmente \u00e8 una abitudine perch\u00e9 sono attrezzati con cestini da vivande e giocattoli. Il bambino scorrazza tra i cespugli e le pietre, la ragazza imbandisce la tovaglia sulla sabbia e il padre rimane seduto in auto a leggere documenti di lavoro. Improvvisamente l'uomo estrae una pistola e senza preavviso spara ai figli. Pronta di riflessi, la ragazzina si mette al riparo insieme al fratello. L'uomo grida, esagitato, continua a sparare, poi estrae la tanica del carburante, d\u00e0 fuoco all'autovettura e si spara in testa.\nPer evitare che il fratellino veda ci\u00f2 che \u00e8 successo, la ragazza raccoglie in fretta le vettovaglie del pic-nic e si allontana tenendolo per mano, fingendo che sia un gioco. I due per\u00f2 si perdono immediatamente nella vastit\u00e0 del deserto, senza punti di orientamento. Lei cerca di nascondere al bambino la realt\u00e0, gli impone di mantenere il decoro della divisa scolastica che indossano entrambi. Quando cala l'oscurit\u00e0 devono dormire all'aperto, coprendosi con la giacchetta; per il bambino \u00e8 una piacevole novit\u00e0, ma il giorno successivo comincia a sospettare che si siano smarriti, e domanda quando torneranno a casa. La sorella mostra lucidit\u00e0 e sangue freddo ma in realt\u00e0 non sa dove andare. La stanchezza si fa sentire, e anche il caldo. In maniche di camicia, con la pelle bruciata dal sole, i due attraversano esausti una distesa di sabbia.\nFinalmente vedono una piccola oasi di acqua sorgiva. Si fermano a riposare. La ragazza lava diligentemente le divise e le camicie, il fratellino gioca nell'acqua. Si sdraiano a dormire all'ombra, il mattino dopo per\u00f2 lo stagno \u00e8 scomparso, assorbito dalla sabbia. Stanno per farsi prendere dal panico, quando vedono avvicinarsi un ragazzo aborigeno con lancia e bastone. \u00c8 un giovane che sta compiendo il suo \"walkabout\", l'iniziazione alla maturit\u00e0, durante la quale deve mantenersi in vita per un periodo contando unicamente sulle proprie forze.\nLa comunicazione fra i tre \u00e8 quasi impossibile, il ragazzo non parla una parola di inglese; a gesti il bambino gli fa capire che hanno bisogno di acqua, basta perforare con una canna forata il terreno sabbioso e aspirare per bere. I due fratelli seguono il giovane aborigeno, che cucina anche per loro la fauna locale che ha cacciato: rettili di piccole dimensioni, un wombat e un canguro. La disciplina si rilassa; vedendo che il ragazzo \u00e8 praticamente nudo, il bambino rifiuta di rimettere la camicia. Il mattino dopo \u00e8 ricoperto di ustioni per via del sole inclemente, la sorella lo rimprovera.\nI fratelli seguono come un'ombra il ragazzo nero, \u00e8 la loro unica speranza di tornare a casa anche se non riescono a fargli capire cosa vogliono. Lo sguardo della ragazza cade spesso sulle nudit\u00e0 dell'aborigeno. Passano accanto a piccoli insediamenti abitati, senza vederli n\u00e9 essere visti. Tra i due adolescenti si nota una certa tensione sessuale, in modo particolare quando trovano una pozza d'acqua sorgiva e fanno il bagno insieme, completamente nudi. Il ragazzo li guida a una roccia dove aggiunge i propri disegni alle pitture rupestri gi\u00e0 presenti, insegna ai due a ricoprire la pelle delle braccia di illustrazioni a colori vivaci. Pi\u00f9 avanti raccolgono un pallone atmosferico rilasciato da una \u00e9quipe di meteorologi che lavora poco distante, sempre senza entrare in contatto visivo, quindi giungono a una fattoria abbandonata all'avanzare del deserto. Qui si fermano per la notte.\nUscito in cerca di preda, il ragazzo nero vede comparire all'improvviso dei cacciatori in jeep e fucile che massacrano indiscriminatamente animali di grossa taglia. Sconvolto e arrabbiato, torna alle baracche sfondate della fattoria, dove vede per caso la ragazza a seno nudo, mentre si riveste dopo aver lavato gli indumenti. Il giovane si dipinge il corpo e il volto con pitture rituali e piume animali, e inscena una complicata danza di corteggiamento. Lei non capisce, ha paura, si nasconde all'interno dell'edificio; il giovane continua a danzare tutta notte, fino all'esaurimento, finch\u00e9 non riesce pi\u00f9 a muoversi dalla stanchezza.\nAl mattino, al risveglio dei fratelli, il ragazzo non c'\u00e8 pi\u00f9; pensano sia andato via, ma quando escono lo trovano impiccato a un albero. I due scoprono di essere vicini a una strada asfaltata. La seguono e arrivano a una miniera abbandonata, dove trovano un custode piuttosto scostante e aspettano che qualcuno arrivi finalmente a prenderli.\n\u00c8 passato qualche anno. La ragazza si \u00e8 sposata e aspetta a casa che il marito ritorna dal lavoro; lui le racconta dei rapporti con i colleghi, lei \u00e8 distratta, si vede dal suo sguardo che pensa ad altro. Infatti nei suoi occhi scorrono i ricordi dell'unica volta in cui le \u00e8 stato permesso di sfuggire a questa vita artificiale, e si vede nuotare nuda e felice insieme al fratellino e al loro amico di colore, nella fonte d'acqua sorgiva. \u00c8 stato il suo \"walkabout\" verso la vita adulta, l'esperienza profonda che l'ha cambiata in maniera irreversibile.\nCritica.\n\"Walkabout\", primo film diretto da Nicolas Roeg, gi\u00e0 apprezzato direttore della fotografia (per esempio, \"Fahrenheit 451\" di Fran\u00e7ois Truffaut), dopo l'esperienza della co-regia di \"Sadismo (performance)\", \u00e8 un esordio tra i pi\u00f9 sorprendenti del cinema inglese. Al cuore di questo film di un virtuosismo fotografico che lascia a bocca aperta c'\u00e8 il contrasto tra la moderna civilt\u00e0 urbanizzata, di modello europeo (o americano), e la vita secondo i ritmi della natura: inizia con panorami mozzafiato e termina come un'intensa parabola sul confronto tra culture e sull'educazione alla morte.\nInquietante, disturbante nelle scene con gli animali, pervaso da un sottile erotismo, accosta il fascino visuale dell\"'outback\" australiano, un deserto pieno di colori, con il coraggio di una sperimentazione inusuale sia per gli anni settanta, soprattutto perch\u00e9 si tratta di un film d'esordio. Molti sono gli elementi di disturbo, che appaiono comunque come ideale continuazione delle istanze della New wave britannica: per quanto riguarda l'elemento aborigeno, nativo australiano, il film pratica una scelta di totale, crudo realismo; le scene di caccia sono non solamente realistiche ma reali, gli animali vengono uccisi e squartati davvero (da notare che in alcune di queste scene il regista mette in pratica il montaggio intellettuale teorizzato da Sergej Michajlovi\u010d \u0116jzen\u0161tejn, con la contrapposizione tra il canguro macellato dal giovane nero e la porzionatura di un bovino da parte di un macellaio, che fa emergere il confronto tra la violenza di chi uccide per sopravvivere e quella compiuta senza necessit\u00e0, come la caccia). Altro particolare perturbante \u00e8 la quantit\u00e0 delle scene di nudo, sottilmente morbose anche se sempre strettamente funzionali all'estetica e all'ideologia del film; oggi questo sarebbe impensabile, soprattutto perch\u00e9 l'attrice principale, Jenny Agutter, al momento delle riprese (1969) aveva 17 anni (quando la pellicola fu distribuita ne aveva gi\u00e0 compiuti 18). A parte l'insistenza su particolari erotici, comunque visti come parte dello \u201cstato di natura\u201d contrapposto alla civilt\u00e0 urbana, si pu\u00f2 anche interpretare in senso romantico l'attrazione del ragazzo nero verso la ragazzina.\nTutto ci\u00f2 fa s\u00ec che \"Walkabout\" sia un film di impressionante impatto estetico ed emotivo: contiene una critica dello sfruttamento del mondo naturale da parte della cultura occidentale, eppure possiede una vaghezza evocativa sbilanciata verso la poesia piuttosto che in direzione \u201cdidattica\u201d. Il film gioca la sua carta estetica attraverso la capacit\u00e0 di Roeg di riprodurre visivamente i fantastici colori del deserto, della natura, anche grazie a un uso memorabile dello zoom che rivela la solitudine del paesaggio intorno ai personaggi: panorami d'incomparabile bellezza abbracciati dall'obiettivo macro seguiti da carrellate in avanti fino a primi piani sugli attori e soprattutto sugli animali, colori naturalmente saturi e perfino in qualche caso usando \"ralenti\" e cambio di direzione. La funzione decorativa, estetica, non \u00e8 mai scollata dalla storia che racconta, e in questo senso l'aspetto pi\u00f9 ideologico del film \u00e8 il contrasto tra le sterili visioni urbane di Adelaide e la composizione fotografica degli splendidi paesaggi dell\"'outback\"; \u00e8 evidente quindi che il regista e il suo sceneggiatore Edward Bond non sono interessati soltanto al meccanismo narrativo del genere drammatico."}
{"id": "287475", "revid": "2730", "url": "https://it.wikipedia.org/wiki?curid=287475", "title": "Rhythm &amp; blues", "text": ""}
{"id": "287479", "revid": "33689", "url": "https://it.wikipedia.org/wiki?curid=287479", "title": "C'\u00e8 bisogno di sangue. Ora lo sai", "text": ""}
{"id": "287482", "revid": "287204", "url": "https://it.wikipedia.org/wiki?curid=287482", "title": "Origo gentis Romanae", "text": "L'Origo gentis Romanae (Origine del popolo romano) \u00e8 una breve compilazione letteraria in latino di carattere storiografico narrante le origini pi\u00f9 remote, a cavallo tra storia e mitologia, del popolo romano, partendo da Saturno e finendo con Romolo. La commistione di storia e mitologia \u00e8 alimentata dal costante uso della razionalizzazione evemeristica del mito come trasfigurazione religiosa di eventi storici.\nStruttura.\nCostituisce la prima parte del \"corpus\" attribuito a Sesto Aurelio Vittore chiamato \"Historia tripertita\" insieme al \"De viris illustribus urbis Romae\" e al \"De Caesaribus\".\nDopo una breve introduzione, con una disputa sul primato di Giano su Saturno come primi ad arrivare in Italia dall'Oriente, si parla delle usanze da loro introdotte. Segue, poi, una seconda versione sull'origine postdiluviana degli \"aborigeni\" del Lazio governati prima da re Pico, poi da Fauno.\nIl \u00a7 6 narra le origini del re Evandro e le radici italiche di Ercole, soffermandosi sulla storia di Ercole e Caco, con una seconda versione della presenza di Ercole in Italia.\nSi passa, poi, a Latino, figlio di Fauno, contemporaneo della guerra di Troia, a proposito della quale si raccontano le diverse versioni della fuga di Enea da Ilio e si riassumono gli eventi narrati nell'Eneide, con selezione di dati etnografici e geografici per narrare, dopo la vittoria di Enea, le lotte per la supremazia territoriale e il rapimento in cielo di Enea.\nAscanio succede al padre, mentre Lavinia e suo figlio Silvio Postumo si accordano con lui per la fondazione di Alba.\nSi narra, poi, la successione dei re di Alba\u02d0 a Silvio succede Aventino, cui succede Proca, che lascia come coeredi Numitore e Amulio. A questo punto, le vicende legate alla salita al potere di Amulio, con l'eliminazione di Rea Silvia e dei gemelli Romolo e Remo e il loro salvataggio.\nDopo la narrazione dell'origine leggendaria dei \"Lupercalia\", si offrono versioni diverse sulla scelta del luogo di fondazione di Roma e sulla disputa tra Romolo e Remo.\nDatazione e problemi di critica testuale.\nIl \"terminus post quem\" della redazione dell\"'Historia tripertita\" \u00e8 il 360, riportato nell'opera di Aurelio Vittore come \"consulatum decimum Constantii\"; quanto alla datazione effettiva tramite dei \"terminus ante quos\" la critica testuale si \u00e8 scontrata con problemi grandissimi.\nL'opera, infatti, \u00e8 tramandata in tre manoscritti, di cui il terzo perduto:\nLa critica recente concorda sul fatto che l\"Origo gentis Romanae\" sia stata scritta da autore non identificabile diverso sia dagli autori delle altre due opere sia dall'ideatore del \"corpus\", autore di un brano di connessione tra l\"'Origo\" e il \"De viris illustribus\".\nIl \"titulus\", cio\u00e8 il paragrafo introduttivo dell\"'Origo gentis Romanae\" \u00e8 stato sensibilmente rimaneggiato in modo da divenire l'incipit di tutta la \"Historia tripertita\"; inoltre in esso sono citati come fonti dell'opera autori come Verrio Flacco, Varrone e Veranio che di fatto poi non appaiono. Questo dato ingener\u00f2 il dubbio, oggi considerato certezza, di una duplice redazione dell'opera.\nGiovanni D'Anna presume dunque una prima composizione dell'opera tra la fine dell'et\u00e0 augustea e il II secolo, e una successiva redazione come prima parte del \"corpus\". Dopo aver appurato che l\"Origo gentis Romanae\" sia stata rimaneggiata anche nella parte finale con una \"ligatura\" al \"de viris illustribus\", sono sorti legittimi interrogativi su quali interventi abbiano modificato anche il corpo centrale del testo.\nTheodor Mommsen ipotizz\u00f2 l'esistenza di una \"Origo plenior\", una prima redazione dal cui riassunto deriverebbe il testo in nostro possesso, ma tale ipotesi si scontr\u00f2 con la difficolt\u00e0 a distinguere le suture lasciate da tale operazione riassuntiva rispetto ai comuni incidenti di copiatura tipici della trasmissione manoscritta, ben presenti e documentati nel testo. Rimane certa la sparizione dei brani di Verio Flacco, Varrone e Veranio annunciati nel \"titulus\". L'esame delle \"clausulae\" quantitative in fine di periodo condotto dal Puccioni, ancora rispettose delle vecchie regole della quantit\u00e0, conferma l'ipotesi della doppia redazione in epoche diverse.\nUn altro dato incontrovertibile \u00e8 una profonda divisione dell'opera in due parti: una prima parte dall'inizio al capitolo 9 \u00e8 incentrata sulle citazioni e l'esegesi del testo di Virgilio, una seconda parte invece cita assai pi\u00f9 spesso storici ed eruditi come Alessandro di Efeso, Lutazio Catulo e Lucio Cesare. Le differenti modalit\u00e0 di citazione inducono a presupporre la presenza di penne diverse per le due parti dell'opera. D'Anna la spiega tramite l'intervento intorno al IV secolo di un anonimo riscrittore dell'opera, un grammatico fervido ammiratore di Virgilio che avrebbe cercato di rendere gli avvenimenti antecedenti ad Enea congruenti con il racconto virgiliano, salvo poi fermarsi constatando l'impossibilit\u00e0 di sincronizzare il numero eccessivo di divergenze dall'Eneide presenti nel testo dell\"'Origo\".\nA partire dal Niebuhr (1873) si \u00e8 a lungo dubitato della validit\u00e0 delle numerosissime citazioni presenti nell'opera, facendola ritenere un falso di et\u00e0 umanistica, ma nel corso del XX secolo alcuni ritrovamenti archeologici hanno avvalorato l'onest\u00e0 e l'affidabilit\u00e0 del testo in modo precedentemente non dimostrabile.\nLe citazioni sono spesso trasandate, prive di specificazione dei passi e talvolta anche dell'opera da cui sono tratte: in qualche caso si pu\u00f2 supporre una citazione indiretta a partire da sillogi di opere arcaiche (ne \u00e8 prova anche il ricorso a Verrio Flacco come fonte).\nGiovanni D'Anna esprime un parere fortemente critico sullo stile dell'opera, evidenziandone la ripetitivit\u00e0 delle espressioni come assenza di fantasia e la tendenza ad un uso linguistico tardoantico pi\u00f9 che classico."}
{"id": "287489", "revid": "363629", "url": "https://it.wikipedia.org/wiki?curid=287489", "title": "HTTP tunneling", "text": "In informatica e telecomunicazioni l'HTTP tunneling \u00e8 una tecnica utilizzata nel campo della trasmissione di dati digitali in Rete per veicolare informazioni che normalmente utilizzano altri protocolli, attraverso lo standard HTTP (creando cio\u00e8 un \"tunnel\" attraverso la connessione HTTP).\nTale tecnica viene utilizzata anche per bypassare i firewall, utilizzando tipologie di connessioni non bloccate per effettuare altre operazioni che normalmente verrebbero filtrate."}
{"id": "287494", "revid": "466539", "url": "https://it.wikipedia.org/wiki?curid=287494", "title": "William B. Lenoir", "text": "Biografia.\nNato il 14 marzo 1939 a Miami in Florida, era un discendente del generale William Lenoir, famoso eroe della guerra d'indipendenza americana.\nCarriera.\nDal 1964 al 1965, Lenoir ha collaborato al Massachusetts Institute of Technology (MIT) nel ruolo d'istruttore e nel 1965 venne nominato professore assistente in ingegneria elettronica presso il suddetto istituto. Fecero parte del suo lavoro l'insegnamento della parte teorica riferentesi all'elettromagnetismo, della teoria sistematica come pure l'espletamento di diversi esperimenti di ricerca. Prese parte ad alcuni esperimenti eseguiti su satelliti artificiali e continu\u00f2 nel lavoro della ricerca scientifica anche nel suo successivo incarico da astronauta.\nLenoir era un ingegnere registrato nell'apposito albo professionale del Texas. \u00c8 stato insignito di onorificenze nazionali ed internazionali sia nel campo militare che in campo civile, oltre che membro di influenti associazioni americane.\nHa raggiunto oltre 3.000 ore di volo su aerei jet.\nEsperienze alla NASA.\nIl dott. Lenoir venne scelto dalla NASA ad agosto del 1967 come scienziato-astronauta. Successivamente fu sottoposto ad un apposito tirocinio accademico nonch\u00e9 ad un addestramento di volo della durata di 53 settimane, svoltosi presso la Laughlin Air Force Base in Texas.\nVenne nominato a far parte dell'equipaggio di riserva per le missioni dello Skylab 3 e Skylab 4 nel ruolo di scienziato-pilota. Si tratt\u00f2 del secondo e terzo (contemporaneamente ultimo) volo equipaggiato verso la stazione spaziale americana Skylab. Durante la missione dello Skylab 4, fu primo responsabile per lo svolgimento delle osservazioni visuali e coordinatore della collaborazione tra equipaggio in volo e gli scienziati responsabili per l'esecuzione degli esperimenti relativi all'osservazione e alla scienza del Sole.\nDa settembre 1974 a luglio 1976, Lenoir ha collaborato nel ruolo di direttore della squadra del \"NASA Satellite Power\" impegnandosi per circa la met\u00e0 del tempo di questa durata, cio\u00e8 lavorando in media 12 ore al giorno per 7 giorni alla settimana. Tale squadra era stata nominata per ricercare quali potenzialit\u00e0 potessero avere sistemi di energia, da impegnare comunque sulla Terra per\u00f2 montati su satelliti artificiali di grande dimensione. Inoltre era compito di questa squadra esprimere delle raccomandazioni per i programmi spaziali da eseguire, trasmettendole direttamente al quartier generale della NASA. Lenoir ha partecipato anche al programma dello Space Shuttle, particolarmente nel campo delle operazioni da eseguire in orbita, di addestramento degli astronauti, della preparazione delle attivit\u00e0 extraveicolari e della manovrazione, del posizionamento ed eventuale recupero dei vari carichi di bordo da trasportare con l'orbiter.\nIl dott. Lenoir fece parte dell'equipaggio della missione STS-5 (svoltasi dall'11 novembre al 16 novembre 1982), nel ruolo di specialista di missione. Si tratt\u00f2 del primo volo svoltosi per posizionare dei satelliti artificiali del tipo commerciale. Ha raggiunto oltre 122 ore di volo nello spazio. Successivamente alla missione STS-5, il dott. Lenoir divenne responsabile per la direzione ed organizzazione dello sviluppo di future missioni all'interno dell'ufficio degli astronauti.\nLenoir lasci\u00f2 la NASA a settembre 1984, per assumere un incarico di organizzazione e consultazione tecnologica presso la ditta Booz, Allen &amp; Hamilton, Inc. di Arlington in Virginia. Vi rimase per cinque anni per fare ritorno alla NASA a giugno del 1989 in qualit\u00e0 di amministratore associato per i voli nello spazio, diventando responsabile per lo sviluppo, l'operativit\u00e0 e le politiche da rispettare per quanto fosse necessario per lo Space Shuttle e tutte le attivit\u00e0 di lancio civili eseguite in collaborazione con il parlamento americano.\nIl dott. Lenoir lasci\u00f2 definitivamente la NASA ad aprile del 1992, per ritornare alla ditta Booz, Allen &amp; Hamilton, Inc. assumendo il ruolo di vicepresidente del reparto per sistemi di applicazione con sede in Bethesda in Maryland.\nEsperienza di volo nello spazio.\nSTS-5.\nLa missione del \"Columbia\" STS-5 venne lanciata dal Kennedy Space Center in Florida, l'11 novembre 1982. Si tratt\u00f2 del primo volo dell'orbiter \"Columbia\" non eseguito per il solo collaudo dell'affidabilit\u00e0 del veicolo spaziale, anche se effettivamente si tratt\u00f2 del quinto lancio di questo Shuttle. La missione venne ironicamente denominata missione \"We Deliver\" (noi trasportiamo), come per uno slogan pubblicitario. Infatti vennero posizionati i primi due satelliti artificiali per comunicazioni commerciali, estraendoli dall'apposita baia di carico dello Shuttle. I satelliti artificiali erano stati posizionati per due imprese private, la \"Satellite Business Systems Corporation\" di McLean in Virginia e per la \"TELESAT\" di Ottawa in Canada. Quest'attivit\u00e0 venne registrata dalla telecamera di bordo e alla sera trasmessa al centro di controllo di volo. Durante la missione vennero inoltre posizionati diversi strumenti nonch\u00e9 eseguiti gli ultimi testaggi di volo durante la fase di lancio, di orbita intorno alla Terra, della fase di rientro in atmosfera e di atterraggio - per l'ultima volta mediante l'ausilio di appositi strumenti chiamati il \"Development Flight Instrumentation package\" - ottenendo importanti dati per successive missioni. Venne eseguita inoltre l'attivazione di un \"Getaway Specials\", cio\u00e8 l'apposito contenitore posizionato nella baia di carico dello Shuttle per l'esecuzione di diversi esperimenti scientifici nelle avverse condizioni dello spazio. Il 16 novembre, l'equipaggio del STS-5 concluse il volo orbitale di 5 giorni mediante un atterraggio perfetto attraverso fittissime nubi portando a terra il veicolo spaziale sulla pista numero 22 dell'Edwards Air Force Base in California. Si tratt\u00f2 del primo atterraggio eseguito su di una pista dura e non su di un lago salato e fu la dimostrazione dell'assoluta affidabilit\u00e0 del sistema di frenatura dello Shuttle. La missione, durante la quale vennero eseguite 81 orbite terrestri, ebbe una durata totale di 122 ore."}
{"id": "287503", "revid": "33689", "url": "https://it.wikipedia.org/wiki?curid=287503", "title": "Pavimentazioni", "text": ""}
{"id": "287508", "revid": "37401", "url": "https://it.wikipedia.org/wiki?curid=287508", "title": "Nin\u1e2bursa\u011d", "text": "La dea Nin\u1e2bursa\u011d (detta anche Ki o Aruru) presso i Sumeri rappresentava la Terra, e formava con il dio An la montagna cosmica An-Ki.\nNin\u1e2bursa\u011d nella cosmogonia.\nCome tutti gli d\u00e8i cosmici sumeri, inizialmente essa rappresentava solo uno dei princip\u00ee costitutivi dell'universo, e presentava un carattere piuttosto passivo: nel mito della creazione del mondo, leggiamo che la separazione di Cielo (An) e Terra (Ki) avviene tramite l'intervento del dio Enlil, che \"tira\" verso di s\u00e9 la Terra Ki, mentre An \"tira\" verso di s\u00e9 il Cielo.\nEvoluzione ed equivalenze.\nIn seguito, la stessa dea venne rappresentata in forme diverse: come Ninmah, la \"Signora maestosa\", era la dea che plasm\u00f2 gli uomini dall'argilla; come Nantu, \"colei che partorisce\", era la dea protettrice del parto; infine, come Nin\u1e2bursa\u011d, era ritenuta madre di tutte le creature viventi. Tutti i diversi attributi della dea Nin\u1e2bursa\u011d/Ki sottolineano la sua natura di Madre Terra, generatrice di vita.\nNin-hur-sag significa in sumero \"Signora delle colline\", ma ebbe molti altri nomi: \"Nintur\" \"Signora delle nascite\", \"Ninmah\" \"Signora maestosa\", \"Dingirmah\", \"Aruru\" e come moglie di Enki era solitamente chiamata \"Damgalnunna\".\nPresso gli Accadi era conosciuta come \"Belet-ili\" \"Signora degli dei\" e col nome di \"Mama\"; come moglie di Ea, controparte accadica di Enki, era chiamata anche \"Damkina\".\nIl suo prestigio decrebbe all'accrescersi di quello di Inanna/Ishtar, ma nel suo aspetto di Damkina, quindi madre di Marduk, che divenne il dio principale a Babilonia, conserv\u00f2 un posto sicuro nel pantheon mesopotamico.\nCreazione degli umani.\nAllo stesso modo degli artigiani, Nin\u1e2bursa\u011d (o Mami, Mama, Nintur a seconda dell'epoca e del luogo), impast\u00f2 l'argilla per plasmare sette copie di s\u00e9 stessa da porre alla sua sinistra (donne) e sette, invece, alla sua destra (uomini). Enunciando una serie di incantesimi anim\u00f2 le immagini. Le donne sumere la invocavano durante il parto in quanto protettrice delle nascite.\nGenealogia.\nNin\u1e2bursa\u011d sarebbe figlia illegittima di An e primogenita femmina, ma essendo nata da incesto non aveva avuto il diritto n\u00e9 alla primogenitura n\u00e9 all'eredit\u00e0. Ad Enki e Nin\u1e2bursa\u011d, per essere il primogenito maschio e la primogenita femmina ma non eredi legittimi, fu concesso di sposarsi e generare figli e figlie che avrebbero avuto l'eredit\u00e0.\nIn alcune tavolette sumere del British Museum di Londra si racconta che avrebbe avuto due figlie con Enki, con le quali lui poi si un\u00ec sessualmente, e anche un figlio di nome Ninurta con Enlil. Queste vicende avrebbero fatto decretare lo scioglimento di ogni matrimonio o fidanzamento di Ninharsag.\nNinharsag sarebbe inoltre creatrice e madre surrogata ante litteram del primo uomo, Adamu. Secondo alcune fonti, sarebbe anche madre di Ge\u0161tinanna e di Dumuzi. Col nome di Aruru \u00e8 ricordata per aver creato Enkidu, l'uomo selvaggio."}
{"id": "287510", "revid": "110157", "url": "https://it.wikipedia.org/wiki?curid=287510", "title": "Kongsvinger", "text": "Kongsvinger \u00e8 un comune e una citt\u00e0 situata nella contea di Innlandet in Norvegia. Ricevette lo status di citt\u00e0 nel 1854.\nGeografia fisica.\nKongsvinger \u00e8 situata nella zona orientale del paese al confine con la Svezia. Il comune nella parte pi\u00f9 occidentale \u00e8 attraversato dal fiume Glomma, che scorre verso sud e piega bruscamente verso ovest in corrispondenza del centro abitato.\nIl territorio comunale \u00e8 caratterizzato da lievi colline, il punto pi\u00f9 alto \u00e8 il Langholsberget (523 m s.l.m.) e numerosi laghi molti dei quali hanno emissari diretti in Svezia.\nStoria.\nLa citt\u00e0 fu sin dal medioevo un importante centro di scambi commerciali anche grazie alla sua posizione sulle vie d'acqua, la strada che collegava Svezia e Norvegia passava infatti dall'ansa del fiume Glomma. Nel 1690 venne terminata la costruzione della fortezza di Kongsvinger, situata su una collina a nordovest del fiume. La fortezza serviva come difesa del vicino confine svedese. \nNel 1814 comunque, con l'unione della Norvegia alla Svezia, la fortezza perse la sua importanza militare. Col passare del tempo la citt\u00e0 mantenne tuttavia il ruolo di citt\u00e0 di passaggio tra i due paesi. Durante la seconda guerra mondiale Kongsvinger fu uno dei pi\u00f9 importanti campi di battaglia del paese. \nOggi la citt\u00e0 riconferma il suo ruolo di citt\u00e0 di scambi commerciali con tre linee ferroviarie che si incontrano qui, la strada da Oslo per Stoccolma e la dogana commerciale per l'intera regione.\nSport.\nLa squadra di calcio della citt\u00e0 \u00e8 il Kongsvinger Idrettslag Toppfotball che gioca nel Gjemselund Stadion.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "287512", "revid": "767487", "url": "https://it.wikipedia.org/wiki?curid=287512", "title": "Stand Ye Guamanians", "text": "Stand Ye Guamanians (\"In piedi, Guamani!\") \u00e8 l'inno dell'isola di Guam, l'inno nazionale ufficiale dell'isola (che \u00e8 un territori dipendente dagli Stati Uniti) \u00e8 The Star-Spangled Banner. Adottato nel 1919, \u00e8 stato scritto e musicato da Ramon Manalisay Sablan in lingua inglese e chamorro.\nTesto in chamorro.\nFanohge Chamoru put it tano'-ta&lt;br&gt;\nKanta i matuna-na gi todu i lugat&lt;br&gt;\nPara i onra, para i gloria&lt;br&gt;\nAbiba i isla sinparat.\nTodu i tiempo i pas para hita&lt;br&gt;\nYan ginen i langet na bendision&lt;br&gt;\nKontra i piligru na' fansafo'ham&lt;br&gt;\nYu'os prutehi i islan Guam.\nTesto in inglese.\nStand ye Guamanians for your country&lt;br&gt;\nAnd sing her praise from shore to shore&lt;br&gt;\nFor her honor, for her glory&lt;br&gt;\nExalt our island forever more.\nMay everlasting peace reign over us&lt;br&gt;\nMay heaven's blessing to us come&lt;br&gt;\nAgainst all perils, do not forsake us&lt;br&gt;\nGod protect our island, Guam.\nTraduzione italiana.\nIn piedi, Guamani, per la vostra terra&lt;br&gt;\nE cantate la sua lode da spiaggia a spiaggia&lt;br&gt;\nPer il suo onore, per la sua gloria&lt;br&gt;\nLodate la nostra isola sempre di pi\u00f9.\nPossa la pace regnare su di noi per sempre&lt;br&gt;\nPossa la benedizione divina scendere su di noi&lt;br&gt;\nContro tutti i pericoli, non abbandonarci&lt;br&gt;\nO Dio, proteggi la nostra isola, Guam."}
{"id": "287515", "revid": "112718046", "url": "https://it.wikipedia.org/wiki?curid=287515", "title": "Johann Georg Christian Lehmann", "text": "\u00c8 stato tra i fondatori dell'Orto botanico di Amburgo che ha poi diretto, contribuendo a farne uno dei pi\u00f9 rinomati della Germania."}
{"id": "287516", "revid": "21880", "url": "https://it.wikipedia.org/wiki?curid=287516", "title": "Lehm.", "text": ""}
{"id": "287544", "revid": "53508", "url": "https://it.wikipedia.org/wiki?curid=287544", "title": "Puericultura", "text": "La puericultura \u00e8 un ramo della pediatria che si occupa di cura e allevamento del bambino dal punto di vista dello sviluppo fisico e psichico, sia nel periodo prenatale, attraverso le cure prestate alla madre, sia nel periodo immediatamente successivo alla nascita e nella prima infanzia.\nDefinizione ed origini.\nNel 1865 nasce la definizione di puericultura, intesa come quella scienza che si occupa dell'igiene e dell'allevamento del bambino.\nScientificamente si tratta di una branca della pediatria che studia i problemi relativi all'accrescimento e allo sviluppo fisico e psichico del bambino, dalla nascita al termine della prima infanzia.\nSecondo il dott. Lelong, il termine puericultura \u00e8 stato ufficialmente ammesso per indicare il ramo di specializzazione della medicina, la medicina preventiva per l'infanzia: \u201cMentre la pediatria ha come oggetto, per tradizione, il bimbo ammalato e le terapie necessarie, la puericultura si rivolge al bimbo sano. Si propone di farlo nascere sano, di assicurarne il regolare accrescimento. Il pieno sviluppo delle potenzialit\u00e0 fisiche e psichiche\u201d. \nAlla base della puericultura vi sono un gran numero di scienze quali genetica, dietologia, fisiologia, psicologia medica, sino alla sociologia, nonch\u00e9 le varie ramificazioni della puericultura legate ai vari momenti dell'infanzia: prenatale, natale, postnatale, della cosiddetta prima infanzia che si concluderebbe al terzo anno di vita. Infatti, secondo quanto afferma la Dott.ssa Virginia Angiola Borrino, \"fondamentali sono la qualit\u00e0 e la quantit\u00e0 degli alimenti somministrati e delle attenzioni che gli vengono date\" \nPer quanto riguarda i prodotti di puericultura presenti nel mercato si deve fare innanzitutto un'importante distinzione tra puericultura leggera e puericultura pesante. \nPur trattandosi sempre di prodotti utili e necessari alla cura e alla crescita del bambino, quando si parla di puericultura leggera ci si riferisce a prodotti alimentari, giocattoli, prodotti sanitari, oggetti quali biberon o articoli per il bagno. \nLa puericultura pesante si occupa invece di prodotti che soddisfano esigenze di trasporto, e di tutti quegli strumenti che aiutano il bambino nel suo processo di crescita. In questa categoria rientrano in primis carrozzine e passeggini, oltre a seggioloni, culle, fasciatoi, marsupi, seggiolini auto, ecc."}
{"id": "287550", "revid": "254059", "url": "https://it.wikipedia.org/wiki?curid=287550", "title": "Passo della Borcola", "text": "Il passo della Borcola (1.207\u00a0m) \u00e8 un passo alpino al confine fra la provincia di Trento e la provincia di Vicenza che mette in comunicazione la Val Posina con la Val Terragnolo e quindi con Rovereto.\nRappresenta il naturale confine orientale del massiccio del Pasubio, che viene separato cos\u00ec dal vicino monte Maggio."}
{"id": "287552", "revid": "1543377", "url": "https://it.wikipedia.org/wiki?curid=287552", "title": "Tribologia", "text": "La tribologia \u00e8 la scienza che studia l'attrito, la lubrificazione e l'usura, ovvero tutti i problemi che possono presentarsi nel moto relativo tra superfici interagenti sottoposte a carico.\nLa parola tribologia deriva dal greco ed \u00e8 composta da tribos (in greco \u03a4\u03c1\u03af\u03b2\u03bf\u03c2), che significa attrito e logos (in greco \u03bb\u03cc\u03b3\u03bf\u03c2), che significa studio o scienza, quindi letteralmente \"la scienza dell'attrito\".\n\u00c8 per\u00f2 necessario precisare che la definizione pi\u00f9 corretta per questa disciplina secondo Halling \u00e8 la seguente: \"la scienza e la tecnologia delle superfici interagenti in moto relativo e delle sostanze e pratiche relative\". Infatti l'interesse del \"tribologo\" spazia dalla fisica, all'ingegneria, alla chimica, alla biologia e molto altro ancora.\nLa tribologia \u00e8 una materia che ha moltissime applicazioni, non solo in campo industriale, ma soprattutto nella vita quotidiana di ciascuno di noi.\nPotremmo, infatti, ripercorrere un'intera giornata all'insegna della tribologia: dall'utilizzo della schiuma da barba, per permettere uno scorrimento migliore del rasoio sulla pelle, al mattino, fino all'usura controllata nello spazzolamento dei denti prima di andare a dormire.\nStoria.\nPreistoria e tempi antichi.\nFin dal principio, l\u2019uomo ha avuto a che fare con la tribologia e in alcuni casi, vi sono anche testimonianze di primordiali applicazioni tribologiche. Lo strofinamento di pietre focaie o legnetti per produrre il fuoco, o l\u2019invenzione della ruota, nata per ridurre l\u2019attrito nel trasporto di materiale e risalente a circa 6000 anni fa, sono solo alcune delle prove che l\u2019archeologia porta a sostegno di quanto affermato. Le prime testimonianze documentate da dipinti o raffigurazioni, per\u00f2, risalgono all\u2019antico Egitto dove la costruzione delle piramidi aveva posto parecchi problemi di natura tribologica. Possiamo affermare che per ovviare al problema del trasporto di materiale pesante, gli egizi facevano gi\u00e0 allora uso di lubrificanti.\nUna testimonianza molto importante di quanto detto \u00e8 stata portata alla luce verso la fine dell\u2019ottocento in una tomba egizia. Se si osserva l\u2019immagine con attenzione si possono contare 172 schiavi che trascinano una pesante statua, posta su di una slitta, e un uomo, che vi versa un liquido davanti al fine di far scorrere meglio la slitta e agevolare il lavoro degli schiavi. Volendo ora mettere alla prova la veridicit\u00e0 di quanto raffigurato, si pu\u00f2 fare un veloce calcolo del coefficiente di attrito. Se si considera che ciascuno schiavo esercita sulla slitta una forza di traino di circa 800 N, e che la statua pesa circa 60 tonnellate, avremo che il coefficiente di attrito \u03bc sar\u00e0 dato da:\nformula_1\ndove \"N\" \u00e8 il numero di schiavi, formula_2 \u00e8 la forza di traino di ogni schiavo, \"g\" \u00e8 l'accelerazione gravitazionale e formula_3 \u00e8 la massa della statua. A questo punto possiamo affermare che \u03bc = 0.23 \u00e8 un valore attendibile per un coefficiente di attrito nel caso di slitte lubrificate.\nLe teorie dell'attrito.\nLeonardo Da Vinci.\nLeonardo Da Vinci, italiano noto in tutto il mondo per i suoi capolavori sia artistici che ingegneristici, fu probabilmente il primo a giungere ad alcune importanti conclusioni riguardanti l'attrito, anche se questo primato gli fu attribuito con un certo ritardo.\nEgli, infatti, riport\u00f2 alcune delle sue speculazioni in talune pagine di taccuini, le quali furono erroneamente considerate scarabocchi e a cui, solo nel 2016 grazie ai lavori di Ian Hutchings, ricercatore dell'Universit\u00e0 di Cambridge, fu ridata la giusta importanza. Grazie ad Hutchings, infatti, \u00e8 possibile affermare che gli studi di Leonardo sull'attrito iniziarono nel 1493 e che, grazie anche all'ausilio di apparati come il piano inclinato e il blocco tirato da pesi tramite corde e carrucole, lo portarono a due prime considerazioni, che altro non sono che le leggi di attrito che si utilizzano anche oggi:\nLeonardo, inoltre, forn\u00ec un ulteriore contributo allo studio dell'attrito, studiando l'attrito volvente e giungendo all'importante conclusione che tale tipo di attrito non \u00e8 connesso allo strisciamento, ma a un tipo di contatto che pu\u00f2 essere visto come una progressione di passi infinitamente piccoli.\nPrimi studi sull'attrito nei mezzi di trasporto.\nNel 1685 Robert Hooke, noto per la legge che regola la forza elastica, present\u00f2 alla Royal Society un saggio sui mezzi di trasporto, dove si trattava ampiamente il problema dell'attrito di rotolamento delle ruote, intitolato \"On the various way of conveyance\". Secondo Hooke ci sono due cause principali di attrito se si parla di ruote e suolo: la deformazione dei materiali interessati e l'adesione. Il primo tipo di resistenza \u00e8 causata da una mancata restituzione, da parte del suolo, della stessa forza fornitagli dalla ruota nella fase di deformazione. Nel caso dell'adesione, invece, Hooke osserv\u00f2 che era necessaria una nuova forza capace di staccare i due materiali.\nLe leggi dell'attrito e la teoria delle asperit\u00e0.\nNel 1699 Guillaume Amontons, ignaro degli studi di Leonardo, enunci\u00f2 a sua volta le prime due leggi dell'attrito:\n La forza d'attrito \u00e8 proporzionale al carico.\n La forza d'attrito non dipende dall'area di contatto.\nIl contributo di Amontons allo studio della tribologia per\u00f2 non termin\u00f2 qui. Egli, infatti, si rese conto che la resistenza causata dall'attrito era simile in alcuni materiali, come ferro, rame, piombo e legno, combinati tra loro in tutti i modi possibili e lubrificati con grasso di maiale; inoltre tale resistenza risultava essere circa un terzo del carico applicato. Proseguendo con i suoi studi cerc\u00f2 anche di spiegare quale fosse l'origine dell'attrito, e l'attribu\u00ec a delle propriet\u00e0 fisiche delle superfici in contatto che, secondo Amontons, non erano perfettamente lisce, ma presentavano delle protuberanze microscopiche definite asperit\u00e0. L'attrito, secondo il fisico francese, \u00e8 legato proprio alla forza necessaria per superare queste asperit\u00e0 o per deformarle. Philippe de la Hire, matematico francese che negli anni immediatamente successivi alle pubblicazioni di Amontons si occup\u00f2 di verificarne gli enunciati, dopo aver dato conferma di quanto affermato dal compatriota, forn\u00ec un modello esplicativo in cui le asperit\u00e0 delle superfici vengono considerate come molle elastiche. Inoltre, consider\u00f2 le asperit\u00e0 come causa dell'usura, quando, a causa dello strofinio tra due superfici, queste protuberanze sono strappate via dalla superficie dell'oggetto in questione. Per quanto riguarda la base matematica di tali teorie riguardanti le asperit\u00e0 rigide a forma di denti di sega, il contributo primo si deve a Leonhard Euler. Il quale, nel 1748-1750, afferma che il coefficiente di attrito statico (del quale fornisce anche il simbolo tutt'ora in uso, \u03bc) dovrebbe essere uguale alla tangente dell'angolo che descrive l'inclinazione massima dei piani inclinati costituenti le superfici delle asperit\u00e0. I suoi studi risultano anche fondamentali per osservare la differenza tra coefficiente di attrito statico e dinamico, egli infatti prevede un coefficiente di attrito statico pi\u00f9 intenso rispetto a quello dinamico.\nLa teoria della coesione.\nContemporaneamente alla teoria delle asperit\u00e0 si svilupp\u00f2 anche una teoria secondo la quale l'attrito \u00e8 dovuto, almeno in parte, ad un effetto di coesione tra le superfici di oggetti in contatto. L'esperimento che port\u00f2 a tali considerazioni fu effettuato da John Theophilus Desaguliers negli anni '20 del '700, e port\u00f2 quest'ultimo all'osservazione di una forte adesione tra due sferette di piombo. L'apparato sperimentale utilizzato da Desaguliers si componeva di due sferette di piombo di diverse dimensioni, che venivano pressate una contro l'altra con le mani, e successivamente appese per mezzo di una corda attaccata a una delle due sfere. Una volta sottoposto l'apparato alla forza di gravit\u00e0, si notava che le sfere rimanevano attaccate, evidenziando cos\u00ec la presenza di una forza di adesione. Successivamente Desaguliers cerc\u00f2 di modificare le condizioni dell'esperimento per valutare gli eventuali effetti e sorprendentemente si rese conto che, contrariamente a quanto affermato dalla teoria delle asperit\u00e0 rigide, se si levigavano le sferette con un coltello l'attrito tra di esse aumentava. Questo fatto apportava un'ulteriore conferma dell'esistenza di una qualche forza di adesione tra i metalli. Desaguliers osserv\u00f2 inoltre tale forza di adesione anche nel legno, dove la presenza di acqua comportava un coefficiente di attrito maggiore del legno umido rispetto a quello del legno secco. Il fisico dunque concluse che, bench\u00e9 l'attrito \u00e8 dovuto in gran parte alle asperit\u00e0, esiste un'ulteriore forza che contribuisce ad esso, anche se in misura minore, che \u00e8 appunto data dall'effetto di coesione. Come da prassi, tutte queste osservazioni e conclusioni furono riprese e verificate anche da \"Samuel Vince\" nel 1785, il quale aggiunse anche che l'attrito dinamico era minore di quello statico proprio a causa della presenza di un effetto di adesione negli oggetti immobili.\nLa terza legge dell'attrito.\nIn Francia, verso la fine del '700, le esigenze tecniche, dovute alla necessit\u00e0 di trasporti sempre pi\u00f9 efficienti e nuovi macchinari, erano in continuo aumento, e fu proprio per questo motivo che l'Acad\u00e9mie des Sciences offr\u00ec un cospicuo premio a chiunque fosse in grado di compiere lo studio pi\u00f9 completo ed esaustivo possibile in merito alle leggi dell'attrito. Il premio, fu assegnato nel 1781 a Charles Augustin Coulomb grazie alla presentazione del suo lavoro intitolato \"Th\u00e9orie des machines simples\".\nNello studio Coulomb affronta separatamente il tema dell'attrito statico, che studia in funzione di varie possibili cause: la natura delle superfici in contatto, l'area delle superfici, il carico sopportato e la durata del contatto; e l'attrito dinamico, che studia invece osservando: la natura delle superfici in contatto, l'area delle superfici, il carico sopportato e la velocit\u00e0 relativa tra le superfici. Per ottenere risultati soddisfacenti Coulomb mette in piedi apparati di grandi dimensioni con slitte capaci di scivolare su materiali di diverso tipo e di essere appesantite o alleggerite per valutare i diversi carichi. Dopo aver ripetuto pi\u00f9 e pi\u00f9 volte i suoi esperimenti, valutando diverse condizioni iniziali e studiando principalmente i materiali necessari a fini industriali, come legno, ferro o rame, il fisico ricav\u00f2 una formula empirica capace di descrivere i risultati ottenuti per l'attrito statico:\nformula_4\nche tende ad un valore finito m per formula_5.Nel caso dell'attrito dinamico giunse all'importante affermazione, oggi nota come terza legge dell'attrito, secondo cui l'attrito dinamico \u00e8 indipendente dalla velocit\u00e0. \u00c8 necessario, per\u00f2, osservare che tale asserzione \u00e8 in realt\u00e0 un generalizzazione di quanto descritto nella \"Th\u00e9orie des machines simples\", dove Coulomb distinse caso per caso (metallo con metallo, metallo con legno etc.) la dipendenza dei materiali dalla velocit\u00e0 e afferm\u00f2 solamente per i metalli che la forza d'attrito \u00e8 indipendente dall'area di contatto e dalla velocit\u00e0. Coulomb studi\u00f2 anche l'attrito volvente, affermando che la forza che vi \u00e8 collegata deve essere direttamente proporzionale al carico ed inversamente proporzionale al raggio del cilindro studiato. Per quanto riguarda le cause dell'attrito, Coulomb riprese i lavori sulle asperit\u00e0 e sulla coesione dei colleghi e concluse che la causa prima doveva essere l'incastro e la deformazione delle asperit\u00e0, mentre la coesione avrebbe comunque un'influenza marginale in quanto direttamente proporzionale \"al numero di punti di contatto o all'area delle superfici\".\nL'attrito volvente.\nPer quanto riguarda l'attrito volvente e le sue origini, nella met\u00e0 dell'800 vi erano due diverse correnti di pensiero. Arthur Jules Morin sosteneva che l'attrito volvente, da lui chiamato resistenza al rotolamento, fosse proporzionale al carico e inversamente proporzionale al raggio del cilindro che si vuole far rotolare, dando cos\u00ec conferma di quanto affermato da Coulomb in precedenza. Contrariamente Ars\u00e8ne Dupit forn\u00ec l'interessante interpretazione secondo cui l'attrito volvente \u00e8 in realt\u00e0 connesso ad un fenomeno di isteresi elastica dei materiali. Il piano d'appoggio, a causa del carico, viene deformato e dopo che il carico viene rimosso, non riacquista immediatamente le propriet\u00e0 iniziali, ma rimane deformato per un certo periodo di tempo, restituendo cos\u00ec una forza minore in fase di decompressione di quella ricevuta in fase di compressione. Quest'interpretazione non venne presa in considerazione all'epoca, ma fu rivalutata solamente negli anni '50 del '900 grazie agli studi di Bowden e Tabor.\nLa teoria del contatto tra solidi.\nNel 1881 viene enunciata una teoria fondamentale per i calcoli sulle deformazioni delle asperit\u00e0, a opera di Henrich Rudolph Hertz: la teoria del contatto tra solidi elastici idealmente lisci sottoposti a un carico. Tale teoria fornisce gli strumenti matematici per determinare larghezza e profondit\u00e0 delle zone di contatto tra i solidi e anche la distribuzione delle pressioni e degli sforzi in tali zone.\nLa teoria dell'attrito molecolare.\nLa ricerca delle ragioni dell'attrito si spinse sempre pi\u00f9 in profondit\u00e0, fino ad arrivare ad una teoria molecolare dell'attrito proposta da Tomlinson nel 1929. Tomlinson riteneva che le interazioni tra molecole ed atomi dei corpi fossero causa di una perdita di energia, che andava a ridistribuirsi nei possibili gradi di libert\u00e0 interni dei solidi, comportando cos\u00ec un aumento di temperatura delle superfici in contatto. Grazie a questa idea iniziale, il fisico riusc\u00ec a mettere in piedi alcuni esperimenti che gli permisero di definire delle equazioni in grado di esprimere il coefficiente di attrito radente \u03bc e quello di attrito volvente \u03bb in funzione di alcune grandezze proprie delle molecole e delle loro interazioni, ed inoltre anche di dedurre il rapporto tra i due coefficienti: formula_6 dove \"e\" \u00e8 la distanza media intermolecolare del solido e \"a\" \u00e8 la semilarghezza della zona di contatto tra piano e cilindro.\nLe Teorie della Lubrificazione.\nAll'inizio dell'Ottocento, a causa delle continue innovazioni richieste dalla Rivoluzione Industriale, si resero necessari studi tribologici sempre pi\u00f9 approfonditi. Fu proprio in questo periodo che si ampliarono gli studi nel campo della lubrificazione e dell'usura dei materiali. Uno dei pi\u00f9 importanti studiosi della lubrificazione fu Gustave-Adolphe Hirn, di cui si parla esaustivamente in un articolo della rivista Nature in occasione della sua morte, avvenuta nel Gennaio del 1890 a causa di un'epidemia di influenza.\n\"Hirn si occup\u00f2, tra le altre cose, anche dell'importante questione economica della lubrificazione dei macchinari, e sconfisse i precedenti pregiudizi riguardo all'utilizzo degli oli minerali per questo scopo. Egli, inoltre, dimostr\u00f2 sperimentalmente che, mentre le vecchie leggi dell'attrito enunciate da Morin erano sufficientemente accurate nel caso di un metallo asciutto in contatto con un altro, tali leggi erano da modificarsi considerevolmente nel caso di superfici ben lubrificate, come per i macchinari. Adesso l'attrito varia come la radice quadrata della pressione e come la superficie e la velocit\u00e0; in modo che la teoria cada in quella del flusso viscoso dei liquidi. Queste leggi sono state confermate recentemente dagli esperimenti effettuati sotto il patronato dell'Institution of Mechanical Engineers\" (Nature, Febbraio 1890, A.G. Greenhill).\nNel 1883 venne fornita una spiegazione matematica della teoria della lubrificazione ad opera di Nikolaj Pavlovitch Petrov, che si bas\u00f2 sulle dinamica dei fluidi viscosi. La nota formula di Petrov, difatti, descrive il momento frenante d'attrito M di un cilindro di raggio r in moto con velocit\u00e0 angolare \u03c9, inserito in un cilindro concentrico di raggio r+d, andando cos\u00ec a formare un cuscinetto: formula_7dove A \u00e8 l'area presente tra i cilindri e \u03b7 la viscosit\u00e0 del liquido lubrificante posto tra i cilindri.\nNegli stessi anni B. Tower e O. Reynolds due scienziati, membri del comitato di Ricerca sull'Attrito istituito dall'Institution of Mechanical Engineers, portarono fondamentali sviluppi in campo tribologico. Il primo sugger\u00ec soluzioni indispensabili per limitare le perdite di olio lubrificante nei macchinari; il secondo elabor\u00f2 la teoria classica della lubrificazione idrodinamica, tutt'oggi in uso. Reynolds giunse alla determinazione delle equazioni differenziali che regolano la distribuzione della pressione e degli sforzi a cui \u00e8 sottoposto il lubrificante durante il moto.\nLe Teorie dell'Usura.\nIl fenomeno dell'usura fu preso in seria considerazione agli inizi del '900 per limitarne gli effetti e migliorare le prestazioni industriali. Tra i primi studiosi dell'usura troviamo Ragnar Holm, che nel 1946 afferma che le superfici rugose dei materiali entrano in contatto solamente dove si toccano le asperit\u00e0 pi\u00f9 alte, e in tale contatto vi \u00e8 una certa probabilit\u00e0 che uno atomo venga rimosso dalla superficie del solido. Holm giunse ad un'equazione che fornisce il volume di materiale asportato per unit\u00e0 di lunghezza:\nformula_8\ncon formula_9 pressione di snervamento del materiale.\nNel 1952 Burwell e Strang sostennero che la rimozione non riguarda i singoli atomi bens\u00ec gruppi di molti atomi, avvalorando la loro ipotesi per mezzo di esperimenti che coinvolsero l'uso di traccianti radioattivi. I due scienziati, inoltre, osservarono che per pressioni non troppo alte valeva una relazione simile a quella di Holm con un rapporto di proporzionalit\u00e0 diretta tra \"V / l\" e il carico \"W\", mentre per pressioni molto alte l'usura aumentava considerevolmente.\nTutte queste ipotesi furono riprese e studiate anche da Archard che, nel 1953, propose una sua reinterpretazione secondo la quale il contatto tra superfici era semplificabile in un contatto tra asperit\u00e0 sferiche di diverse altezze, e anche diverse formule per il tasso di usura:\nformula_10\ndove n esprime la dipendenza dal tipo di deformazione e dalla forma delle particelle prodotte.\nNel 1957 Burwell in un articolo intitolato \"Survey of possible wear machine\" suddivise l'usura in quattro tipologie basandosi sulle conoscenze del momento:\n\"Sembrerebbe quindi che il modo migliore per affrontare il problema della comprensione, e quindi della previsione dell'usura, sia riconoscere il fatto che il termine unico \"usura\" comprende in realt\u00e0 almeno quattro principali fenomeni distinti e indipendenti, che hanno solo l'unica cosa in comune, che il loro risultato finale \u00e8 la rimozione di materiale solido dalle superfici di sfregamento. Quindi, piuttosto che parlare semplicemente di \"usura\", sar\u00e0 utile al nostro pensiero se riconosciamo i seguenti distinti tipi di usura:\"\nSuccessivamente l'usura venne suddivisa anche in usura moderata e usura severa, a seconda delle dimensioni delle particelle prodotte, della resistenza dei contatti e degli effetti riscontrati sulle superfici. La causa principale dell'usura moderata venne individuata da Terence F.J. Quinn nel 1971 nei fenomeni di interazione tra corpo e ambiente. Successivamente nel 1987 si sviluppano delle mappe dell'usura, che permettono di \"apprezzare alcune consistenze esistenti di un argomento apparentemente molto complesso\", grazie ai lavori di Lim Seh Chun e Ashby.\nLa nascita della Tribologia.\nLa Summa Tribologica nei lavori di Bowden e Tabor.\nNella met\u00e0 del secolo appena trascorso Franck Philip Bowden e \"David Tabor\" decisero di approfondire e di raggruppare tutte le conoscenze note su attrito, lubrificazione e usura. Grazie ai numerosi esperimenti che svilupparono riuscirono a fornire una nuova interpretazione delle leggi di Amontons, tutt'oggi considerata il punto di riferimento fondamentale per gli studi in questo campo. Bowden e Tabor affermarono che il contatto tra due superfici non riguarda l'intera area di queste, bens\u00ec un'area molto inferiore data solamente dal contatto delle asperit\u00e0 pi\u00f9 alte. In queste piccole zone di contatto si rileva un innalzamento della temperatura, dato dalla forte pressione a cui sono sottoposte, pressione che pu\u00f2 provocare anche forti deformazioni. A causa di quanto appena detto si verifica un fenomeno di forte adesione tra le asperit\u00e0, le quali possono essere separate solamente per mezzo di uno sforzo di taglio \"t\", quindi la forza di attrito pu\u00f2 esprimersi come: formula_11, dove formula_12 \u00e8 l'area reale di contatto. Ora dato che, se la pressione raggiunge un certo valore formula_9(pressione di snervamento), le asperit\u00e0 possono subire un ulteriore schiacciamento, allora \u00e8 possibile affermare che l'area di contatto \u00e8 proporzionale al carico a cui \u00e8 sottoposto il corpo, formula_14; quindi, l'equazione precedente pu\u00f2 essere scritta come: formula_15, dove considerando le leggi di Amontons si ottiene un coefficiente di attrito pari a formula_16. Successivamente i due autori fornirono un valore pi\u00f9 preciso del coefficiente di attrito, che doveva essere del tipo: formula_17.\nPer avvalorare le loro affermazioni , Bowden e Tabor valutarono le dimensioni dell'area reale applicando una tensione elettrica a due metalli in contatto, e misurando la corrente ottenuta. A questo punto ricavarono con facilit\u00e0 l'area di contatto grazie alla sua proporzionalit\u00e0 diretta con la conducibilit\u00e0 fra i due corpi. Nel caso dell'attrito dinamico, Bowden e Tabor si concentrarono sul fenomeno del ploughing, ovvero della comparsa di solchi su una delle due superfici in contatto, a causa della penetrazione delle asperit\u00e0 di un corpo nell'altro. Si possono avere deformazioni permanenti, ovvero plastiche o deformazioni in grado di rimarginarsi, ovvero elastiche. In quest'ultimo caso il ritorno alle condizioni iniziali comporta una perdita di energia per isteresi. Un altro fenomeno che non fu sottovalutato dai due scienziati \u00e8 il third body, ovvero la presenza di un terzo elemento tra i due in contatto, composto da impurit\u00e0 come ossidi, grassi o umidit\u00e0. Nel contatto tra due metalli, per esempio, lo strado di ossido che si viene a creare sulle superfici, ha effetti determinanti sull'attrito: normalmente diminuisce l'attrito, ma se viene abraso lo aumenta.\nLa commissione Jost.\nNel 1966, il governo inglese, grazie anche ai lavori di Bowden e Tabor, comprese l'importanza fondamentale degli studi in merito ad attrito, usura e lubrificazione per il settore industriale e decise di mettere insieme un gruppo di studiosi con l'obiettivo di redigere un rapporto comprensivo di tutte le conoscenze raggiunte e di elencare tutti gli eventuali settori di nuova ricerca sull'argomento. Nel rapporto, chiamato \"'Jost Report (in onore del presidente della commissione di scienziati), attrito, usura e lubrificazione vennero unificati sotto il nome di Tribologia\"', ovvero \"la scienza e la tecnologia delle superfici interagenti in moto relativo e delle sostanze e pratiche relative\".\nFisica.\nL'Attrito.\nLa parola attrito deriva dal latino \"atter\u00eare\", che significa sfregare. Tale termine si usa per descrivere tutti quei fenomeni dissipativi, capaci di produrre calore e di opporre resistenza al moto relativo tra due superfici. Esistono due principali tipologie di attrito:\nLo studio dei fenomeni d'attrito \u00e8 uno studio prevalentemente empirico e non permette di giungere a risultati precisi, ma solamente ad utili conclusioni approssimative. Questa incapacit\u00e0 di ottenere un risultato definito, \u00e8 dovuta all'estrema complessit\u00e0 del fenomeno, che pi\u00f9 viene studiato da vicino, pi\u00f9 presenta nuovi elementi, i quali, a loro volta, rendono ancora pi\u00f9 complessa la descrizione globale.\nLe Leggi dell'Attrito.\nTutte le teorie e gli studi sull'attrito possono essere semplificati in tre leggi principali, che risultano valide nella maggior parte dei casi:\n Prima Legge di Amontons. L'attrito \u00e8 indipendente dall'area apparente di contatto;\n Seconda Legge di Amontons. La forza d'attrito \u00e8 direttamente proporzionale al carico normale;\n Terza Legge di Coulomb. L'attrito dinamico \u00e8 indipendente dalla velocit\u00e0 di strisciamento relativo.\nL'Attrito Statico.\nSi consideri un blocco di una certa massa \"m\", posto in quiete su un piano orizzontale. Volendo ora muovere il blocco, si applica una forza esternaformula_18, cos\u00ec facendo si osserva una certa resistenza al moto data da una forza uguale e contraria a quella applicata, che \u00e8 appunto la forza di attrito statico formula_19. Aumentando continuamente la forza applicata, si arriva ad un valore tale per cui il blocco inizia istantaneamente a muoversi. A questo punto, tenendo anche presenti le prime due leggi dell'attrito enunciate in precedenza, \u00e8 possibile definire la forza di attrito statico come una forza uguale in modulo alla forza minima necessaria per provocare il moto del blocco, e il coefficiente di attrito statico come il rapporto tra la forza d'attrito statico formula_19 e la forza normale al blocco formula_21, ottenendo cos\u00ec:\nformula_22\nL'Attrito Dinamico.\nUna volta che il blocco \u00e8 stato messo in moto, continuer\u00e0 ad agire su di esso una forza di attrito, inferiore a quella di attrito statico, che \u00e8 la forza di attrito dinamico formula_23. In questo caso \u00e8 necessario tener conto non solo delle prime due leggi di Amontons, ma anche della legge di Coulomb, cos\u00ec da poter affermare che la relazione tra forza di attrito dinamico formula_23coefficiente di attrito dinamico \"k\" e forza normale formula_21\u00e8 la seguente:\nformula_26\nCoefficiente d'attrito statico e dinamico.\nA questo punto \u00e8 possibile riassumere le propriet\u00e0 principali dei coefficienti di attrito statico formula_27e dinamico \"k\". Tali coefficienti sono quantit\u00e0 adimensionali, date dal rapporto tra l'intensit\u00e0 della forza d'attritoformula_28 e l'intensit\u00e0 del carico applicato formula_29, dipendono dal tipo di superfici che vengono coinvolte in un contatto reciproco, e, in ogni caso, vale sempre la condizione tale per cui:\nformula_30\nSolitamente, il valore di entrambi i coefficienti non supera l'unit\u00e0 e pu\u00f2 essere considerato costante solamente all'interno di determinati intervalli di forze e velocit\u00e0, al di fuori dei quali si presentano condizioni estreme che modificano tali coefficienti.\nAttrito Volvente.\nNel caso di corpi capaci di rotolamento si \u00e8 in presenza di un particolare tipo di attrito, in cui non si verifica il fenomeno dello strisciamento, tipico dell'attrito dinamico, ma \u00e8 comunque presente una forza che si oppone al moto, che esclude anche il caso dell'attrito statico. Tale tipologia di attrito \u00e8 definita volvente. Si vuole ora osservare nel dettaglio cosa accade ad una ruota che rotola su un piano orizzontale. Inizialmente la ruota \u00e8 immobile e le forze che agiscono su di essa sono la forza peso formula_31 e la forza normale formula_32 data dalla risposta al peso del pavimento. A questo punto la ruota viene messa in moto, provocando uno spostamento nel punto di applicazione della forza normale che si trova ora applicata davanti al centro della ruota, ad una distanza \"b\", che \u00e8 pari al valore del coefficiente di attrito volvente. L'opposizione al moto \u00e8 causata dalla separazione della forza normale e della forza peso nel momento esatto in cui inizia il rotolamento, quindi il valore del momento torcente dato dalla forza di attrito volvente \u00e8\nformula_33\nQuello che avviene nel dettaglio a livello microscopico tra ruota e piano d'appoggio, \u00e8 descritto nella figura, dove si pu\u00f2 osservare qual \u00e8 l'andamento delle forze di reazione del piano deformato che agiscono su una ruota immobile. Rotolando la ruota provoca continuamente delle impercettibili deformazioni del piano e, una volta passata ad un punto successivo, il piano torna nel suo stato iniziale. Nella fase di compressione il piano si oppone al moto della ruota, mentre nella fase di decompressione fornisce un contributo positivo al moto. La forza di attrito volvente dipende, quindi, dalle piccole deformazioni subite dal piano di appoggio e dalla ruota stessa, e pu\u00f2 essere espressa come\nformula_34\ndove \u00e8 possibile esprimere \"b\" in relazione al coefficiente di attrito radente formula_27\nformula_36\ncon \"r\" il raggio della ruota.\nLe Superfici.\nVista la complessit\u00e0 dei fenomeni che riguardano l'attrito, \u00e8 importante capire qual \u00e8 il contributo fornito dalle propriet\u00e0 dei materiali e delle superfici coinvolte. Se si considera un corpo metallico qualsiasi e si analizza al microscopio una delle sue superfici, precedentemente levigata, contrariamente a quello che ci si potrebbe aspettare, questa non risulta liscia e delimitata da una perfetta linea retta, anzi presenta increspature e irregolarit\u00e0 simili a quelle di una microscopica catena montuosa, chiamate asperit\u00e0. Andando poi ancora pi\u00f9 in profondit\u00e0, \u00e8 possibile studiare non solo la superficie pi\u00f9 esterna del metallo, ma anche gli stati immediatamente pi\u00f9 interni, legati alla storia del metallo, alla sua composizione e ai processi di lavorazione subiti da quest'ultimo. \u00c8 possibile suddividere il metallo in quattro strati differenti:\nLo strato di ossidi e impurit\u00e0 (third body) riveste una fondamentale importanza tribologica, infatti contribuisce a ridurre l'attrito. Un altro fatto di fondamentale importanza riguardante gli ossidi \u00e8 che se si riuscisse a pulire e levigare la superficie in modo da ottenere una superficie di metallo \"puro\", quello che si andrebbe ad osservare \u00e8 l'unione delle due superfici in contatto. Difatti, in assenza di sottili strati di contaminanti, gli atomi del metallo in questione, non sono in grado di distinguere un corpo dall'altro, andando cos\u00ec a formare un corpo unico se messi in contatto.\nL'origine dell'attrito.\nIl contatto tra superfici, in realt\u00e0, \u00e8 un contatto tra asperit\u00e0 e l'origine del fenomeno dell'attrito, e quindi della dissipazione dell'energia, \u00e8 riconducibile proprio alle deformazioni che tali asperit\u00e0 subiscono a causa del carico e del movimento relativo. Si possono osservare deformazioni plastiche, elastiche o di rottura:\nL'energia che viene dissipata durante il fenomeno, si trasforma in calore, aumentando cos\u00ec la temperatura delle superfici in contatto. L'aumento di temperatura dipende anche dalla velocit\u00e0 relativa e dalla rugosit\u00e0 del materiale, pu\u00f2 essere cos\u00ec elevato da portare addirittura alla fusione dei materiali coinvolti. Il coinvolgimento nei fenomeni d'attrito della temperatura \u00e8 fondamentale sotto molti aspetti applicativi, un esempio si pu\u00f2 trovare nel caso dei freni. Se la temperatura sale troppo il rischio \u00e8 quello di una riduzione eccessiva del coefficiente di attrito e conseguentemente una brusca riduzione dell'efficacia dei freni.\nLa Teoria dell'Adesione.\nLa teoria dell'adesione afferma che nel caso di asperit\u00e0 sferiche in contatto tra loro, sottoposte ad un carico formula_29, si osserva una deformazione, che, all'aumentare del carico, passa da una deformazione elastica ad una plastica. Questo fenomeno comporta un ampliamento dell'area reale di contatto formula_12, che per questo si pu\u00f2 esprimere come:\nformula_39\ndove D \u00e8 la durezza del materiale definibile come il carico applicato diviso per l'area della superficie di contatto.\nSe a questo punto si fanno scorrere le due superfici tra di loro, si osserva una resistenza allo sforzo di taglio t, data dalla presenza di legami adesivi, che si sono creati proprio a causa delle deformazioni plastiche, e quindi la forza di attrito sar\u00e0 data da\nformula_40\nA questo punto, poich\u00e9 il coefficiente d'attrito \u00e8 il rapporto tra l'intensit\u00e0 della forza d'attrito e quella del carico applicato, \u00e8 possibile affermare che\nformula_41 ponendo cos\u00ec in relazione formula_27 con le due propriet\u00e0 dei materiali: resistenza allo sforzo di taglio \"t\" e durezza D. Si osservi che per ottenere dei coefficienti d'attrito di basso valore si pu\u00f2 ricorrere a materiali che richiedono uno minore sforzo di taglio, ma che siano anche molto duri. Nel caso dei lubrificanti, infatti, si ricorre proprio a un substrato di materiale con basso sforzo di taglio \"t\", posto su un materiale molto duro.\nOccorre osservare che la forza che agisce tra due solidi in contatto non avr\u00e0 solamente componenti normali, come sottinteso finora, bens\u00ec presenter\u00e0 anche componenti tangenziali. Questo complica ulteriormente la descrizione delle interazioni tra asperit\u00e0, poich\u00e9 a causa di questa componente tangenziale la deformazione plastica sopraggiunge con un carico minore rispetto a quando si ignora tale componente. Una descrizione pi\u00f9 realistica quindi dell'area di ogni singola giunzione che si viene a creare \u00e8 data da\nformula_43\ncon formula_44costante e formula_45 forza \"tangente\" applicata alla giuntura.\nPer ottenere considerazioni ancora pi\u00f9 realistiche, occorre prendere in considerazione anche il fenomeno del third body, ovvero la presenza di materiali estranei, come umidit\u00e0, ossidi o lubrificanti, tra i due solidi in contatto. Si introduce quindi un coefficiente c capace di correlare la resistenza al taglio \"t\" del materiale \"puro\" e quella del \"third body\" formula_46\nformula_47 con formula_48.\nStudiando il comportamento ai limiti si avr\u00e0 che per c=0 t=0 e per c=1 si torna nella condizione in cui le superfici sono direttamente in contatto e non si ha presenza di un \"third body\". Tenendo presente quanto appena detto, \u00e8 possibile correggere la formula del coefficiente di attrito come segue\nformula_49\nSi considera, in conclusione, il caso di corpi elastici in interazione tra loro.\nSimilmente a quanto appena visto, \u00e8 possibile definire un'equazione del tipo\nformula_50\ndove, in questo caso, K dipende dalle propriet\u00e0 elastiche dei materiali. Anche per i corpi elastici la forza tangenziale dipende dal coefficiente c visto in precedenza, e sar\u00e0\nformula_51\ne quindi si pu\u00f2 ottenere una descrizione abbastanza esaustiva del coefficiente d'attrito\nformula_52.\nMisure d'attrito.\nIl metodo pi\u00f9 semplice ed immediato per valutare il coefficiente di attrito di due superfici, \u00e8 l'utilizzo di un piano inclinato su cui viene fatto scorrere un blocco di materiale. La forza normale al piano \u00e8 data da formula_53, mentre la forza d'attrito \u00e8 pari a formula_54. Questo ci permette di affermare che il coefficiente di attrito \u00e8 calcolabile con estrema facilit\u00e0, per mezzo della tangente dell'angolo in cui il blocco inizia a scivolare. Infatti si ha\nformula_55\nDal piano inclinato si \u00e8 poi passati a sistemi pi\u00f9 sofisticati, che permettono di considerare tutte le possibili condizioni ambientali in cui viene fatta la misura, come la macchina a cilindri incrociati o la macchina a perno e disco. Oggi esistono macchinari digitali come il \"Friction Tester\" che permette, per mezzo di un supporto software, di inserire tutte le variabili desiderate. Un altro processo molto usato \u00e8 il test di compressione dell'anello. Un anello piatto del materiale che si vuole studiare viene deformato plasticamente per mezzo di una pressa, se la deformazione \u00e8 un'espansione sia nel cerchio interno che in quello interno, allora si avranno coefficienti di attrito bassi o nulli. Altrimenti per una deformazione che si espande solamente nel cerchio interno si avranno coefficienti di attrito crescenti.\nLubrificazione.\nPer diminuire l'attrito tra superfici e tenerne sotto controllo l'usura si utilizzano dei materiali chiamati lubrificanti. Diversamente da quanto si potrebbe pensare, questi non sono solamente oli o grassi, bens\u00ec qualsiasi materiale fluido che sia caratterizzato da viscosit\u00e0, come aria e acqua. Naturalmente, alcuni lubrificanti sono pi\u00f9 adatti di altri, a seconda del tipo di utilizzo a cui sono destinati: aria e acqua, per esempio, sono facilmente reperibili, ma la prima pu\u00f2 essere utilizzata solamente in condizioni di carico e velocit\u00e0 ristrette, mentre la seconda pu\u00f2 contribuire a sua volta all'usura dei materiali. Quello che si cerca di ottenere per mezzo di questi materiali \u00e8 una lubrificazione a fluido perfetta, ovvero una lubrificazione tale per cui si riesce ad evitare il contatto diretto tra le superfici in questione, inserendo tra queste un film di lubrificante. Per fare ci\u00f2 esistono due possibilit\u00e0, a seconda del tipo di applicazione, dei costi che si vogliono affrontare e del livello di \"perfezione\" della lubrificazione, che si vuole ottenere, \u00e8 possibile scegliere tra:\nViscosit\u00e0.\nLa viscosit\u00e0 \u00e8 il corrispettivo dell'attrito nei fluidi, descrive, infatti, la capacit\u00e0 dei fluidi di resistere alle forze che ne provocano un cambiamento di forma. Grazie agli studi di Newton si \u00e8 raggiunta una comprensione pi\u00f9 profonda del fenomeno. Egli, infatti, introdusse il concetto di flusso laminare}: \"un flusso nel quale la velocit\u00e0 cambia di strato in strato\". \u00c8 possibile suddividere idealmente un fluido compreso tra due superfici (formula_56, formula_57) di area \"A\", in vari strati. Lo strato in contatto con la superficie formula_57, la quale si muove con una velocit\u00e0 v a causa di una forza applicata F, avr\u00e0 la stessa velocit\u00e0 v della lastra, mentre ogni strato immediatamente successivo varier\u00e0 tale velocit\u00e0 di una quantit\u00e0 dv, fino ad arrivare allo strato in contatto con la superficie immobile formula_56, che avr\u00e0 velocit\u00e0 nulla. Da quanto detto, \u00e8 possibile affermare che la forza F, necessaria a provocare un moto laminare in un fluido contenuto tra due lastre, \u00e8 proporzionale all'area delle due superfici e al gradiente di velocit\u00e0:\nformula_60\nA questo punto si pu\u00f2 introdurre una costante formula_27 di proporzionalit\u00e0, che corrisponde al coefficiente di viscosit\u00e0 dinamica del fluido, per ottenere la seguente equazione, nota come legge di Newton\nformula_62.\nLa velocit\u00e0 varia della stessa quantit\u00e0 dv di strato in strato e quindi si verifica la condizione tale per cui formula_63, dove L \u00e8 la distanza tra le superfici formula_56 ed formula_57, e si pu\u00f2 quindi semplificare l'equazione precedente scrivendo\nformula_66\nLa viscosit\u00e0 formula_27 \u00e8 alta nei fluidi che si oppongono con forza al moto, mentre \u00e8 contenuta per i fluidi che scorrono con facilit\u00e0.\nPer determinare di che tipo \u00e8 il flusso in studio, si osserva il suo numero di Reynolds\nformula_68\nTale procedimento presenta alcuni svantaggi:\nNel caso di olii con V.I. superiori a 100 si pu\u00f2 utilizzare una relazione diversa che permette di ottenere risultati esatti\nformula_69 formula_70\ndove, in questo caso, \"H\" \u00e8 la viscosit\u00e0 a 100\u00a0\u00b0F dell'olio con V.I. = 100 e \"v\" \u00e8 la viscosit\u00e0 cinematica dell'olio in studio a 210\u00a0\u00b0F.\nPossiamo quindi affermare, in conclusione, che un innalzamento della temperatura comporta una diminuzione della viscosit\u00e0 dell'olio. \u00c8 utile, inoltre, tenere presente che allo stesso modo un innalzamento della pressione implica un aumento della viscosit\u00e0. Per valutare gli effetti della pressione sulla viscosit\u00e0 si ricorre alla seguente equazione\nformula_71\ndove formula_27 \u00e8 il coefficiente di viscosit\u00e0 alla pressione formula_73, formula_74 \u00e8 il coefficiente di viscosit\u00e0 a pressione atmosferica ed formula_44 \u00e8 una costante che descrive la relazione tra viscosit\u00e0 e pressione.\nMisure di Viscosit\u00e0.\nPer determinare la viscosit\u00e0 di un fluido si utilizzano i viscosimetri che possono essere suddivisi in 3 categorie principali:\nLe prime due tipologie di viscosimetro vengono utilizzate principalmente per fluidi newtoniani, mentre la terza \u00e8 molto versatile.\nUsura.\nL'usura \u00e8 la progressiva rimozione involontaria di materiale da una superficie in moto relativo con un'altra o con un fluido. Si possono distinguere due diverse tipologie di usura: un'usura moderata e un'usura severa. Il primo caso riguarda bassi carichi e superfici lisce, mentre il secondo riguarda carichi decisamente pi\u00f9 elevati e superfici compatibili e rugose, in cui i processi di usura risultano molto pi\u00f9 violenti. L'usura riveste un ruolo fondamentale negli studi tribologici, poich\u00e9 provoca dei cambiamenti nella forma dei componenti utilizzati nella costruzione di macchinari (per esempio). Questi pezzi usurati vanno sostituiti e ci\u00f2 comporta sia un problema di natura economica, a causa del costo della sostituzione, sia un problema di natura funzionale, in quanto se non si sostituiscono in tempo tali componenti, si potrebbero verificare danni pi\u00f9 gravi al macchinario nel suo complesso. Questo fenomeno, per\u00f2, non ha solo lati negativi, anzi, \u00e8 spesso usato per ridurre la rugosit\u00e0 di alcuni materiali eliminandone le asperit\u00e0. Erroneamente si tende ad immaginare l'usura in una correlazione diretta con l'attrito, in realt\u00e0 questi due fenomeni non sono collegabili in maniera semplice. Possono esserci condizioni tali per cui ad un basso attrito si pu\u00f2 avere un'usura significativa e viceversa. Affinch\u00e9 si verifichi questo fenomeno, sono necessari determinati \"tempi di realizzazione\", che possono mutare a seconda di alcune variabili, quali carico, velocit\u00e0, lubrificazione e condizioni ambientali. Inoltre, esistono diversi meccanismi di usura, che possono presentarsi contemporaneamente o addirittura combinati tra loro:\nUsura Adesiva.\nCome noto, il contatto tra due superfici avviene per mezzo dell'interazione tra asperit\u00e0. Se si applica uno sforzo di taglio nella zona di contatto, \u00e8 possibile che si verifichi il distacco di una piccola parte del materiale pi\u00f9 debole, a causa dell'adesione di questo con la superficie pi\u00f9 dura. Quanto descritto \u00e8 proprio il meccanismo dell'usura adesiva rappresentato in figura. Questo tipo di usura \u00e8 molto problematico, poich\u00e9 comporta alte velocit\u00e0 di usura, allo stesso tempo, per\u00f2, \u00e8 possibile ridurre l'adesione aumentando la rugosit\u00e0 superficiale e la durezza delle superfici coinvolte, oppure inserendo strati di contaminanti come ossigeno, ossidi, acqua o olii. In conclusione si pu\u00f2 descrivere il comportamento del volume d'usura adesiva per mezzo di tre leggi principali:\n Legge 1. La massa coinvolta nell'usura \u00e8 proporzionale alla distanza percorsa nello sfregamento tra le superfici.\n Legge 2. La massa coinvolta nell'usura \u00e8 proporzionale al carico applicato.\n Legge 3. La massa coinvolta nell'usura \u00e8 inversamente proporzionale alla durezza del materiale meno duro.\nUsura Abrasiva.\nL'usura abrasiva consiste nello sforzo di taglio di superfici dure che agiscono su superfici pi\u00f9 tenere e pu\u00f2 essere causata o dalle asperit\u00e0 che come delle punte tagliano il materiale contro cui sfregano (usura abrasiva a due corpi), oppure da delle particelle di materiale duro che si interpongono tra due superfici in moto relativo (usura abrasiva a tre corpi). A livelli applicativi l'usura a due corpi \u00e8 facilmente eliminabile per mezzo di un'adeguata finitura delle superfici, mentre l'usura a tre corpi pu\u00f2 portare seri problemi e va quindi rimossa quanto pi\u00f9 possibile per mezzo di adeguati filtri, prima ancora per mezzo di una ponderata progettazione dei macchinari.\nUsura per Fatica.\nL'usura per fatica \u00e8 un tipo di usura che viene causata da carichi alternativi, che provocano sforzi di contatto locali ripetuti nel tempo, i quali a loro volta portano al deterioramento dei materiali coinvolti. L'esempio pi\u00f9 immediato di questo tipo di usura \u00e8 quello di un pettine. Se si fa scorrere un dito sui denti del pettine pi\u00f9 e pi\u00f9 volte, si osserva che ad un certo punto uno o pi\u00f9 denti del pettine si staccano. Questo fenomeno pu\u00f2 portare allo sfaldarsi delle superfici per cause meccaniche o termiche. Il primo caso \u00e8 quello descritto in precedenza in cui un carico ripetuto pi\u00f9 volte provoca sforzi di contatto elevati. Il secondo caso, invece, \u00e8 causato dall'espansione termica dei materiali coinvolti nel processo. Per ridurre questo tipo di usura, quindi, \u00e8 bene cercare di diminuire sia gli sforzi di contatto, sia il ciclaggio termico, ovvero la frequenza con cui si intervallano temperature differenti. Per risultati ottimali \u00e8 bene anche eliminare, quanto pi\u00f9 possibile, le impurit\u00e0 tra le superfici, i difetti locali e le inclusioni di materiali estranei nei corpi coinvolti.\nUsura Corrosiva.\nL'usura corrosiva si verifica in presenza di metalli che si ossidano (Tribossidativa) o che si corrodono. Quando le superfici metalliche pure vengono in contatto con l'ambiente circostante, sulle loro superfici si vengono a creare dei film di ossido a causa dei contaminanti presenti nell'ambiente stesso, come acqua, ossigeno o acidi. Questi film vengono continuamente rimossi dai meccanismi di usura abrasiva e adesiva, continuamente ricreati dalle interazioni metallo puro-contaminanti. Chiaramente questo tipo di usura pu\u00f2 essere ridotto cercando di creare un ambiente 'ad hoc', privo di inquinanti e soggetto a sbalzi termici minimi. L'usura corrosiva pu\u00f2 essere anche positiva in alcune applicazioni. Difatti, gli ossidi che si vengono a creare, contribuiscono a diminuire il coefficiente di attrito tra le superfici, oppure, essendo in molti casi pi\u00f9 duri del metallo a cui appartengono, possono essere usati come ottimi abrasivi.\nUsura da sfregamento o Fretting.\nL'usura da sfregamento si verifica nei sistemi soggetti a vibrazioni pi\u00f9 o meno intense, le quali provocano dei movimenti relativi tra le superfici in contatto dell'ordine del nanometro. Questi microscopici movimenti relativi provocano sia usura adesiva, causata dallo spostamento stesso, sia usura abrasiva, causata dalle particelle prodotte nella fase adesiva, che restano intrappolate tra le superfici. Questo tipo di usura pu\u00f2 essere accelerato dalla presenza di sostanze corrosive e dall'aumento della temperatura.\nUsura da Erosione.\nL'usura da erosione si verifica quando delle particelle libere, che possono essere sia solide che liquide, colpiscono una superficie, provocandone l'abrasione. I meccanismi coinvolti sono di varia natura e dipendono da alcuni parametri, come l'angolo d'impatto, la dimensione della particella, la velocit\u00e0 d'impatto e il materiale di cui le particelle sono costituite.\nFattori che influenzano l'usura.\nTra i fattori principali che influenzano l'usura troviamo\n\u00c8 stato verificato che pi\u00f9 un materiale \u00e8 duro pi\u00f9 l'usura diminuisce. Allo stesso modo, meno due materiali sono reciprocamente solubili, pi\u00f9 l'usura tende a diminuire. Infine, per quanto riguarda la struttura cristallina, \u00e8 possibile affermare che alcune strutture sono pi\u00f9 adatte a resistere all'usura di altre, come per esempio una struttura esagonale a distribuzione compatta, che pu\u00f2 deformarsi solamente per slittamento lungo i piani di base.\nTasso d'usura.\nPer fornire una valutazione del danno causato dall'usura, si utilizza un coefficiente adimensionale chiamato tasso d'usura, dato dal rapporto tra la variazione di altezza del corpo formula_76 e la lunghezza dello strisciamento relativo formula_77.\nformula_78\nTale coefficiente permette di suddividere, a seconda della sua entit\u00e0, i danni subiti da vari materiali in diverse situazioni, passando da un grado di usura modesto, attraverso uno medio, ad un grado di usura severo.\nPer esprimere, invece, il volume di usura \"V\" \u00e8 possibile ricorrere all'equazione di Holm\nformula_79 (per usura adesiva)\nformula_80 (per usura abrasiva)\ndove \"W/H\" rappresenta l'area reale di contatto, \"l\" la lunghezza della distanza percorsa e \"k\" e formula_81 sono fattori dimensionali sperimentali.\nMisura dell'usura.\nNelle misure sperimentali di usura dei materiali \u00e8 spesso necessario ricreare dei tassi di usura abbastanza piccoli e di accelerare i tempi. I fenomeni, che nella realt\u00e0 si sviluppano dopo anni, in laboratorio devono verificarsi dopo qualche giorno. Una prima valutazione dei processi di usura \u00e8 un'ispezione visiva del profilo superficiale del corpo in studio, comprensiva di un confronto prima e dopo il verificarsi del fenomeno di usura. In questa prima analisi si osservano le eventuali variazioni della durezza e della geometria superficiale del materiale.\nUn altro metodo d'indagine \u00e8 quello dei traccianti radioattivi, utilizzato per valutare l'usura a livelli macroscopici. Uno dei due materiali in contatto, coinvolti in un processo di usura, viene marcato con un tracciante radioattivo. Cos\u00ec facendo, le particelle di questo materiale, che verranno asportate, saranno facilmente visibili e valutabili. Infine, per accelerare i tempi dell'usura, una delle tecniche pi\u00f9 note utilizzate \u00e8 quella delle prove ad elevata pressione al contatto. In questo caso, per ottenere i risultati desiderati \u00e8 sufficiente applicare il carico su una area di contatto molto ridotta.\nApplicazioni.\nLe applicazioni tribologiche, come \u00e8 facile immaginare da quanto riportato in precedenza, comprendono praticamente qualsiasi settore. Di seguito, si riportano alcuni campi di studio riguardanti la tribologia:\nNanotribologia.\nNegli anni '80, grazie all'introduzione di nuovi apparati di misura, capaci di indagare a scale micro e nanoscopiche, e alla sempre maggiore potenza di calcolo dei computer, si \u00e8 potuta studiare la fenomenologia dell'attrito su scala atomica. Tale studio si poneva principalmente due scopi: spiegare ad un livello fondamentale le leggi dell'attrito e definire le propriet\u00e0 nanoscopiche dello stesso, per supportare le nanotecnologie allora in fase di sviluppo. L'idea principale si svilupp\u00f2 a partire dai lavori di Tomlinson, considerando la dissipazione energetica dell'attrito su scala microscopica come dovuta a onde elastiche derivanti dai moti di vibrazione del materiale. Tale ipotesi fu verificata sperimentalmente negli anni '90, grazie ai lavori di Jacqueline Krim, in particolare grazie ad un esperimento condotto nel 1991 su un film monoatomico di kripton. In generale, si arriv\u00f2 a distinguere due principali meccanismi di dissipazione atomica dell'energia: il primo \u00e8 la dissipazione dovuta all'eccitamento di fononi, vista in precedenza, mentre la seconda dipende dalle eccitazioni elettroniche. Mentre la prima aumenta con il numero di strati atomici, la seconda riguarda solamente gli strati pi\u00f9 superficiali del materiale. Gli studi nanotribologici sono fondamentali per le applicazioni, oramai diffusissime, dei sistemi miniaturizzati, come le memorie magnetiche dei computer e le micro e nano macchine, che sono estremamente sensibili a fenomeni di attrito e usura.\nBiotribologia.\nNel campo medico la tribologia svolge un ruolo fondamentale, basti pensare all'usura e allo sfregamento delle pi\u00f9 quotidiane lenti a contatto, fino a giungere alle meno comuni protesi. La biotribologia si occupa: dell'usura di protesi e apparecchi biomedici, come possono essere un pacemaker o degli stent; dei fenomeni tribologici che si verificano nello sfregamento dei denti e nella loro consequenziale usura; della longevit\u00e0 delle viti e delle piastre utilizzate nella riparazione di fratture ossee e via dicendo. Uno dei campi medici pi\u00f9 importanti in cui si studiano a fondo i fenomeni tribologici \u00e8 quello ortopedico, dove la protesi all'anca costituisce uno degli esempi principali. In questo caso, il fenomeno tribologico \u00e8 dato dallo sfregamento delle teste femorali, che solitamente vengono sostituite con protesi in polietilene. Negli anni settanta si \u00e8 studiata una soluzione con dei materiali ceramici (alluminia e zirconia), che grazie ai valori d'usura estremamente bassi, e ai recenti progressi contro la rottura del materiale (che oggi si verifica in soli tre casi ogni mille), fornisce altissimi standard di qualit\u00e0 e resistenza.\nTribologia Industriale.\nIn campo industriale, uno degli esempi pi\u00f9 diffusi e pi\u00f9 studiati di applicazione tribologica sono i cuscinetti. Questi sono dispositivi meccanici utilizzati per ridurre l'attrito tra due superfici in moto relativo, rotatorio o lineare. Un primitivo cuscinetto era gi\u00e0 stato studiato da Leonardo Da Vinci, durante i suoi studi sull'attrito, ma \u00e8 solamente sul finire dell'800 grazie a Friedrich Fischer, fondatore della FAG, Henry Timken, fondatore della Timken Company, Sven Gustaf Wingquist, fondatore della SKF e dell'azienda Riv con la collaborazione della famiglia Agnelli, che i cuscinetti furono studiati e migliorati fino a raggiungere la grande distribuzione industriale di cui tutt'oggi sono uno dei grandi protagonisti. I cuscinetti, infatti, vengono utilizzati principalmente nella costruzione degli impianti frenanti dei veicoli, ma sono coinvolti anche nella costruzione di edifici e ponti, di impianti eolici e di macchinari di vario genere.\nTribologia Spaziale.\nLa tribologia spaziale comporta uno studio dei fenomeni tribologici in condizioni limite. Le problematiche che si presentano nello spazio sono di vario genere, dalle imponenti escursioni termiche alle basse pressioni, dalla presenza di meteoriti alle radiazioni solari, dall'alto vuoto all'assenza di manutenzione. Tutte queste condizioni comportano la necessit\u00e0 di alcune rettifiche, soprattutto nei sistemi di lubrificazione, che proprio a causa degli sbalzi termici e delle basse pressioni, non possono essere di tipo liquido tradizionale, bens\u00ec sono preferibili i lubrificanti solidi. Un esempio pratico di tale necessit\u00e0 si \u00e8 verificata nel 2013 con il fallimento hardware del sistema di stabilizzazione del telescopio Kepler a causa di un attrito troppo elevato.\nEcotribologia.\nNel 1966, l'anno della pubblicazione del \"Jost report\", con la parola Ecotribologia, si intendeva principalmente il guadagno economico, che poteva presentarsi in seguito ad uno sviluppo delle tecnologie tribologiche. Oggi, ci si trova di fronte ad un insieme insidioso di problemi ambientali, come il surriscaldamento globale e l'inquinamento, ed \u00e8 per questo che si utilizza il termine Ecotribologia per rappresentare la possibilit\u00e0, non solo di un risparmio economico, ma anche di un miglioramento delle condizioni ambientali, grazie alle nuove tecnologie e ai nuovi materiali utilizzati. Si devono proprio ai miglioramenti in campo tribologico: l'abolizione dell'asbesto dai sistemi di freno dei veicoli, la sostituzione di alcuni refrigeranti con altri meno inquinanti e il controllo costante del piombo usato nei cuscinetti. I campi di ricerca correlati alla tribologia sostenibile sono i pi\u00f9 svariati, si passa dai tribomateriali per il controllo dell'attrito e dell'usura, ai tribosistemi per il settore del trasporto, dai nuovi tipi di lubrificanti a minor impatto ambientale, allo studio della manutenzione degli ingranaggi dei macchinari. Tutti questi campi di ricerca si pongono come obiettivo il risparmio economico ed energetico e la riduzione sempre maggiore dell'impatto ambientale. Per fare questo, vanno presi in considerazioni alcuni aspetti importanti, come la scelta di materiali ecologici, il riutilizzo dei materiali, la progettazione di design ottimizzati e l'ottimizzazione dei processi industriali.\nUn esempio importante degli sviluppi ecotribologici \u00e8 il lavoro di Shi e Huang, pubblicato nel 2017, su materiali con propriet\u00e0 \"autorigenerative\" come l'Idrossipropil-metilcellulosa (HPMC). Questo materiale presenta una struttura chimica unica capace di ridurre il coefficiente di attrito e l'usura, pu\u00f2 essere impiegato come lubrificante, e presenta una buona capacit\u00e0 di dissolversi in determinati solventi.\nStrumenti per misure tribologiche.\nSi riportano in questa sezione alcuni macchinari tra i pi\u00f9 utilizzati per svolgere misure in campo tribologico.\nFriction Tester.\nStrumenti che si basano sul calcolo del coefficiente di attrito come rapporto tra una forza e una massa, possono essere costruiti in modo da offrire la possibilit\u00e0 di inclinare il piano su cui si effettuano le misure e sono dotati di software di controllo e analisi dati.\nReometri.\nI reometri sono strumenti utilizzati per valutare viscosit\u00e0 e propriet\u00e0 di deformabilit\u00e0 della struttura del materiale. Esistono vari tipi di reometri, come i reometri rotazionali a stress controllato e i reometri capillari.\nStrumenti per scale nanometriche.\nQuesti strumenti si sono sviluppati nei primi anni ottanta e sono l'apparato a forza superficiale (SFA), il microscopio a forza atomica (AFM), il microscopio ad effetto tunnel (STM), il microscopio a forza d'attrito (FFM), la microbilancia a cristallo di quarzo (QCM).\nCuriosit\u00e0.\nTriboluminescenza.\nLa Triboluminescenza \u00e8 un fenomeno poco noto, che consiste nella produzione di luce da parte di materiali sottoposti a sforzi meccanici. Questa manifestazione luminosa si verifica molto pi\u00f9 spesso di quanto non ci si aspetti, infatti, se in una stanza completamente buia si pesta dello zucchero, o si srotola dello scotch \u00e8 possibile osservare delle flebili emissioni di luce blu. La triboluminescenza \u00e8 poco nota proprio perch\u00e9, salvo condizioni di buio totale, non \u00e8 facile osservare i brevi e deboli lampi di luce prodotti. Tale avvenimento \u00e8 pi\u00f9 frequente nei cristalli che presentano una struttura che manca di centro di simmetria, come il quarzo, e per ogni singola sostanza esiste una dimensione minima del cristallo al di sotto della quale non si pu\u00f2 verificare triboluminescenza. Una recente pubblicazione su \"Nature\" ha affermato che fenomeni, come lo srotolamento dello scotch, comportano anche la produzione di raggi X in condizioni di vuoto.\nConsumi, costi ed emissioni.\nIn un recente studio due scienziati finlandesi, Kennet Holmberg e Ali Erdemir, hanno osservato ed analizzato l'influenza che hanno i processi tribologici sul consumo dell'energia, sui costi e sulle emissioni, giungendo ad alcune importanti conclusioni.\nCongresso Mondiale di Tribologia.\nOgni quattro anni, in varie localit\u00e0 del mondo, si tiene il Congresso Mondiale di Tribologia, che raccoglie studiosi, ricercatori e aziende provenienti da ogni dove. Lo scopo \u00e8 quello di condividere le ultime tecnologie sviluppate in campo tribologico e favorire il fiorire di nuove ricerche e di collaborazioni sempre pi\u00f9 proficue. Il primo congresso mondiale si \u00e8 tenuto a Londra (Inghilterra) nel 1997, il secondo a Vienna (Austria) nel 2001, nel 2005 a Washington DC (USA), nel 2009 a Kyoto (Giappone), nel 2013 a Torino e nel 2017 a Beijing (Cina). Il prossimo, che si terr\u00e0 nel 2021, sar\u00e0 ospitato dai francesi e si svolger\u00e0 nella citt\u00e0 di Lione.\nBiomimetica.\nNel Congresso Mondiale di Tribologia, tenutosi a Torino nel settembre del 2013, si \u00e8 introdotto un altro tema fondamentale per lo sviluppo delle tecnologie meccaniche, la biomimetica. Questo ramo delle scienze meccaniche prende la natura come modello e si ripropone di progettare sistemi meccanici sulla falsa riga di quelli naturali, eliminando il concetto di rifiuto. Alcuni esempi di biomimetica sono il velcro, delle barriere acustiche ispirate alle tele di ragno e delle branchie stampate in 3D per respirare sott'acqua.\nPubblicazioni.\nSi riporta in seguito un grafico, pubblicato nel 2015 nel giornale \u201cFriction and Wear\u201d dove si analizza la quantit\u00e0 di pubblicazioni fatte nei vari settori di ricerca tribologica dal 1980 al 2014. I numeri presenti nell\u2019istogramma rappresentano i vari settori di ricerca come segue: 1) Propriet\u00e0 strutturali, meccaniche e tribologiche di materiali e rivestimenti; 2) Meccanismi, tipi e peculiarit\u00e0 di usura e tribocouplings; 3) Modellizzazione dei meccanismi di usura e interazione di attrito; 4) Resistenza all\u2019usura e durabilit\u00e0 dei materiali; 5) Analisi quantitative di processi di attrito e usura; 6) Strumenti ed equipaggiamento usati in tribologia; 7) Propriet\u00e0 tribologiche e reologiche dei lubrificanti; 8) Parametri di superficie e propriet\u00e0 riguardanti le propriet\u00e0 tribologiche dei materiali; 9) Propriet\u00e0 tribologiche di polimeri e materiali compositi; 10) Tribologia in generale."}
{"id": "287553", "revid": "21371", "url": "https://it.wikipedia.org/wiki?curid=287553", "title": "Cloromicetina", "text": ""}
{"id": "287554", "revid": "125775920", "url": "https://it.wikipedia.org/wiki?curid=287554", "title": "CNN", "text": "La CNN (acronimo di Cable News Network) \u00e8 un'emittente televisiva statunitense \"all-news\" visibile via cavo nell'America centro settentrionale e, grazie alla tecnologia satellitare e IPTV, in tutto il resto del mondo. Fondata nel 1980 da Ted Turner e Reese Schonfeld, \u00e8 una divisione della WarnerMedia. Il network \u00e8 noto per essere il primo canale \"all-news\" al mondo ad essere stato attivato.\nDescrizione.\nLa sua sede \u00e8 ad Atlanta, nello Stato della Georgia; Molti programmi vanno tuttavia in onda dagli studi di New York e di Washington. Vi lavorano oltre seicento dipendenti, tra cui duecento giornalisti. All'interno del suo quartiere generale di Atlanta \u00e8 presente anche un museo che racconta la storia dell'emittente. Dal 1999 e per quattro anni, la CNN ha avuto anche un sito di informazione in lingua italiana con una redazione in Italia CNNitalia.it grazie a un accordo con il Gruppo Editoriale L'Espresso.\nLa CNN ha introdotto il concetto di rete televisiva per notizie 24 ore al giorno e per prima ha comunicato in diretta l'inizio di un conflitto militare: nel 1991, infatti, Peter Arnett trasmise con la parabola satellitare del tetto di un hotel di Baghdad le prime immagini dell\u2019attacco con il quale le truppe americane affrontarono l\u2019esercito di Saddam Hussein nella citt\u00e0 irachena, dando inizio alla prima Guerra del Golfo.\nI programmi, divisi secondo i canali di informazione, dall'economia allo sport e allo spettacolo, iniziano alle 7 a.m. ET e si concludono alle 12 a.m. ET. Se accade qualche evento speciale viene trasmessa la versione internazionale del canale, che trasmette 24 ore su 24. In USA gli abbonati alla CNN - che \u00e8 presente in oltre cento paesi - sono oltre quaranta milioni.\nTra i programmi storici, ha occupato un posto speciale il \"Larry King Live\", in onda dal 1980, un programma in diretta con ospiti e personalit\u00e0 del mondo dello spettacolo e della politica statunitense: si pu\u00f2 intervenire al programma telefonando in diretta. Il suo inventore, autore e produttore \u00e8 il giornalista statunitense Larry King. Il programma \u00e8 terminato il 16 dicembre 2010.\nIl canale \u00e8 stato trasmesso di notte, fino al 2010, su LA7. Alcune volte per alcuni eventi legati agli Stati Uniti d'America viene ritrasmessa dal TG La7.\nNel 2011 in Italia CNN ha siglato un accordo con l'agenzia giornalistica Askanews, diretta da Claudio Sonzogno.\nCanali.\nDi questo canale esistono diverse versioni specializzate:\nControversie.\nIl 26 giugno 2017, la CNN ha accettato le dimissioni di tre giornalisti investigativi che lavorano per la loro azienda: l'analista politico, storico, giornalista ed editorialista Thomas Frank, il giornalista Eric Lichtblau e il giornalista ed editore esecutivo di CNNMoney, Lex Haris. Tutti e tre hanno scelto di dimettersi dalla CNN nel corso di una ritrattazione della storia Trump-Russia, che erroneamente ha collegato con il presidente degli Stati Uniti, Donald Trump, e il suo aiutante Anthony Scaramucci un fondo di investimento russo dieci miliardi di dollari. Scaramucci ha detto che la storia era falsa, e ha accettato le scuse della CNN.\nA seguito di ci\u00f2, Trump ha messo in onda un video mentre si scaglia a pugni contro un giornalista della CNN, mettendolo \"knockout\". Trump ha poi scritto su Twitter di aver avuto l\u2019idea di rinominare il canale televisivo CNN da \"notizie false\u201d a \"notizie fraudolente\"; la CNN ha risposto: \"giorno triste quello in cui il presidente incoraggia la violenza nei confronti dei giornalisti\"."}
{"id": "287555", "revid": "21371", "url": "https://it.wikipedia.org/wiki?curid=287555", "title": "Cloroamfenicolo", "text": ""}
{"id": "287558", "revid": "11684", "url": "https://it.wikipedia.org/wiki?curid=287558", "title": "A julienne", "text": ""}
{"id": "287560", "revid": "712828", "url": "https://it.wikipedia.org/wiki?curid=287560", "title": "Madama Rosmerta", "text": ""}
{"id": "287580", "revid": "256896", "url": "https://it.wikipedia.org/wiki?curid=287580", "title": "Gran Consiglio Fascista", "text": ""}
{"id": "287582", "revid": "1656773", "url": "https://it.wikipedia.org/wiki?curid=287582", "title": "Elettroforo perpetuo", "text": "L'elettroforo perpetuo, detto anche elettroforo di Volta, \u00e8 un generatore elettrostatico in grado di accumulare una modesta quantit\u00e0 di carica elettrica in modo discontinuo. Ideato da Alessandro Volta intorno al 1775 durante i suoi studi sull'elettricit\u00e0 e citato nella \"Lettera a Priestley\", ha attualmente utilit\u00e0 didattica.\nDescrizione.\n\u00c8 costituito da un disco di materiale conduttore (chiamato scudo) che si impugna attraverso un manico isolante e viene utilizzato in abbinamento ad una superficie in materiale isolante, per esempio ebanite, e ad un panno di lana.\nFunzionamento.\nL'elettroforo \u00e8 uno strumento che permette di generare carica elettrica ed \u00e8 formato da due differenti parti: un piano composto da un materiale isolante chiamato \"schiacciata\" (Volta utilizz\u00f2 la resina perch\u00e9 mantiene la carica per un tempo pi\u00f9 lungo) che viene caricato per strofin\u00eco da un panno in lana (effetto triboelettrico) e si carica negativamente; successivamente viene posto lo \"scudo\", che \u00e8 composto da un piatto in materiale conduttore e da un manico in materiale isolante (legno-plastica), sullo stesso piano, e per induzione elettrostatica le cariche positive del piatto conduttore vengono attirate verso l'isolante invece quelle negative vengono respinte sulla parte superiore del piatto e successivamente posando il dito sul piano si viene a creare la \"messa a terra\" e le cariche negative del piatto fluiscono attraverso il nostro corpo sul terreno, a questo punto il conduttore \u00e8 carico positivamente e possiamo verificarlo o avvicinandolo ad un altro strumento chiamato elettroscopio che misura la presenza di cariche oppure possiamo avvicinare il dito al piatto e vedremo una scarica tra i due elettrodi (dito-piatto) e ci\u00f2 \u00e8 appunto dovuto alla differenza di potenziale grazie alla presenza di cariche solo positive nel piatto."}
{"id": "287586", "revid": "6923", "url": "https://it.wikipedia.org/wiki?curid=287586", "title": "Nectanebo II", "text": "Biografia.\nRegno.\nNectanebo II giunse al trono usurpando i diritti dello zio, Teos. Ad ordire il complotto fu il padre di Nectanebo, Tjahapimu, che il fratello aveva lasciato come reggente in Egitto essendosi il sovrano posto alla guida dell'esercito inviato a conquistare la Palestina. Alla congiura non furono estranei i collegi sacerdotali di varie localit\u00e0 che male avevano sopportato di vedersi privati dei tributi e dei redditi in favore dello sforzo bellico.\nNectanebo, che al momento della rivolta si trovava con l'esercito in Palestina, ebbe subito l'appoggio del re di Sparta Agesilao II che comandava i mercenari greci che costituivano il nerbo dell'esercito egizio.\nSecondo una teoria, la costruzione del tempio di Deir el-Shelwit ebbe inizio durante il regno di Nectanebo II e completata in epoca greco-romana ma il suo regno fu in realt\u00e0 una lenta agonia dell'Egitto e tutti gli sforzi profusi servirono solamente a ritardare di qualche anno la resa dei conti con l'Impero achemenide.\nDopo due tentativi messi in atto tra il 351 a.C. ed il 344 a.C. e falliti per fatalit\u00e0 o scarsa preparazione, il re persiano Artaserse III, dopo aver riportato l'ordine nel suo impero, pot\u00e9 riunire un esercito forte di 300.000 soldati che guid\u00f2 personalmente contro l'Egitto. Per contrastare il sovrano persiano Nectanebo poteva contare su circa 60.000 egizi e 40.000 mercenari libici e greci. Dopo 18 mesi di disperata resistenza, e dopo aver perso il Basso e Medio Egitto Nectanebo dovette riconoscere l'impossibilit\u00e0 di continuare la guerra e fugg\u00ec a Mero\u00eb presso il Regno di Kush.\nIn Nubia si perdono le tracce dell'ultimo sovrano di origine egizia che abbia regnato sulle Due Terre.\nDopo la morte.\nNectanebo II \u00e8 il coprotagonista di numerosi racconti riguardanti la parentela con Alessandro Magno. Si dice infatti che perduto il trono, a causa di un presagio di sventura, abbia chiesto aiuto all'oracolo del tempio di Serapide che gli predisse: \"Questo re che ora \u00e8 fuggito di nuovo in Egitto ritorner\u00e0, non sar\u00e0 vecchio, ma ringiovanito e il nemico persiano debeller\u00e0\", alludendo ad Alessandro. Giunto poi in Macedonia, divenne subito famoso per le sue arti divinatorie. Tanto che Olimpia, moglie di Filippo II, volle da lui delle profezie. Nectanebo ne fu subito attratto ed ebbero un figlio: Alessandro. Quasi sicuramente questi racconti vennero usati come propaganda da Tolomeo I per poter creare e rafforzare il legame tra la dinastia egiziana e quella tolemaica, come liberazione dal giogo persiano. Inoltre per un certo periodo, lo stesso corpo di Alessandro fu posto nel sarcofago, ormai vuoto, di Nectanebo II a Menfi. Fu poi identificato dalle truppe britanniche dopo la campagna in Egitto e posto, dove \u00e8 tutt'ora, nel British Museum."}
{"id": "287587", "revid": "287204", "url": "https://it.wikipedia.org/wiki?curid=287587", "title": "Encomienda", "text": "L'encomienda (commenda) fu una istituzione giuridica e socio-economica mediante la quale un gruppo di individui doveva retribuirne altri, in lavoro, natura o altro mezzo, per lo sfruttamento di un bene o per una prestazione ricevuta.\nAntefatto.\nL'istituzione del servo soggetto a un signore si ritrova in tutta Europa, in ambito sia religioso sia militare sia commerciale. Nel Medioevo, all'epoca della Reconquista, nei regni di Castiglia e di Aragona le \"encomiendas\" erano territori, immobili, rendite o benefici pertinenti a un ordine militare e retti da un commendatore, spesso come circoscrizione dell'ordine. Il fine dell'istituzione era proteggere quella parte della popolazione che abitava lungo la frontiera con i territori musulmani.\nImpero spagnolo.\nA partire dal XVI secolo (Leggi di Burgos del 1512 e Leggi nuove del 1542) fu uno strumento di colonizzazione adottato dagli spagnoli durante la conquista dell'America del Sud e delle Filippine. In America, questa istituzione, pur mutuando la sua organizzazione dalla istituzione europea, dovette adattarsi ad una situazione molto differente e present\u00f2 problemi e controversie che non si erano presentati nel sistema della \"encomiendas\" della Spagna medievale.\nL\"encomienda\" coloniale consisteva nell'affidare a degli \"encomenderos\" spagnoli determinati territori abitati con, \"in dotazione\", un gruppo di indigeni, che dovevano essere colonizzati e cristianizzati. \nL\"encomienda\" fu quindi un'istituzione che permise di consolidare la colonizzazione dei nuovi territori, attraverso l'assoggettamento fisico, morale e religioso delle popolazioni precolombiane.\nSebbene gli spagnoli accettassero il fatto che gli indigeni fossero esseri umani (la questione della presenza dell'anima negli indigeni fu sottoposta da Carlo V al giudizio della giunta di Valladolid, che ne riconobbe l'effettiva sostanza dopo tante dispute), pensavano che, come i bambini, non fossero responsabili delle loro azioni e per tanto dovessero essere \"encomendati\" dagli \"encomenderos\". Questa usanza serv\u00ec anche a giustificare la sottomissione degli Indios. \nIn breve gli \"encomenderos\", avendo avuto assoluta libert\u00e0 di governo, cominciarono ad abusare dei loro \"encomendados\", facendoli lavorare in modo disumano. I tributi (che potevano essere metalli o beni di genere alimentare come mais, pesce, carne) erano raccolti dal capo della comunit\u00e0 coloniale locale. L\"encomendero\" rimaneva sempre in contatto con la sua \"encomienda\", ma risiedeva in citt\u00e0.\nL\"encomienda\" fu un modo per ricompensare coloro che si erano distinti per i loro servizi e favorire l'insediamento di popolazione spagnola nelle terre appena conquistate. All'inizio la trasmissione del titolo di \"encomendero\" era ereditaria, poi divenne un'investitura temporanea."}
{"id": "287588", "revid": "400694", "url": "https://it.wikipedia.org/wiki?curid=287588", "title": "ANU", "text": ""}
{"id": "287589", "revid": "114988196", "url": "https://it.wikipedia.org/wiki?curid=287589", "title": "Passo della Furka", "text": "Il passo della Furka, in tedesco Furkapass, in francese \"Col de la Furka\", \u00e8 un valico alpino svizzero.\nGeografia.\nEsso collega, scollinando a una quota di 2.436\u00a0m s.l.m., la valle di Orsera, nel canton Uri, alla valle di Goms, nell'alto Vallese. Dal punto di vista idrografico esso si trova sullo spartiacque che divide il bacino del Reno sulla parte urana, da quello del Rodano in Vallese e orograficamente separa le Alpi Lepontine dalle Alpi Bernesi. \u00c8 il terzo valico stradale pi\u00f9 alto della Svizzera dopo Giogo di Santa Maria e Passo della Novena.\nTrasporti.\nFino al 1981 era superato, oltre che con la strada carrozzabile, anche con la ferrovia, che superava l'ostacolo a una quota di 2.100\u00a0m con una cremagliera e un breve tunnel. Nel 1981 fu aperta una galleria ferroviaria che collega Realp (Canton Uri) a Oberwald (Canton Vallese). Questo collegamento permette, con l'uso di treni navetta, di trasportare rapidamente anche in inverno le vetture tra le due valli. Sotto il passo transita il famoso Glacier Express, treno che collega Zermatt con Sankt Moritz.\nAlpinismo.\nIl passo della Furka \u00e8 noto come una delle mete europee dell'alpinismo, con il vicino passo del Grimsel. A differenza di questo il Furka \u00e8 caratterizzato da salite classiche di alta montagna con avvicinamenti importanti e ambienti selvaggi.\nCuriosit\u00e0.\nSul passo \u00e8 ambientata una scena del film \"Goldfinger\", terzo film della saga di James Bond, interpretato da Sean Connery."}
{"id": "287595", "revid": "113541459", "url": "https://it.wikipedia.org/wiki?curid=287595", "title": "Criterio di Nyquist", "text": "In teoria dei sistemi il criterio di stabilit\u00e0 di Nyquist \u00e8 una tecnica grafica che determina la stabilit\u00e0 asintotica di un sistema dinamico in retroazione. Fu formulato nel 1932 da Harry Nyquist. Il criterio di Nyquist \u00e8 largamente usato, per progettare e analizzare sistemi con feedback, in elettronica e in ingegneria dell'automazione, nonch\u00e9 in altri campi.\nPoich\u00e9 si basa esclusivamente sul diagramma di Nyquist dei sistemi ad anello aperto, pu\u00f2 essere applicato senza dover calcolare esplicitamente i poli e gli zeri del sistema ad anello chiuso o di quello ad anello aperto (\u00e8 necessario per\u00f2 sapere il numero poli e zeri nel semipiano destro). Di conseguenza, pu\u00f2 essere applicato a sistemi definiti da funzioni non razionali, come sistemi con ritardi. In contrasto con i diagrammi di Bode, esso pu\u00f2 considerare sistemi descritti da funzioni di trasferimento con singolarit\u00e0 nel semipiano destro (con parte reale positiva). Inoltre, si pu\u00f2 generalizzare facilmente a sistemi con multipli ingressi e multiple uscite, come il sistema di controllo di un aereo.\nSebbene sia uno dei criteri pi\u00f9 generali, \u00e8 tuttavia limitato a sistemi lineari tempo-invarianti (LTI, anche detti sistemi dinamici lineari stazionari).\nIl diagramma di Nyquist.\nCon diagramma di Nyquist si intende una particolare rappresentazione grafica della funzione di trasferimento di un sistema dinamico lineare stazionario. \u00c8 un grafico utile nell'analisi dei sistemi di controllo retroazionati, specificatamente in relazione alla verifica della stabilit\u00e0.\nLa rappresentazione avviene su un grafico in coordinate polari in cui sono disegnati la parte immaginaria (sull'asse \"y\") e quella reale (sull'asse \"x\") della funzione di trasferimento al variare della pulsazione o frequenza angolare \u03c9. Questo diagramma utilizza un solo piano di riferimento, al contrario del diagramma di Bode che rappresenta modulo e la fase in funzione di \u03c9 in due distinti piani cartesiani.\nLa stabilit\u00e0 di un sistema ad anello chiuso con feedback negativo \u00e8 determinata applicando il criterio di Nyquist al diagramma di Nyquist del sistema ad anello aperto (ovvero il sistema senza il ramo di feedback). Questo metodo \u00e8 facilmente applicabile anche per sistemi con ritardi o funzioni di trasferimento non razionali fratte, che potrebbero essere difficili da analizzare con altri metodi. La stabilit\u00e0 \u00e8 determinata dal numero di giri del diagramma intorno al punto sul piano complesso (\u22121,0). La gamma di guadagni con la quale il sistema rimane stabile pu\u00f2 essere determinata guardando le intersezioni con l'asse reale.\nIl diagramma di Nyquist pu\u00f2 fornire alcune informazioni riguardanti la forma della funzione di trasferimento. Ad esempio, fornisce informazione sulla differenza tra il numero di zeri e di poli della funzione di trasferimento dall'angolo al quale la curva si avvicina all'origine.\nContesto.\nConsideriamo un sistema con funzione di trasferimento ad anello aperto (FTAA, o in inglese OLTF) formula_1; quando viene inserito un anello chiuso con feedback negativo formula_2, la funzione di trasferimento ad anello chiuso (FTAC, o in inglese CLTF) diventa formula_3. \nLa stabilit\u00e0 pu\u00f2 essere determinata esaminando le radici del polinomio formula_4, ad esempio usando il criterio di Routh-Hurwitz, ma questo metodo \u00e8 laborioso. Si pu\u00f2 concludere esaminando la FTAA, con i diagrammi di Bode, o in questo caso, il diagramma polare della FTAA formula_5 con il criterio di Nyquist, nel modo seguente.\nUna qualsiasi funzione di trasferimento formula_6 sul dominio di Laplace \u00e8 una funzione razionale fratta:\nLe radici di formula_8 sono gli \"zeri\" di formula_6, e le radici di formula_10 sono i \"poli\" di formula_6. I poli di formula_6 sono anche le radici della \"equazione caratteristica\" formula_13.\nLa stabilit\u00e0 di formula_6 \u00e8 determinata dai valori dei suoi poli: per avere stabilit\u00e0, la parte reale di tutti i poli deve essere negativa. Se formula_6 \u00e8 formata chiudendo un anello di feedback negativo intorno alla funzione di trasferimento ad anello aperto\nallora le radici dell'equazione caratteristica sono anche gli zeri di formula_17, o semplicemente le radici di formula_18.\nIl criterio.\nPer prima cosa costruiamo il cammino di Nyquist, che racchiude la met\u00e0 destra del piano complesso (right-half plane, RHP):\nIl cammino (o contorno) di Nyquist mappato sulla funzione formula_25 d\u00e0 un grafico di formula_25 nel piano complesso. Per il principio dell'argomento, il numero di aggiramenti orari dell'origine deve essere pari al numero di zeri di formula_25 nella semipiano complesso destro meno il numero di poli di formula_25 nella stessa met\u00e0 del piano. Se invece il contorno \u00e8 mappato sulla FTAA formula_1, il risultato \u00e8 il diagramma di formula_1. Contando gli aggiramenti di -1 del contorno risultante, troviamo la differenza tra il numero di zeri e il numero di poli nel semipiano destro complesso di formula_25. Ricordando che gli zeri di formula_25 sono i poli del sistema ad anello chiuso, e notando che i poli di formula_25 sono uguali ai poli di formula_1, possiamo enunciare il criterio di Nyquist:\"Dato un cammino di Nyquist formula_35, sia formula_36 il numero di poli di formula_1 racchiusi da formula_35, e sia formula_39il numero di zeri di formula_25 racchiusi da formula_35. Alternativamente, e soprattutto, se formula_39\u00e8 il numero di zeri del sistema ad anello chiuso nel semipiano destro, e formula_36 \u00e8 il numero di poli nel semipiano destro della funzione ad anello aperto formula_1, il conseguente cammino nel piano-formula_1, formula_46 girer\u00e0 in senso orario intorno al punto formula_47 formula_48 volte tali che formula_49.\"Se il sistema ad anello aperto \u00e8 instabile in origine, \u00e8 necessario un feedback per stabilizzare il sistema. I poli del semipiano destro rappresentano quella instabilit\u00e0. Per la stabilit\u00e0 ad anello chiuso di un sistema, il numero di radici ad anello chiuso nel met\u00e0 destra del piano-s (cio\u00e8 con parte reale e immaginaria di s sugli assi) deve essere zero. Pertanto, il numero di giri in senso antiorario intorno a formula_50 deve essere uguale al numero di poli ad anello aperto nel RHP. Un numero non nullo di giri in senso orario intorno al senso orario indica che il sistema risulterebbe instabile se l'anello fosse chiuso. Usare gli zeri del RHP per elidere i poli del RHP non rimuove l'instabilit\u00e0, ma piuttosto assicura che il sistema rimanga instabile anche in presenza di feedback, dato che le radici ad anello chiuso corrono tra i poli e gli zeri ad anello aperto in presenza di feedback. Infatti, gli zeri del RHP possono rendere non osservabile il polo instabile e quindi non stabilizzabile con il feedback."}
{"id": "287597", "revid": "977683", "url": "https://it.wikipedia.org/wiki?curid=287597", "title": "Varanus komodoensis", "text": "Il varano di Komodo (Varanus komodoensis ), chiamato anche drago di Komodo o kizawi \u00e8 una grossa specie di lucertola gigante diffusa nelle isole indonesiane di Komodo, Rinca, Flores, Gili Motang e Gili Dasami. Appartenente alla famiglia dei Varanidi, \u00e8 la pi\u00f9 grossa specie di lucertola vivente, potendo raggiungere in rari casi 3\u00a0m di lunghezza e circa 70\u00a0kg di peso. Le sue dimensioni inconsuete sono state attribuite al gigantismo insulare, dal momento che nelle isole in cui vive non vi \u00e8 nessun altro carnivoro a occupare la sua nicchia.\nTuttavia, ricerche recenti pi\u00f9 accurate suggeriscono che il drago di Komodo sia l'ultimo rappresentante di una popolazione relitta di Varanidi molto grandi che un tempo erano diffusi tra l'Indonesia e l'Australia, la maggior parte dei quali, insieme ad altri rappresentanti della megafauna, si estinse al termine del Pleistocene. Fossili molto simili al \"V. komodoensis\", risalenti a pi\u00f9 di 3,8 milioni di anni fa, sono stati rinvenuti in Australia; invece su Flores, una delle poche isole indonesiane in cui sopravvive tuttora, le dimensioni del varano di Komodo sono rimaste invariate negli ultimi 900.000 anni, \u00abun periodo segnato da importanti avvicendamenti faunistici, dall'estinzione della megafauna dell'isola e dall'arrivo dei primi ominidi 880.000 anni fa\u00bb.\nGrazie alle sue dimensioni, questa lucertola domina sugli ecosistemi in cui vive. Cattura le sue prede, invertebrati, uccelli e mammiferi, sia inseguendole che tendendo loro imboscate. Le sue tattiche di caccia di gruppo costituiscono un'eccezione nel mondo dei rettili. La dieta degli esemplari pi\u00f9 grandi \u00e8 costituita essenzialmente da cervi, sebbene consumino anche considerevoli quantit\u00e0 di carogne. In passato si credeva che la pericolosit\u00e0 del suo morso fosse dovuta ad una saliva spesso sporca di sangue, dato che i suoi denti sono quasi interamente ricoperti di tessuto gengivale, che si lacera quando mastica, territorio ideale per lo sviluppo di alcuni batteri patogeni. Adesso \u00e8 per\u00f2 stata dimostrata la presenza di due ghiandole velenifere nella mascella inferiore, anche se Kurt Schwenk, un biologo evoluzionista dell'Universit\u00e0 del Connecticut, ritiene che potrebbe usarle per altri scopi.\nTende a mordere la preda e seguirla per giorni in attesa della morte per infezione.\nL'accoppiamento avviene tra maggio e agosto e le uova vengono deposte in settembre. Le uova, circa una ventina, vengono deposte in nidi abbandonati di megapodio, uccelli che costruiscono grossi nidi con mucchi di vegetazione marcescente, o in cavit\u00e0 scavate appositamente. Rimangono in incubazione per sette od otto mesi e si schiudono in aprile, quando gli insetti sono pi\u00f9 numerosi (nutrimento dei piccoli varani). I giovani draghi di Komodo sono molto vulnerabili e per questo motivo trascorrono gran parte del tempo sugli alberi, fino a circa l'et\u00e0 di tre anni, al sicuro dai predatori e dagli adulti cannibali. Divengono maturi all'et\u00e0 di otto o nove anni e si stima che possano vivere fino a 30 anni.\nGli scienziati occidentali avvistarono per la prima volta il drago di Komodo nel 1910. Da allora, le sue grosse dimensioni e la sua spaventosa reputazione lo hanno reso un ospite molto popolare degli zoo. In natura il suo areale si \u00e8 per\u00f2 ridotto a causa delle attivit\u00e0 umane e per questo motivo viene inserito dalla IUCN tra le specie in pericolo. Gode per\u00f2 della completa protezione da parte della legge indonesiana e per garantirne la sopravvivenza \u00e8 stato istituito un apposito parco nazionale, il Parco nazionale di Komodo.\nEtimologia.\nIl drago di Komodo \u00e8 noto anche come varano di Komodo o, nella letteratura scientifica, varano dell'isola di Komodo, sebbene quest'ultimo nome venga utilizzato solo raramente. I nativi di Komodo lo chiamano \"ora\", \"buaya darat\" (coccodrillo di terra) o \"biawak raksasa\" (varano gigante).\nStoria evolutiva.\nLa storia evolutiva del drago di Komodo ebbe inizio con la comparsa del genere \"Varanus\", avvenuta circa 40 milioni di anni fa in Asia; da l\u00ec alcune specie si sono successivamente spostate fino a raggiungere l'Australia. Circa 15 milioni di anni fa, una collisione tra Australia e Sud-est asiatico permise ai Varanidi di raggiungere quello che oggi \u00e8 l'arcipelago indonesiano, estendendo il loro areale verso est, fino all'isola di Timor. Si ritiene che il drago di Komodo si sia differenziato dai suoi antenati australiani 4 milioni di anni fa. Tuttavia, recenti resti fossili ritrovati in Queensland suggeriscono che si sia evoluto in Australia, prima di diffondersi in Indonesia. Il notevole abbassamento del livello dei mari durante l'ultimo periodo glaciale mise allo scoperto estese aree di piattaforma continentale che il drago di Komodo colonizz\u00f2, rimanendo isolato nel suo attuale areale insulare non appena il livello dei mari sal\u00ec di nuovo.\nDescrizione.\nIn natura, gli esemplari di drago di Komodo pesano solitamente intorno ai 70\u00a0kg, sebbene quelli in cattivit\u00e0 pesino spesso di pi\u00f9. Il pi\u00f9 grande esemplare selvatico di cui siamo a conoscenza era lungo 3,13\u00a0m e pesava, con lo stomaco pieno di cibo non digerito, 166\u00a0kg. Il drago di Komodo ha una coda lunga quanto il corpo e circa 60 denti serrati tra loro, rimpiazzati frequentemente, che possono misurare fino a 2,5\u00a0cm di lunghezza. La sua saliva \u00e8 spesso sporca di sangue, poich\u00e9 i suoi denti sono quasi completamente ricoperti da tessuto gengivale che si lacera da s\u00e9 quando l'animale mangia. Ci\u00f2 crea un ideale terreno di coltura per i batteri patogeni che vivono nella sua bocca. Ha inoltre una lunga lingua gialla profondamente biforcuta.\nSensi.\nMalgrado le aperture auricolari ben visibili, il drago di Komodo non \u00e8 dotato di buon udito ed \u00e8 in grado di udire solamente suoni compresi tra i 400 e i 2000 hertz. Il suo sguardo pu\u00f2 spingersi fino a 300\u00a0m di distanza, ma, poich\u00e9 le sue retine contengono solamente coni, si ritiene che abbia una visione notturna molto scarsa. \u00c8 in grado di vedere i colori, ma visualizza molto male gli oggetti immobili.\nCome molti altri rettili, il drago di Komodo usa la lingua per localizzare, assaporare e annusare gli stimoli esterni con il senso vomeronasale dell'organo di Jacobson. Con l'aiuto del vento favorevole e la sua abitudine di spostare, mentre cammina, la testa da un lato all'altro, il drago di Komodo \u00e8 in grado di individuare una carogna a 4-9,5\u00a0km di distanza. Le narici non sono di grande aiuto all'olfatto, dal momento che l'animale non \u00e8 dotato di diaframma. Ha solamente poche papille gustative, situate sul retro della gola. Le sue squame, alcune delle quali rinforzate con tessuto osseo, hanno placche sensorie connesse a nervi che facilitano il senso del tatto. Quelle attorno a orecchie, labbra, mento e piante dei piedi possono avere tre o pi\u00f9 placche sensorie.\nIn passato si riteneva che il drago di Komodo fosse sordo, poich\u00e9 nel corso di uno studio effettuato in natura gli esemplari osservati non davano alcun segno di risposta a fischi, voci alte o grida. Questa ipotesi venne messa in discussione quando Joan Proctor, una dipendente del Giardino Zoologico di Londra, insegn\u00f2 ad un esemplare in cattivit\u00e0 di uscire allo scoperto al suono della sua voce, perfino quando non poteva essere vista.\nBiologia.\nIl drago di Komodo predilige luoghi caldi e secchi e generalmente vive in distese erbose secche, savane e foreste tropicali di pianura. Essendo ectotermo, \u00e8 pi\u00f9 attivo durante il giorno, sebbene manifesti anche una certa attivit\u00e0 notturna. Di abitudini solitarie, si unisce ad altri membri della stessa specie solo per riprodursi e divorare una preda. \u00c8 in grado di correre rapidamente, effettuando brevi sprint a velocit\u00e0 di 20\u00a0km all'ora, di immergersi fino a 4,5\u00a0m di profondit\u00e0 e, quando \u00e8 giovane, di arrampicarsi agilmente sugli alberi, grazie ai robusti artigli. Per raggiungere prede al di fuori della sua portata, pu\u00f2 reggersi in piedi sulle zampe posteriori, sostenendosi con la coda. Negli esemplari adulti, per\u00f2, gli artigli vengono usati prevalentemente come armi, poich\u00e9 le grosse dimensioni rendono loro impossibile arrampicarsi.\nPer nascondersi, il drago di Komodo, con le sue robuste zampe anteriori e i suoi artigli, si scava cavit\u00e0 che possono misurare 1\u20133\u00a0m di larghezza. A causa delle grosse dimensioni e dell'abitudine di dormire in queste cavit\u00e0, \u00e8 in grado di conservare calore corporeo per tutta la durata della notte e di minimizzare i periodi di attivit\u00e0 mattutini. Va a caccia nelle ore pomeridiane, ma trascorre i momenti pi\u00f9 caldi della giornata in luoghi ombrosi. Queste particolari aree di sosta, situate soprattutto su scogliere spazzate dalla fresca brezza marina, vengono marcate con escrementi e sono prive di vegetazione. Esse servono anche da posizione strategica per tendere agguati ai cervi.\nAlimentazione.\nIl drago di Komodo \u00e8 carnivoro. Sebbene si nutra soprattutto di carogne, cattura anche animali vivi tendendo loro imboscate. Quando una possibile preda si avvicina abbastanza al luogo dell'agguato, il drago la attacca rapidamente, afferrandola all'addome o alla gola. \u00c8 in grado di localizzare prede facendo affidamento all'acuto senso dell'olfatto, grazie al quale pu\u00f2 individuare un animale morto o moribondo fino a 9,5\u00a0km di distanza. Alcuni esemplari sono stati visti scaraventare a terra grossi maiali e cervi con un colpo della loro robusta coda.\nIl drago di Komodo mangia staccando grossi pezzi di carne e inghiottendoli interi, mentre trattiene la carcassa con le zampe anteriori. Grazie alla mascella poco articolata, al cranio flessibile e allo stomaco espandibile pu\u00f2 inghiottire anche intere prede delle dimensioni di una capra. Generalmente scarta il contenuto vegetale di stomaco e intestini. Le copiose quantit\u00e0 di saliva rossa prodotte aiutano il drago a lubrificare il cibo, ma l'ingestione della preda \u00e8 sempre un processo piuttosto lungo (per inghiottire una capra, infatti, il drago impiega 15-20 minuti). Per velocizzare il processo il drago pu\u00f2 cercare di premere la carcassa contro un albero, s\u00ec da forzarla in gola, talvolta spingendo cos\u00ec forte da sradicare l'albero. Per non soffocare, mentre ingerisce una preda il drago respira tramite un piccolo tubo situato sotto la lingua, connesso ai polmoni. Dopo aver mangiato in una sola volta una quantit\u00e0 di cibo pari all'80% del suo peso corporeo, si dirige verso una localit\u00e0 soleggiata per favorire la digestione, dal momento che il cibo potrebbe marcire e provocare infezioni se rimanesse indigerito troppo a lungo. Grazie al loro basso metabolismo, i draghi pi\u00f9 grossi possono sopravvivere mangiando solo 12 volte all'anno. Dopo la digestione, il drago di Komodo rigurgita una massa di corna, peli e denti nota come borra gastrica, ricoperta da muco maleodorante. Una volta rigurgitata la borra, strofina il muso nella polvere o tra gli arbusti, facendo ipotizzare che, come gli esseri umani, non sopporti l'odore delle proprie escrezioni.\nDurante il pasto, gli esemplari pi\u00f9 grandi mangiano per primi, mentre quelli pi\u00f9 piccoli seguono un particolare ordine gerarchico. Quando i grossi maschi fanno valere i loro diritti, quelli pi\u00f9 piccoli manifestano la loro sottomissione con il linguaggio del corpo e sibili rumorosi. Quando due draghi sono delle stesse dimensioni possono ingaggiare una sorta di combattimento \u00abwrestling\u00bb. Di solito i perdenti si ritirano, ma in alcuni casi vengono uccisi e divorati dai vincitori.\nLa dieta del drago di Komodo \u00e8 molto varia e comprende invertebrati, altri rettili (compresi gli esemplari pi\u00f9 piccoli della propria specie), uccelli e loro uova, piccoli mammiferi, scimmie, cinghiali, capre, cervi, cavalli e bufali d'acqua. Gli esemplari giovani mangiano insetti, uova, gechi e piccoli mammiferi. Occasionalmente divora anche esseri umani, sia vivi che morti, disseppellendone i cadaveri dai cimiteri. Questa abitudine ha costretto gli abitanti di Komodo a spostare i loro cimiteri da terreni sabbiosi a quelli argillosi, nonch\u00e9 a collocare sopra i corpi sepolti pile di pietre per scoraggiare le lucertole. Secondo il biologo evoluzionista Jared Diamond, il drago di Komodo potrebbe aver sviluppato dimensioni cos\u00ec grandi per catturare gli ormai estinti elefanti nani del genere \"Stegodon\", che un tempo vivevano a Flores.\nPoich\u00e9 il drago di Komodo non \u00e8 dotato di diaframma, non pu\u00f2 suggere acqua mentre beve e nemmeno lapparla con la lingua. Invece, beve raccogliendo una sorsata d'acqua, per poi inclinare la testa facendo s\u00ec che l'acqua scenda in gola.\nSaliva.\nAuffenberg scopr\u00ec che la saliva del drago di Komodo (da lui descritta come \u00abrossastra e copiosa\u00bb) ospitava numerosi agenti patogeni, soprattutto batteri come \"Escherichia coli\", \"Proteus morgani\", \"P. mirabilis\" e varie specie dei generi \"Staphylococcus\" e \"Providencia\". Egli not\u00f2 che questi germi, che potevano essere presenti nelle bocche degli esemplari selvatici, scomparivano dalle bocche degli animali in cattivit\u00e0, in seguito a una dieta pi\u00f9 pulita e all'impiego di antibiotici. Questo venne verificato raccogliendo campioni di muco dalla superficie gengivale esterna della mandibola superiore di due esemplari catturati da poco. Nei campioni di saliva provenienti dalle bocche di tre esemplari selvatici i ricercatori dell'Universit\u00e0 del Texas riscontrarono la presenza di 57 tipi diversi di batteri, tra cui \"Pasteurella multocida\". Fredeking not\u00f2 la rapida crescita di questi batteri: \u00abNormalmente le colonie di \"P. multocida\" impiegano circa tre giorni per ricoprire una piastra Petri; le nostre impiegavano otto ore. Rimanemmo molto sorpresi da quanto potevano essere virulenti questi batteri\u00bb. Questo studio riusc\u00ec a spiegare perch\u00e9 nelle prede le ferite inflitte dai draghi di Komodo erano spesso collegate a sepsi e a infezioni successive. Come il drago di Komodo sia immune a questi batteri virulenti rimane un mistero.\nAlla fine del 2005 alcuni ricercatori dell'Universit\u00e0 di Melbourne scoprirono che i varani giganti (\"Varanus giganteus\"), cos\u00ec come altri varani e agamidi, possono essere velenosi. I ricercatori dimostrarono che il morso di queste lucertole causa un lieve avvelenamento. Essi osservarono attentamente le dita di persone morse da varani vari (\"V. varius\"), draghi di Komodo e varani arboricoli maculati (\"V. scalaris\"), rendendosi conto che l'effetto di tali morsi era simile in tutti i casi osservati: rapido gonfiore entro pochi minuti, interruzione localizzata della coagulazione del sangue e dolore lancinante esteso fino al gomito che pu\u00f2 protrarsi per alcune ore.\nNel 2009 gli stessi ricercatori pubblicarono ulteriori prove, dimostrando che il drago di Komodo possiede un morso velenoso. La risonanza magnetica effettuata su un cranio preservato mostr\u00f2 la presenza di due ghiandole velenifere nella mascella inferiore. Essi estrassero una di queste ghiandole da un esemplare in fin di vita dei Giardini Zoologici di Singapore e scoprirono che secerneva un veleno contenente vari tipi diversi di proteine tossiche. Tra le funzioni note di queste proteine vi sono inibizione della coagulazione, abbassamento della pressione sanguigna, paralisi muscolare e induzione all'ipotermia; nelle prede avvelenate questi fattori portano shock e perdita di coscienza. Dopo la pubblicazione di questa scoperta, la precedente teoria che considerava i batteri responsabili della morte delle vittime dei draghi di Komodo \u00e8 stata messa in discussione.\nKurt Schwenk, un biologo evoluzionista dell'Universit\u00e0 del Connecticut, trova intrigante la scoperta di queste ghiandole, ma ritiene che la maggior parte delle prove portate a favore della teoria che vorrebbe il drago di Komodo un animale velenoso sia \u00absenza senso, irrilevante, incorretta o falsamente fuorviante\u00bb. Anche se questa lucertola avesse proteine velenose nella sua bocca, sostiene Schwenk, potrebbe usarle per scopi diversi; lo studioso dubita inoltre che il veleno sia necessario a spiegare gli effetti dei morsi di un drago di Komodo, sostenendo che questi ultimi siano principalmente shock e perdita di sangue.\nRiproduzione.\nTra i draghi di Komodo l'accoppiamento avviene tra maggio e agosto e la deposizione delle uova in settembre. Durante questo periodo, i maschi combattono per le femmine e il territorio aggrappandosi l'uno all'altro stando eretti sulle zampe posteriori e cercando di abbattere a terra l'avversario. Prima di combattere i maschi possono vomitare o defecare. Dopo la lotta i vincitori annusano le femmine con la lingua per ottenere informazioni sulla loro recettivit\u00e0. Le femmine, per\u00f2, si mostrano antagoniste e nelle prime fasi del corteggiamento cercano di resistere ai maschi con gli artigli e con i denti. Tuttavia, alla fine il maschio riesce a immobilizzare la femmina durante il coito per evitare di essere ferito. Talvolta i maschi, durante il corteggiamento, strofinano il loro mento sulle femmine, grattano loro la schiena o le leccano. La copula avviene quando il maschio inserisce uno dei suoi emipeni nella cloaca della femmina. I draghi di Komodo possono essere monogami e talvolta costituiscono \u00abcoppie fisse\u00bb, abitudine piuttosto rara tra le lucertole.\nLa femmina depone le sue uova in gallerie costruite lungo i fianchi di una collina o in cupole di decomposizione abbandonate di megapodio piediarancio (un uccello galliforme), con una predilezione per questi ultimi. Ogni covata \u00e8 composta in media da 20 uova che necessitano di 7-8 mesi di incubazione. La schiusa \u00e8 un processo davvero spossante per i piccoli, che devono rompere il guscio dell'uovo con un dente che cadr\u00e0 di l\u00ec a poco. Dopo essere usciti dall'uovo spesso rimangono nel guscio per qualche ora prima di iniziare a scavare il condotto che li conduce fuori dal nido. A questa et\u00e0 sono quasi del tutto privi di difese e molti vengono divorati dai predatori.\nI giovani esemplari di drago di Komodo trascorrono gran parte dei primi anni di vita sugli alberi, dove sono relativamente al sicuro dai predatori, compresi gli adulti della loro specie, il cui 10% della dieta \u00e8 costituito proprio da giovani draghi. Secondo David Attenborough, le abitudini cannibali sono molto vantaggiose per i grossi esemplari adulti, dato che sulle isole in cui vivono le prede di medie dimensioni sono molto rare. Quando un giovane drago si avvicina ad una carcassa, si rotola nel materiale fecale e rimane tra gli intestini della preda sventrata per scoraggiare gli adulti affamati. I draghi di Komodo impiegano dai tre ai cinque anni per raggiungere l'et\u00e0 adulta e possono vivere fino a 50 anni.\nPartenogenesi.\nAllo Zoo di Londra, verso la fine del 2005, una femmina di drago di Komodo chiamata Sungai depose una covata di uova pur essendo stata separata dal suo compagno per pi\u00f9 di due anni. Inizialmente gli studiosi ipotizzarono che fosse riuscita in qualche modo a immagazzinare lo sperma ricevuto dai suoi primi incontri con il maschio, attraverso un adattamento noto come superfecondazione. Il 20 dicembre 2006 anche Flora, una femmina dello Zoo di Chester (Inghilterra), depose 11 uova non fecondate; 7 di queste, contenenti solo maschi, riuscirono a schiudersi. Gli scienziati dell'Universit\u00e0 di Liverpool effettuarono analisi genetiche su tre di queste uova, che si afflosciarono poco dopo essere rimosse dall'incubatrice, e verificarono che Flora non era mai entrata in contatto fisico con un drago maschio. Dopo aver scoperto la strana situazione delle uova di Flora, le analisi dimostrarono che anche quelle di Sungai erano state prodotte senza fecondazione. Il 31 gennaio 2008 il Sedgwick County Zoo di Wichita (Kansas) divenne il primo zoo americano a documentare la partenogenesi nei draghi di Komodo. Nello zoo vi erano due femmine adulte; una di queste depose circa 17 uova tra il 19 e il 20 maggio del 2007. Per problemi di spazio ne vennero incubate solo due, che si schiusero il 31 gennaio e il 1\u00ba febbraio del 2008. Entrambi i piccoli erano maschi.\nAl contrario del sistema XY dei mammiferi, i draghi di Komodo presentano il sistema di determinazione del sesso cromosomico ZW. La progenie maschile prova che le uova non fecondate di Flora erano inizialmente cellule aploidi (n) che, in seguito a suddivisione, divennero diploidi (2n; essendo state fecondate da un corpo polare o da una duplicazione cromosomica senza divisione cellulare), piuttosto che cellule diploidi prodotte nelle sue ovaie tramite divisione meiotica. Quando una femmina di drago di Komodo (con cromosomi sessuali ZW) si riproduce in questo modo, provvede alla progenie con un solo cromosoma delle sue coppie di cromosomi, compreso solo uno dei suoi due cromosomi sessuali. Questo singolo set di cromosomi viene duplicato nell'uovo, che si sviluppa partenogeneticamente. Le uova che hanno ricevuto un cromosoma Z divengono ZZ (dando vita a un maschio); quelle che hanno ricevuto un cromosoma W divengono WW, ma interrompono lo sviluppo.\n\u00c8 stato ipotizzato che questo adattamento riproduttivo permetta a una singola femmina di occupare una nicchia ecologica isolata (come un'isola) e di produrre nidiate di maschi per partenogenesi, s\u00ec da costituire una popolazione riproduttiva (attraverso l'accoppiamento con i propri figli, dal quale possono nascere sia maschi che femmine). Un elevato tasso di inincrocio \u00e8 per\u00f2 dannoso perch\u00e9 a lungo andare si abbassa la variabilit\u00e0 genetica, con conseguente aumento della vulnerabilit\u00e0 fisica e immunitaria, per questo la strategia risulta vantaggiosa solo in particolari casi come quello citato.\nStoria.\nScoperta da parte degli occidentali.\nLa presenza del drago di Komodo venne documentata per la prima volta dagli europei nel 1910, quando voci riguardanti l'esistenza di un \u00abcoccodrillo di terra\u00bb raggiunsero il tenente van Steyn van Hensbroek dell'amministrazione coloniale olandese. La specie raggiunse una grande notoriet\u00e0 dopo il 1912, quando Peter Owens, direttore del Museo Zoologico di Bogor, a Giava, pubblic\u00f2 uno studio su di essa dopo averne ricevuto una foto e una pelle dal tenente, nonch\u00e9 altri due esemplari da un collezionista. In seguito, il drago di Komodo fu il principale oggetto di studio di una spedizione a Komodo condotta da W. Douglas Burden nel 1926. Dopo esser ritornata con 12 esemplari morti e 2 draghi vivi, la spedizione ispir\u00f2 il film del 1933 \"King Kong\". Fu lo stesso Burden a coniare il nome comune \u00abdrago di Komodo\u00bb. Tre degli esemplari vennero imbalsamati e sono ancora in mostra al Museo Americano di Storia Naturale.\nStudi.\nGli olandesi, rendendosi conto del numero limitato di draghi di Komodo, ne vietarono la caccia e ridussero pesantemente le catture a scopi scientifici. Le spedizioni di cattura si interruppero con la seconda guerra mondiale e non ripresero che negli anni '50 e '60, durante le quali gli studiosi esaminarono il comportamento predatorio della specie e le sue strategie riproduttive e di termoregolazione. Fu proprio in quegli anni che venne intrapreso uno studio a lungo termine del drago di Komodo. Esso venne condotto dalla famiglia Auffenberg, che trascorse 11 mesi a Komodo nel 1969. Nel corso della permanenza Walter Auffenberg e il suo assistente Putra Sastrawan catturarono e marcarono pi\u00f9 di 50 draghi. Le ricerche degli Auffenberg fornirono nozioni utili anche per l'allevamento in cattivit\u00e0 della specie. Dopo gli Auffenberg molti altri biologi, come Claudio Ciofi, hanno continuato a studiare la specie, facendo sempre pi\u00f9 luce sulle caratteristiche di questa straordinaria creatura.\nConservazione.\nIl drago di Komodo \u00e8 una specie in pericolo ed \u00e8 inserito nella Lista rossa IUCN. In natura ve ne sono circa 1000-2000 esemplari, relegati sulle isole di Gili Motang (100), Gili Dasami (100), Rinca (1300), Komodo (1700) e Flores (forse 2000). Tuttavia, la specie \u00e8 considerata ugualmente a rischio, dal momento che le femmine in grado di riprodursi sono solo 350. Per salvaguardare il drago nel 1980 venne istituito il Parco nazionale di Komodo, comprendente, oltre l'isola omonima, anche Rinca e Padar. Successivamente, a Flores sono state istituite le riserve di Wae Wuul e Wolo Tado.\nIl drago di Komodo tende a evitare gli incontri con l'uomo. Gli esemplari giovani sono molto timidi e fuggono rapidamente verso i loro ripari non appena una persona si avvicini a meno di 100\u00a0m di distanza. Quelli pi\u00f9 vecchi, per\u00f2, si lasciano avvicinare un po' di pi\u00f9. Se messi con le spalle al muro, divengono molto aggressivi, spalancano la bocca, sibilano e frustano il terreno con la coda. Nel caso l'aggressore non si allontani, il drago pu\u00f2 attaccare e mordere. Nonostante esistano vari resoconti di draghi di Komodo che avrebbero assalito o divorato esseri umani senza essere stati provocati, la maggior parte di questi racconti \u00e8 di pura fantasia o tutt'al pi\u00f9 riguarda esemplari che hanno aggredito per difendersi. Sono rarissimi i casi di attacchi da parte di draghi non provocati, esemplari aberranti che avevano perso la naturale paura nei confronti dell'uomo.\nL'attivit\u00e0 vulcanica, i terremoti, la deforestazione, gli incendi, la diminuzione delle prede, il turismo e il bracconaggio rendono vulnerabili le condizioni del drago di Komodo. L'Appendice I della CITES (la Convenzione sul commercio internazionale delle specie minacciate di estinzione) vieta il commercio di pelli o esemplari vivi di questa specie.\nLa popolazione di draghi che un tempo viveva su Padar \u00e8 ormai scomparsa dal 1975. Si ritiene che la loro scomparsa dall'isola sia dovuta al declino dei grossi ungulati, causato a sua volta dal bracconaggio.\nIn cattivit\u00e0.\nPer le loro dimensioni e la loro reputazione i draghi di Komodo costituiscono, ormai da molti anni, una delle principali attrazioni dei grandi zoo. Sono, tuttavia, ospiti piuttosto rari, poich\u00e9 se catturati in natura sono suscettibili a infezioni e disturbi parassitari; inoltre non si riproducono facilmente. Nel maggio del 2009 solo 13 strutture europee, 2 africane, 35 nordamericane, 1 asiatica (a Singapore) e 2 australiane ospitavano draghi di Komodo.\nIl primo varano di Komodo venne esibito al pubblico nel 1934 allo Smithsonian National Zoological Park, ma sopravvisse solo due anni. Vennero compiuti nuovi tentativi con altri esemplari, anch'essi morti dopo poco tempo, in media cinque anni. Finalmente, gli studi condotti da Walter Auffenberg, documentati nel suo libro \"The Behavioral Ecology of the Komodo Monitor\", permisero una migliore gestione in cattivit\u00e0 di questa specie, consentendone anche la riproduzione.\nIn cattivit\u00e0 \u00e8 stata osservata tutta una serie di diversi comportamenti. Quasi tutti gli esemplari divengono mansueti dopo un breve periodo di tempo e sono in grado di riconoscere le persone e di discriminare tra quelle familiari e non. Sono stati inoltre visti giocare con svariati oggetti, come badili, lattine, anelli di plastica e scarpe. Questo comportamento non sembra essere dovuto ad \u00abattivit\u00e0 predatorie connesse al cibo\u00bb.\nPerfino esemplari apparentemente docili possono per\u00f2 divenire improvvisamente aggressivi, soprattutto nei confronti di estranei che abbiano invaso il loro territorio. Nel giugno del 2001 Phil Bronstein \u2014 redattore esecutivo del \"San Francisco Chronicle\" \u2014 venne gravemente ferito quando, invitato dal custode, entr\u00f2 nel recinto di un drago di Komodo allo Zoo di Los Angeles. Bronstein, scalzo perch\u00e9 il custode gli aveva suggerito di togliersi le scarpe bianche, che avrebbero potuto suscitare l'interesse del rettile, venne morso a un piede. Sebbene fosse riuscito a fuggire, l'attacco gli lacer\u00f2 vari tendini, che dovettero essere riattaccati chirurgicamente."}
{"id": "287602", "revid": "33689", "url": "https://it.wikipedia.org/wiki?curid=287602", "title": "Fenghuang", "text": "Il fenghuang (cinese: ) \u00e8 un uccello leggendario della mitologia cinese, avente caratteristiche simili, ma non identiche, alla fenice greca ed egizia.\nI maschi sarebbero i feng e le femmine huang. Oggi questa distinzione non viene pi\u00f9 fatta e Feng e Huang sono uniti in un'unica entit\u00e0 femminile, spesso accoppiata a quella maschile del drago.\nIl Fenghuang \u00e8 a volte chiamato \"Gallo Augusto\", prendendo il posto del gallo nello zodiaco cinese. Nei paesi occidentali l'animale viene chiamato anche fenice cinese.\nAspetto.\nIl Fenghuang ha un piumaggio colorato, una testa con grandi occhi allungati e un becco a punta leggermente curvo. Ha in pratica il becco di un gallo, il muso di rondine, la fronte di una gallina, il collo di un serpente, il petto di un'oca e il dorso di una tartaruga, le gambe di cervo e la coda di pavone. Il suo corpo simboleggia i sei corpi celesti: la testa \u00e8 il cielo, gli occhi il sole, il dorso la luna, le ali il vento, i piedi la terra e la coda i pianeti. La livrea contiene i cinque colori fondamentali: nero, bianco, rosso, blu e giallo.\nIl Fenghuang \u00e8 la regina degli uccelli; diversamente dalla fenice greca, non si getta nel fuoco per rigenerarsi ma si riproduce come gli altri volatili. \u00c8 spesso rappresentata con le ali aperte mentre lotta contro un serpente.\nOrigine.\nLe rappresentazioni della fenice cinese risalgono a settemila anni fa, spesso come amuleti di giada, essendo un portafortuna per le trib\u00f9 della Cina orientale. Forse \u00e8 ispirato a un animale preistorico cinese simile a uno struzzo.\nDurante la dinastia Han (2200 anni fa), il Fenghuang era usato come simbolo del Sud, rappresentato da maschio, Feng, e femmina, Huang, uno di fronte all'altra. Era anche simbolo dell'imperatrice nella coppia imperiale, mentre il drago rappresentava l'imperatore. Per questo motivo i due animali erano raffigurati nelle celebrazioni di nozze come buon auspicio per la relazione coniugale, un'altra metafora di yin e yang.\nInoltre, nelle decorazioni delle case, stava a significare che le persone che vivevano in quell'edificio erano leali ed oneste poich\u00e9 la fenice vive in posti dove non c'\u00e8 corruzione.\nSimbologia.\nIl nome si riferisce alla puntuale applicazione della legge tradizionale di polarit\u00e0 del simbolo in riferimento alla dualit\u00e0 cosmica che per i cinesi si identifica nel binomio di forze \"Yin e yang\". Infatti in questo uccello \u00e8 insito il riferimento sia alla coppia lunisolare che presiede l'illuminazione del giorno e della notte, sia alle due coppie simmetriche date dai due aspetti del sole ai solstizi (d'Estate e d'Inverno) e dai due aspetti del sole agli equinozi (di Primavera e d'Autunno).\nNel primo libro dello \"Shang jing\", sono descritti i segni del \"Fenghuang\":\nIl piumaggio viene quindi associato ai cinque colori: il blu all'amicizia, il giallo all'onest\u00e0, il rosso alla saggezza, il bianco alla fedelt\u00e0, il nero alla carit\u00e0. Inoltre esiste un'associazione del \"Fenghuang\" con gli strumenti musicali a fiato: il flauto a dodici toni (\"tong\") suona in base al canto della fenice: sei toni derivano dal canto della fenice maschio (\"feng\") e sei toni dalla fenice femmina (\"huang\"). Nel mondo dello spirito, quando si alza in volo, secondo la sua radice etimologica, corrispondendo il carattere pittografico (\"feng\") allo spirito del vento, \u00e8 sempre accompagnata da un seguito di uccelli, figuranti 24 potenze di cui la fenice \u00e8 a capo, corrispondenti a 24 mansioni magiche per gli antichi taoisti. Quando si manifesta sulla terra si posa unicamente sull'albero Dryandra cordifolia (\"wutong\"), che produce un fiore in forma di campana bianco all'esterno e marrone all'interno, i cui semi entrano nella composizione dei dolci a forma di luna che i cinesi mangiano ancora oggi nella festa d'autunno a conferma delle ascendenze simboliche del \"Fenghuang\".\nLa fenice cinese non va confusa con l'uccello vermiglio (\u6731\u96c0 zh\u016b qu\u0113) che fa parte del quartetto chiamato \u56db\u7075 \"s\u012b l\u00edng\", insieme alla tartaruga (\u7384\u6b66 xu\u00e1n w\u01d4), al drago (\u9752\u9f99 q\u012bng l\u00f3ng) e alla tigre (\u767d\u864e b\u00e1i h\u01d4).\nLa fenice cinese \u00e8, come dichiara Saussure (1909), il primo nucleo del mitologema dell'uccello di fuoco connesso ai temi di morte e rigenerazione."}
{"id": "287604", "revid": "1791", "url": "https://it.wikipedia.org/wiki?curid=287604", "title": "Cromatide", "text": ""}
{"id": "287605", "revid": "1543377", "url": "https://it.wikipedia.org/wiki?curid=287605", "title": "Jeannette Altwegg", "text": "Biografia.\nSin da bambina Jeannette Altwegg pratic\u00f2 diversi sport, dando prova di grande polivalenza. Nello stesso anno, il 1947, vinse il campionato britannico di pattinaggio di figura femminile (il primo di quattro titoli consecutivi) ed arriv\u00f2 in finale al torneo juniores di Wimbledon di tennis. Fu comunque nel pattinaggio che ottenne risultati di livello internazionale.\nNel 1948, alla sua prima partecipazione olimpica, ai Giochi di St. Moritz si classific\u00f2 terza nel concorso individuale femminile, salendo sul podio assieme alla canadese Barbara Ann Scott (oro) e all'austriaca Eva Pawlik (argento). Sotto la guida di Arnold Gerschwiler, allenatore svizzero trapiantato in Gran Bretagna, si perfezion\u00f2 progressivamente, con un crescendo di risultati: medaglia di bronzo ai campionati europei e ai campionati mondiali nel 1949, medaglia d'argento agli europei e ai mondiali nel 1950, medaglia d'oro agli europei e ai mondiali nel 1951.\nNel 1952, a distanza di pochi giorni, vinse prima il campionato europeo a Vienna e poi l'oro olimpico ai Giochi di Oslo, l'unico titolo che ancora mancava al suo \"palmar\u00e8s\". Dopo le Olimpiadi si ritir\u00f2 dalle competizioni. Le fu proposto un contratto da 8.000 sterline al mese per passare al pattinaggio professionistico, come avevano fatto le due precedenti campionesse olimpiche Barbara Ann Scott e Sonja Henie, e andare in \"tourn\u00e9e\" con una rivista sul ghiaccio. La Altwegg declin\u00f2 l'offerta, si trasfer\u00ec a Winterthur, in Svizzera, per seguire un corso di formazione come educatrice d'infanzia e venne poi assunta dal \"Kinderdorf Pestalozzi\" di Trogen, una struttura di accoglienza per orfani di guerra, con un salario mensile di 120 franchi svizzeri (al cambio dell'epoca, circa un decimo del \"cachet\" offertole per le esibizioni).\nNel 1953 la regina Elisabetta la nomin\u00f2 Commendatore dell'Ordine dell'Impero Britannico (\"Commander of the Order of the British Empire\" CBE), la pi\u00f9 alta onorificenza assegnata ad una personalit\u00e0 del pattinaggio.\nNel 1993 fu inserita nella \"World Figure Skating Hall of Fame\", la hall of fame internazionale del pattinaggio di figura."}
{"id": "287608", "revid": "834", "url": "https://it.wikipedia.org/wiki?curid=287608", "title": "Jeanette Altwegg", "text": ""}
{"id": "287609", "revid": "14214", "url": "https://it.wikipedia.org/wiki?curid=287609", "title": "Chilojoule", "text": ""}
{"id": "287611", "revid": "281901", "url": "https://it.wikipedia.org/wiki?curid=287611", "title": "Triticum durum", "text": "Il grano duro (Triticum durum ) \u00e8 una pianta erbacea della famiglia delle Poaceae.\n\u00c8 un frumento tetraploide, largamente coltivato per la trasformazione in semola. Tetraploide indica il fatto che esso origina da un'ibridazione interspecifica tra due specie selvatiche diffuse nella Mezzaluna Fertile (cio\u00e8 nell'odierno Iraq): \"Triticum urartu\" (numero cromosomico: 2n=14, genomi AA) ed una specie ancora non accertata del genere \"Aegilops\" sezione \"Sytopsis\" con corredo cromosomico 2n=14, genomi BB. L'ibrido spontaneo ha dato origine alla specie \"Triticum dicoccoides\" (2n=28, genomi AABB), il progenitore selvatico del grano duro da cui l'uomo neolitico ha domesticato il grano duro pi\u00f9 o meno come lo conosciamo oggi.\nDescrizione.\nI caratteri che maggiormente distinguono il coltivato dal selvatico sono il rachide rigido che non disarticola a maturazione e i semi che sono liberi dalle glume, ovvero dagli involucri fiorali che li avvolgono. Il risultato \u00e8 che il grano duro, per mezzo della trebbiatura, rilascia seme libero da paglie.\nUna caratteristica che distingue il grano duro dal grano tenero (\"Triticum aestivum\", esaploide, 2n=42, genomi AABBDD) \u00e8 che a maturazione le cariossidi si presentano vetrose e non farinose. Questo \u00e8 dovuto alla particolare composizione proteica del grano duro, che quindi d\u00e0 prevalentemente semole e non farina.\nNell\u2019aprile del 2019, sulla rivista scientifica \"Nature Genetics, \u00e8 stato pubblicato\" il genoma completo della variet\u00e0 di frumento duro \u2018Svevo\u2019. Il sequenziamento \u00e8 stato opera di un gruppo internazionale di ricercatori, e come primo autore si trova Marco Maccaferri, dell\u2019Universit\u00e0 di Bologna. Il genoma di Svevo \u00e8 composto da 14 cromosomi, e complessivamente da 66.000 geni.\nTassonomia.\nVariet\u00e0.\nSono note le seguenti variet\u00e0:\nDifetti.\nLe cariossidi di grano duro possono presentare diverse tipologie di alterazioni pi\u00f9 o meno gravi per le diverse utilizzazioni:\nVolpatura: presenze di aree nere superficiali dovute all'attacco di un fungo;\nBianconatura: presenza di aree gialle visibili esternamente e farinose internamente;\nCariossidi striminzite: molto sottili, costituite quasi esclusivamente di crusca e mancanti quasi completamente di endosperma.\nCariossidi Fusariate: attaccate da Fusarium, un fungo che pu\u00f2 anche determinare produzione di una tossina (\"deossinivalenolo)\"\nCariossidi pregerminate: in cui il germe ha iniziato a svilupparsi\nCariossidi verdi: che non hanno completato la fase di maturazione ed appaiono verdi seppure secche come quelle sane.\nUsi.\nLe propriet\u00e0 delle proteine del grano duro fanno s\u00ec che le masse che si ottengono impastando le semole con acqua sono particolarmente indicate per la produzione di paste. Nel Mezzogiorno d'Italia da secoli le semole di \"Triticum durum\", rimacinate per ridurne la granulazione, sono utilizzate per la produzione di pani tipici, tra i quali il Pane di Altamura, primo prodotto nell'Unione Europea appartenente alla categoria merceologica \"Panetteria e prodotti da forno\" a fregiarsi del marchio DOP, il Pane di Matera, prodotto di lunga tradizione ottenuto con un antico sistema di lavorazione, avente il marchio IGP, ed il Pane di Laterza, la cui ricetta \u00e8 tutelata dal Marchio Collettivo di Qualit\u00e0. I pani di grano duro hanno particolare consistenza, colore giallognolo per una pi\u00f9 elevata presenza di carotenoidi, e resistono meglio all'invecchiamento, restando appetibili per un tempo maggiore dei pani fatti da farina di grano tenero.\nOltre alla diffusissima pasta, molti alimenti mediterranei sono basati sul grano duro, tra i quali i pi\u00f9 noti sono il cuscus ed il bulgur, tipici l'uno della cultura del Nordafrica l'altro del Medio Oriente ed oggi diffusi anche al di l\u00e0 delle zone di origine rispettive. Il cuscus trapanese, chiamato c\u00f9scusu, affonda le sue radici nella dominazione araba della Sicilia nei secoli IX-XII. Quello carlofortino deriva invece dalle influenze con la vicina isola di Tabarka.\nLa variet\u00e0 Creso, ottenuta nel Centro di studi nucleari del CNEN della Casaccia (Roma) nel 1974, \u00e8 stata una di quelle maggiormente utilizzate negli ultimi trenta anni nelle coltivazioni italiane. Il grano duro Creso \u00e8 un incrocio tra la variet\u00e0 messicana Cymmit e l'italiana Cp B144, mutante della Cappelli ottenuta sottoponendo quest'ultima a bombardamento con raggi X o gamma."}
{"id": "287625", "revid": "1745361", "url": "https://it.wikipedia.org/wiki?curid=287625", "title": "EMI", "text": "La Electric and Musical Industries, abbreviata in EMI, \u00e8 stata un'etichetta discografica britannica.\nFondata a Londra nel 1931, fu una delle quattro \"major\" che dominarono il mercato musicale fino a quando le sue attivit\u00e0 musicali furono acquisite da Vivendi Universal e quelle editoriali da Sony/ATV.\nStoria.\nNasce, dal punto di vista industriale, nel 1931, dalla fusione della Gramophone Company (nota anche come His Master's Voice, in Italia La voce del padrone, che fa riferimento al celebre dipinto dal titolo omonimo, realizzato nel settembre del 1899 da Francis Barraud, \"La voce del padrone\" che ritrae il cagnolino Nipper mentre ascolta un grammofono, usato come marchio nell'etichetta) e della Columbia Graphophone Company.\nLa branca statunitense della His Master's Voice fu invece acquisita dalla RCA Victor.\nLa divisione di musica classica, confluita nel 1990 nella etichetta EMI Classics, \u00e8 stata per molto tempo diretta da Walter Legge; durante questo periodo erano di propriet\u00e0 della casa discografica l'orchestra londinese Philharmonia e gli studi di Abbey Road, inaugurati il 12 novembre 1931 da Sir Edward Elgar. In quell'anno, nei suoi laboratori di ricerca, l'ingegnere Alan Blumlein brevetta il suo sistema di registrazione e riproduzione del suono \"binaurale\" (stereo). Nell'ottobre del 1952 lancia il suo primo microsolco a 33 giri in concomitanza con l'inizio della produzione dei 45 giri da 7\". Nel 1958 viene pubblicato il primo LP stereo, il 19 febbraio del 1960 viene pubblicato l'ultimo 78 giri EMI: Rule Britannia e Royal Event di Ross Conway; il 23 marzo 1962 cessa la produzione dei 78 giri. La prima cassetta a nastro preregistrata viene pubblicata nel 1966.\nIl settore produttivo non \u00e8 stato unicamente quello discografico, al pari della societ\u00e0 concorrente, Decca, \u00e8 stata presente sul mercato delle apparecchiature di riproduzione con realizzazioni di pregevole fattura, oltre ai grammofoni, anche di amplificatori tecnicamente all'avanguardia per l'epoca, ormai veri oggetti da collezione; basti pensare al modello \"stereoscope Twenty-Twenti\" (20+20 watt) del 1960, oltre alle innumerevoli possibilit\u00e0 operative, comprese le varie equalizzazioni, oltre alla RIIA, la \"Europe\" dei vecchi LP, dei 78 giri e la NARTB, incorporava un oscilloscopio di precisione con tono pilota interno.\nLa EMI \u00e8 presente in Italia dal 1931 con il nome VCM, (sigla di Voce del Padrone - Columbia - Marconiphone) che dal 1967 ha assunto la denominazione di EMI Italiana.\nLa societ\u00e0 \u00e8 stata acquisita dal fondo di investimento privato Terra Firma il 22 marzo 2007 di cui \u00e8 proprietario il britannico Guy Hands. La societ\u00e0 \u00e8 stata valutata 4,7 miliardi di dollari.. L'operazione si \u00e8 rivelata fin dall'inizio difficile: la contrazione del mercato della musica, iniziata con il boom della musica digitale, \u00e8 accelerata con la crisi, lasciando a Citigroup un debito da 3 miliardi di sterline di Emi e inasprendo i rapporti con Hands e la sua societ\u00e0 Tierra Ferma. Il finanziere ha fatto causa alla banca americana, accusandola di averlo ingannato durante la vendita. Hands puntava a rinegoziare l'accordo e a non perdere il controllo di Emi ma senza successo: in tribunale ha perso. La presa di controllo da parte di Citigroup, avvenuta il 1\u00ba febbraio 2011 ha comportato una riduzione del 65% del debito di Emi da 3,4 miliardi di sterline a 1,2 miliardi di sterline.\nL'11 novembre 2011 Vivendi e Universal Music Group (UMG) rilevano EMI Music per un valore totale di 1,2 miliardi di sterline e completano l'acquisizione il 28 settembre 2012.\nLa EMI aveva una quota del mercato mondiale del 13,4%.\nMusicisti sotto l'etichetta EMI (parziale).\nTra i musicisti che hanno firmato con la EMI, si ricordano:"}
{"id": "287627", "revid": "2128848", "url": "https://it.wikipedia.org/wiki?curid=287627", "title": "Grammatura", "text": "Il termine grammatura \u00e8 un lemma tecnico usato nel campo della tipografia e, in generale, del settore della produzione e del consumo della carta da legno e dei suoi derivati.\nDescrizione generale della grammatura.\nEsso rappresenta, in modo semplicistico, la \"consistenza\" del foglio di carta, ma anche di fibre tessili animali o vegetali. Non va confusa con lo \"spessore\" del foglio (fibra), anche se di fatto una carta di grammatura superiore avr\u00e0 tendenzialmente uno spessore superiore. Tecnicamente la grammatura viene definita come \"il peso di un foglio di carta di un metro quadro di superficie\". Per fare un esempio concreto, la normale carta per fotocopia ha una grammatura 80. Se pesassimo un foglio di questa carta grande un metro quadrato, infatti, esso peserebbe 80 grammi.\nCarte di pari grammatura possono, in realt\u00e0, avere consistenza ed aspetti diversi. Fondamentali, infatti, per definire queste caratteristiche, sono: la presenza maggiore o minore di fibra di legno, nonch\u00e9 la lavorazione, che, a parit\u00e0 di \"peso\", potr\u00e0 dare al foglio di carta uno spessore inferiore, con maggiore densit\u00e0, oppure uno spessore maggiore con densit\u00e0 minore. In questo secondo caso, si parla di carta bouffant. Particolari sostanze aggiunte nell'impasto da parte della cartiera possono, inoltre, modificare ulteriormente la consistenza del foglio di carta.\nNello standard ISO 216.\nUn interessante risvolto dalla definizione dello standard ISO 216 utile al controllo della grammatura \u00e8 il seguente.\nDato il formato del foglio Ax, ad esempio A4, possiamo facilmente calcolare il numero di fogli necessari a coprire l'area di 1\u00a0m\u00b2, grazie alla definizione stessa dello standard ovvero: un foglio A0 ha area di 1\u00a0m\u00b2 e il rapporto tra i lati \u00e8 1/formula_1. Dalla definizione ricorsiva dei successivi formati (il formato Ax+1 ha la dimensione del formato Ax tagliato alla met\u00e0 del lato lungo), sappiamo che ogni formato inferiore ha la superficie pari alla met\u00e0 della superficie del formato superiore, dunque se un foglio formato A0 ha area 1\u00a0m\u00b2 (e peso di 80\u00a0g), un foglio A1 ha area di 1/2\u00a0m\u00b2 e peso di 40\u00a0g e cos\u00ec via. Dunque il numero che identifica il formato del tipo Ax \u00e8 l'esponente da dare al 2 per ottenere il numero di fogli componenti 1\u00a0m\u00b2. Quindi, tornando al nostro esempio un foglio A4 pesa 5 grammi, perch\u00e9 80\u00a0g/m\u00b2 \u00d7 2\u22124\u00a0m\u00b2/foglio = 5\u00a0g/foglio"}
{"id": "287634", "revid": "125288444", "url": "https://it.wikipedia.org/wiki?curid=287634", "title": "Canto di Natale", "text": "Il Canto di Natale (\"A Christmas Carol, in Prose. Being a Ghost-Story of Christmas\"), noto anche come Cantico di Natale, Ballata di Natale o Racconto di Natale, \u00e8 un romanzo breve di genere fantastico del 1843 di Charles Dickens (1812-1870), ed \u00e8 anche una delle sue opere pi\u00f9 famose e popolari. \u00c8 il pi\u00f9 importante della serie dei \"Libri di Natale\" (\"The Christmas Books\"), una serie di storie che include anche \"Le campane\" (\"The Chimes\", 1845), \"Il grillo del focolare\" (\"The Cricket on the Hearth\", 1845), \"La battaglia della vita\" (\"The Battle for Life\", 1846) e \"Il patto col fantasma\" (\"The Haunted Man\", 1848).\nIl romanzo \u00e8 uno degli esempi di critica di Dickens alla societ\u00e0 ed \u00e8 anche una delle pi\u00f9 famose e commoventi storie sul Natale nel mondo. Narra della conversione del vecchio e tirchio Ebenezer Scrooge, visitato nella notte di Natale da tre spiriti (il Natale del passato, del presente e del futuro), preceduti da un'ammonizione dello spettro del defunto amico e collega Jacob Marley. Il \"Canto\" unisce al gusto del racconto gotico l'impegno nella lotta alla povert\u00e0, allo sfruttamento minorile ed all'analfabetismo, problemi esasperati apparentemente proprio dalla \"Poor Law\" (\"Legge contro la povert\u00e0\").\nTrama.\nIl \"Canto di Natale\" \u00e8 suddiviso in cinque parti, con il protagonista che viene portato ad un profondo cambiamento da tre spiriti.\nIl ritratto del protagonista e l\u2019avvertimento di Marley.\nLondra, 1843. Ebenezer Scrooge \u00e8 un anziano banchiere, molto ricco ma mostruosamente avaro ed egoista, che non spende nulla nemmeno per s\u00e9 (al punto che, nonostante la sua ricchezza, veste di stracci e fa una vita da nullatenente) e odia fortemente il Natale, ritenendolo soltanto una perdita di tempo ed un giorno in cui, per la festivit\u00e0, non si pu\u00f2 lavorare e guadagnare soldi (rimprovera Dio stesso per il riposo domenicale che intralcia il commercio e il guadagno). Talmente infastidito dalla festivit\u00e0, Scrooge non solo lavora ogni giorno con turni pi\u00f9 lunghi di quelli degli operai nelle fabbriche, ma costringe il suo umile impiegato contabile Bob Cratchit, al quale d\u00e0 uno stipendio da fame, a fare altrettanto, obbligandolo a presentarsi al lavoro rimanendo in ufficio fino a tardi anche il giorno della Vigilia di Natale e il giorno di Santo Stefano e concedendogli con enorme risentimento di non lavorare il giorno di Natale. Per questo suo insano attaccamento al lavoro e al denaro, Scrooge \u00e8 piuttosto odiato da molti cittadini.\nIl giorno della vigilia di Natale, uscito dall'ufficio, Scrooge guarda storto e risponde male a tutti coloro che intonano un \"Canto di Natale\" o che gli fanno gli auguri; non \u00e8 gentile neppure con l'affettuoso nipote Fred, suo unico parente in vita, figlio della defunta sorella Fanny, che gli fa visita in ufficio, gli fa gli auguri e tenta di invitarlo a cena insieme alla sua famiglia. Quando, rincasando, arriva sull'uscio, a Scrooge sembra di intravedere tra la neve, specchiato nel picchiotto del suo portone, il volto del defunto socio in affari Jacob Marley, morto esattamente sette Vigilie di Natale prima, e ne resta profondamente turbato. Entrato in casa, mentre cena seduto vicino al camino, comincia a percepire strani fenomeni: sente il rumore di un carro funebre che si trascina invisibile sulle scale avvolte nel buio e un rumore di catene nella cantina, poi vede oscillare da sola una campanella collegata.\nA questo punto si apre una porta e compare il fantasma di Marley: una visione tremenda, resa ancora pi\u00f9 terrificante quando, scoperte le bende per mostrare il volto, gli cade la mascella dal viso. Intorno alla vita, porta una catena forgiata di lucchetti, timbri, portamonete, assegni e banconote, tutte cose che, secondo la sua stessa ammissione, lo hanno distolto dal fare del bene agli altri, accumulando denaro solo per s\u00e9. Il rimpianto per aver vissuto chiuso nel proprio egoismo lontano dalle persone che amava e che lo amavano costituisce la sua pena eterna, una dannazione che lo costringe a vagare per il mondo senza poter vedere la luce di Dio. Il suo unico sollievo \u00e8 poter ammonire Scrooge, perch\u00e9 la catena che egli si sta forgiando \u00e8 ben pi\u00f9 lunga e pesante della sua, e se andr\u00e0 avanti cos\u00ec anche lui subir\u00e0 la stessa sorte, come testimonia anche il fatto che, nel frattempo, sono apparsi anche i fantasmi degli usurai, peggiori persino degli avari. Marley gli annuncia allora la visita imminente di tre spiriti: uno che incarna il Natale passato, un altro che simboleggia il Natale presente e per ultimo quello che rappresenta il Natale futuro. Scrooge non ne rimane per\u00f2 troppo turbato e, quando questi fantasmi scompaiono, si corica.\nLo Spirito del Natale Passato.\nAll'una di notte di Natale appare lo Spirito del Natale Passato, un fantasma bianco circondato da una corona di luce che si sprigiona dal capo, simile ad una candela, con in mano un cappello a forma di spegnitoio ed un ramo di agrifoglio. Lo spirito sveglia Scrooge e lo porta indietro nel tempo a rivisitare la propria infanzia dimenticata, nel suo paese d'origine: in una scena \u00e8 bambino sui banchi di scuola, mandato a studiare in collegio dal padre, che ha voluto allontanare il figlio maggiore dalla famiglia per distrarre s\u00e9 stesso e i familiari dal dolore per la morte della madre di Scrooge; Ebenezer era solo, triste e senza amici, studiava (con la paura di subire severe punizioni) in un'aula buia e fredda, ma amava ancora il Natale. In un'altra scena, qualche tempo pi\u00f9 tardi, arriva la sua sorellina Fanny, tornata per riportarlo a casa, dopo avere convinto il padre a riprenderlo in famiglia. \u00c8 un momento felice, un abbraccio tra i due, stretti da un affetto immenso, con il giovane Ebenezer che salta di gioia. Il fantasma ricorda a Scrooge l'affetto che lo legava alla famiglia e che il figlio di Fanny, il nipote Fred, rappresenta l'unico parente. Ricordando la sgarbatezza con la quale lo ha trattato, Scrooge comincia a provare rimorso.\nQualche anno dopo, Ebenezer e l'amico Dick Wilkins sono apprendisti contabili presso l'anziano e benevolo Fezziwig: anche qui \u00e8 Natale, e Fezziwig fa allestire l'ufficio in modo da trasformarlo in una sala da ballo dove si terr\u00e0 una festa sontuosa. Nelle piccole follie natalizie dell'allegra compagnia cadono le differenze di classe e giocano e ballano tutti, bambini, giovani e anziani, con Fezziwig e la moglie che scherzano con tutti. Scrooge \u00e8 messo di fronte con imbarazzo al ricordo di come lui, quando lavorava come impiegato, si trovasse cos\u00ec bene e provasse cos\u00ec tanta gioia con cos\u00ec poco sforzo grazie al buon Fezziwig, in contrasto con i suoi abituali comportamenti nei confronti del suo impiegato Cratchit.\nLa scena cambia ancora e appare uno Scrooge adulto, ormai ricco, trasferitosi con Marley come capo-finanziere nel suo nuovo studio omonimo dopo la morte del padre e di Fezziwig. Scrooge \u00e8 di fronte a Bella, la sua vecchia fidanzata, una ragazza povera e senza dote dopo la morte dei genitori: ella vuole lasciarlo libero, consapevole che la promessa che egli le fece quando erano entrambi poveri e giovani non pu\u00f2 essere mantenuta ora che Ebenezer, probabilmente per l'influenza di Marley, \u00e8 cos\u00ec cambiato caratterialmente; Scrooge si rivede accettare con malcelato sollievo l'offerta della ragazza, e da quel giorno sar\u00e0 solo e gelido a crogiolarsi nel suo denaro.\nDato che il passato non si pu\u00f2 cambiare, Scrooge \u00e8 disperato e implora il fantasma di non tormentarlo pi\u00f9. Lo spirito porta Scrooge ad assistere ad una cena di Natale: riconosce la sua ex ragazza, ormai sposata da anni, con tanti figli, ancora povera ma felice, che racconta sarcasticamente che Marley \u00e8 abbandonato sul letto di morte e neanche il suo vecchio amico Scrooge \u00e8 l\u00ec per confortarlo. Impaurito e preso dal rimorso, Scrooge schiaccia il copricapo-spegnitoio sulla testa del fantasma-candela fino a farlo scomparire, ma la luce chiusa nel cappello inonda tutto il pavimento come un diluvio terrorizzando il vecchio. Questi si ritrova nella sua camera da letto a dormire e riposarsi, per poi affrontare lo Spirito del Natale Presente.\nLo Spirito del Natale Presente.\nScrooge viene svegliato nel cuore della notte dal secondo spirito, quello del Natale Presente, molto simile alla figura di Babbo Natale: appare come un gigante dall'aria gioviale e allegra, con un viso sorridente adornato da lunghi capelli ricci e barba rosso-castani, che indossa una veste di colore verde orlata di pelliccia bianca e una corona di agrifogli sul capo e porta una torcia-cornucopia nella mano; inoltre si presenta seduto sopra un trono di cibi e piatti natalizi e dice di avere oltre 1800 fratelli, i Natali presenti precedenti (facendo capire che il romanzo \u00e8 dunque ambientato nel XIX secolo). Lo spettro conduce Scrooge ad osservare alcune persone che trascorrono il Natale in pace e serenit\u00e0, senza aver bisogno del denaro. Dapprima lo conduce dalla famiglia di Bob Cratchit, che sta consumando la sua povera cena di Natale: sono tutti felici, anche e soprattutto il piccolo Tim, il minore dei figli di Bob, storpio e malato, sebbene siano cos\u00ec poveri da non poter comprare nemmeno le medicine per Tim a causa del misero salario concesso al capofamiglia da Scrooge. Tutti cenano augurandosi a vicenda un buon Natale e un buon anno nuovo e brindando al signor Scrooge, perch\u00e9, nonostante egli sia cattivo e odiato, permette loro di vivere e oltretutto mangia ancora meno di loro, anche per Natale. Impietosito, Scrooge implora lo spirito di dirgli se il piccolo Tim vivr\u00e0, e lo spirito risponde dicendo, con voce severa e triste: \"\"Io vedo un posto vuoto nel povero focolare, e, accanto al camino, una gruccetta senza proprietario e gelosamente custodita\", per poi dire esplicitamente che, se le cose non cambieranno in futuro, Tim morir\u00e0 in breve tempo. Scrooge \u00e8 sconvolto e triste, e lo spirito gli dice le stesse parole che Scrooge stesso aveva detto ai due benefattori che erano passati nel suo studio, ai quali il protagonista aveva detto che secondo lui l'unica soluzione al problema della povert\u00e0 era lasciar morire i poveri: \"Cos\u00ec diminuisce la popolazione in eccesso\"\" (frase che espone la teoria sostenuta dall\u2019economista e demografo Thomas Robert Malthus, ritenuto \"l\u2019uomo pi\u00f9 odiato del suo tempo\").\nIl fantasma mostra poi a Scrooge altre persone che passano il Natale nei modi pi\u00f9 vari: un gruppo di minatori che intonano tutti insieme un canto di Natale attorno ad un focolare, due guardiani di un faro che brindando e cantando si scambiano un \"Buon Natale\" e infine dei marinai su un bastimento in mezzo all'oceano che si scambiano gli auguri e dedicano un pensiero ai loro cari: Scrooge \u00e8 molto stupito da ci\u00f2 che vede. Lo spettro lo riporta a Londra e lo conduce alla casa di suo nipote Fred, che sta passando il Natale in allegria con i suoi amici e i suoi parenti. Fred sta ridendo coi suoi invitati delle grottesche manie dello zio, eppure pronuncia parole di affetto per lui e brinda alla sua salute insieme a tutti, cos\u00ec come aveva fatto anche Cratchit. Prima di congedarsi, lo spettro porta Scrooge all'interno di una torre campanaria, annunciandogli la propria immininente morte a mezzanotte, poich\u00e9 la sua vita dura solo una notte: effettivamente, Scrooge si accorge di qualcosa di bizzarro che sporge dalla veste dello spirito, i cui capelli stanno ingrigendo, e lo spirito gli dice che esso potrebbe essere un artiglio, data la modesta quantit\u00e0 di carne da cui esso \u00e8 ricoperto. Egli allora apre la sua veste e mostra due bambini laceri, amareggiati e miserabili, che stavano ai suoi piedi nascosti dalla veste: essi rappresentano l'Ignoranza e la Miseria, a cui i poveri sono condannati dalla classe dirigente della quale Scrooge fa parte. Allo scoccare della mezzanotte, lo spirito del Natale Presente inizia a morire, con il suo cuore che si disintegra man mano che le campane (che sono quelle della cattedrale di San Paolo) suonano i dodici rintocchi della mezzanotte: cade a terra e la torcia che egli reggeva si spegne, segno della sua vita che finisce, e intanto invecchia ulteriormente e assume un aspetto scheletrico. Sconvolto, Scrooge domanda se i due bambini abbiano un rifugio o del cibo o delle risorse, ma sono essi a rispondergli. Il bambino che rappresenta l'Ignoranza si trasforma in un adulto maleducato e pericoloso e finisce per diventare un bandito che verr\u00e0 arrestato e chiuso in una prigione; la bambina che rappresenta la Miseria diventa una prostituta con problemi mentali che in seguito, quando invecchier\u00e0, sar\u00e0 rinchiusa con una camicia di forza in un manicomio. Entrambi rispondono a Scrooge con le sue stesse parole, che egli aveva pronunciato sempre ai due benefattori riguardo al problema della povert\u00e0 e della criminalit\u00e0 (\"\"Non ci sono le prigioni?\" e \"Non sono in funzione gli ospizi?\"\"). Lo spirito muore lentamente, ridendo con voce debole, mentre l'Ignoranza e la Miseria si trasformano in polvere: al decimo rintocco della mezzanotte lo spirito si riduce ad uno scheletro, che al dodicesimo rintocco si tramuta anch'esso in polvere.\nSolo e sperduto nella nebbia, Scrooge attende l'arrivo del terzo e ultimo spirito.\nLo Spirito del Natale Futuro.\nAppare dunque lo spirito del Natale Futuro, che si presenta come una figura altissima, avvolta da un mantello e da un cappuccio nero da cui nulla traspare se non una mano scheletrica che sporge da una manica del mantello. Scrooge gli chiede di dirgli qualcosa, ma esso, per rappresentare su di lui la paura del futuro e per fargli capire che deve essere gentile, rimane in silenzio per tutto il suo tempo e lo guida solo con il dito indice della mano, essendo dunque il pi\u00f9 triste degli spiriti.\nStanno ancora a Londra, ma nel Natale successivo, nel 1844. Ebenezer assiste a diverse scene, tutte accomunate dalla presenza di discussioni sulla morte di un vecchio molto tirchio, deriso e odiato da tutti. Due banchieri della City parlano del suo ormai prossimo funerale: mentre uno afferma di andarvi solo per puro dovere morale, l'altro, schernendo la tirchieria del defunto, \u00e8 interessato soltanto a rifarsi a sue spese con la cena gratis del funerale. Un povero padre, che era debitore del vecchio uomo, non nasconde alla famiglia il sollievo per la sua morte, poich\u00e9 a chiunque saranno trasferiti i debiti, il futuro creditore sar\u00e0 comunque pi\u00f9 buono di lui. In una sudicia baracca di rigattiere, Scrooge osserva disgustato la sua anziana domestica Mrs. Dillbert e altri loschi individui vendere ad un ricettatore, il vecchio Joe, tutti i beni del defunto che hanno potuto rubare in casa sua, incluse le tende del baldacchino che ne proteggeva il corpo e la camicia sottratta dal suo abito funebre, commentando come la sua avarizia abbia finito per portare beneficio a loro.\nAlla fine Scrooge comprende che, se non cambier\u00e0, davanti a lui trover\u00e0 solo una dolorosa morte. Lo spirito infatti mostra all'uomo il suo letto di morte, con sopra il suo cadavere coperto dalle lenzuola. La scena si sposta nella casa del suo dipendente-schiavo: a Scrooge viene mostrata la povera famiglia Cratchit, distrutta dalla morte del piccolo Tim, deceduto per non aver avuto le medicine che la famiglia non poteva permettersi per il basso stipendio del padre che Scrooge sfruttava, e guarda il povero Bob mentre piange disperato insieme alla moglie. Infine, lo Spirito mostra a Scrooge la sua tomba, visitata unicamente dal nipote Fred, che \u00e8 comunque felice di poter ereditare il suo patrimonio. Scrooge si pente di tutto ci\u00f2 che ha fatto, anche quando vede, nello stesso cimitero, la tomba del piccolo Tim. Improvvisamente si apre una voragine sotto la sua tomba e il vecchio viene trascinato nella voragine, dove riesce ad aggrapparsi disperatamente ad una piccola radice. Sul fondo della voragine Scrooge vede inorridito una bara vuota, dalla quale escono fuori le fiamme dell'inferno e i volti dei dannati. Giura quindi di cambiare e chiede perdono, ma precipita comunque gi\u00f9 per la profondissima buca finendo dentro la bara.\nIl ravvedimento.\nScrooge si risveglia nel suo letto, scoprendo che \u00e8 di nuovo mattina. Affacciandosi alla finestra, chiede a un ragazzo di passaggio che giorno sia ed esso risponde che \u00e8 Natale. Forte della lezione ricevuta la notte passata, manda il ragazzo a comprare il pi\u00f9 grosso tacchino in vendita al negozio l\u00ec vicino, gli d\u00e0 una grossa ricompensa in denaro e glielo fa caricare su una carrozza per farlo portare a casa di Bob Cratchit. Dopo essersi sistemato fisicamente, esce per strada salutando tutti con calorosa affabilit\u00e0 ed augurando a tutti un buon Natale. A un certo punto incontra uno dei due uomini che gli avevano chiesto un contributo per i poveri, si scusa con lui per il suo comportamento del giorno prima e gli dona una grossa cifra di denaro. Trova poi la forza di presentarsi a casa di suo nipote, che lo aveva invitato per Natale: accolto con calore, passa il pi\u00f9 bel Natale della sua vita. La mattina dopo, nel suo ufficio, aspetta l'arrivo di Cratchit. Egli, ignaro del cambiamento del suo datore di lavoro, arriva con affanno in ritardo: Scrooge lo affronta con il vecchio cupo cipiglio, gli dice che non \u00e8 disposto a tollerare ancora questi comportamenti e che pertanto gli comunica, aprendosi in un sorriso mai visto prima, di aver deciso di dargli un generoso aumento di stipendio; poi, prima di fargli iniziare il lavoro in ufficio, lo manda a comprare del carbone per accendere i fuochi e lo invita a casa sua per parlare della loro situazione bevendo insieme un bicchiere di buon punch. Da allora Scrooge, buon amico di Cratchit ed un secondo padre per il piccolo Tim (il quale, grazie all'aiuto dato alla famiglia Cratchit da parte di Scrooge, guarir\u00e0 dopo aver avuto i farmaci che gli servono), diventa una persona molto amata e trova finalmente la pace nell'anima.\nLa critica.\nLe tematiche sociali.\n- Mi chiedo se per caso hai letto \u201cI Libri di Natale\u201d di Dickens - chiese Robert Louis Stevenson a un amico [\u2026] - Io ne ho letti due, e ho pianto come un bambino, ho fatto uno sforzo impossibile per smettere. Quanto \u00e8 vero Dio, sono tanto belli, e mi sento cos\u00ec bene dopo averli letti. Voglio uscire a fare del bene a qualcuno [\u2026] Oh, come \u00e8 bello che un uomo abbia potuto scrivere libri come questi riempiendo di compassione il cuore della gente! -.\nSe i primi due libri della raccolta dovevano avere colpito Stevenson, \u00e8 sicuramente sul primo che si concentr\u00f2 la sua attenzione. La sua commozione e lo stato di esaltazione da lui espresso rappresentano il trionfo unanime da parte della critica e del pubblico di allora: il 24 dicembre del 1843, poco dopo la sua prima apparizione nelle librerie, Il \"Canto di Natale\" aveva infatti raggiunto quota 6000 copie, cifra eccezionale data l'epoca e l'edizione \"deluxe\" del libro; la rilegatura rigida con velluto rosso a bordi dorati voluta dalla Chapman and Hall lo rendevano costoso. Conteneva anche le preziose illustrazioni del celeberrimo John Leech, vignettista della rivista satirica \"Punch\". Leech, a differenza di Dickens, era dichiaratamente radicale e rivoluzionario, non un vittoriano nell'accezione comune del termine. In questa occasione speciale, per\u00f2, anche la penna di Dickens, che era stata in passato pi\u00f9 accomodante non risparmi\u00f2 attacchi sarcastici alle classi alte.\nIl 5 ottobre dello stesso anno egli aveva presieduto una serata di gala al Manchester Athaeneum, e prendendo la parola aveva denunciato la Poor Law, che invece di combattere la povert\u00e0 l'accentuava sanzionando lo sfruttamento minorile nelle fabbriche. Pesava nella memoria dello scrittore l'esperienza degradante vissuta nell'infanzia, quando per pagare i debiti del padre fu mandato a lavorare in una fabbrica di lucido da scarpe, dove sub\u00ec per sei mesi i maltrattamenti del padrone. Nonostante questo, a una prima espulsione del ragazzo dalla fabbrica la mamma insistette perch\u00e9 il proprietario se lo riprendesse ancora per un po': cosa che Dickens non riusc\u00ec mai a perdonarle per il resto della vita.\nNel \"Blue Book\" di una commissione parlamentare dell'epoca e in particolare nel \"Second Report\" (\"Seconda Relazione\") uscita solo qualche mese prima Dickens stesso aveva letto statistiche allarmanti sulla povert\u00e0 in Inghilterra e sugli abusi, tanto pi\u00f9 scioccanti in quanto le vittime erano soprattutto bambini. Statistiche toccabili con mano girando per i quartieri poveri (Dickens era solito farvi lunghe passeggiate a piedi ogni giorno) che spinsero Elizabeth Barrett Browning, poetessa e moglie dell'omonimo poeta a scrivere la celebre poesia \"Pianto dei bambini\" (\"Cry of the Children\"). Gli \"Hungry Forties\" (gli anni '40 della fame) furono un periodo molto difficile per le classi meno abbienti, e il malcontento popolare verso il governo dovette crescere tanto da risvegliare gli intenti filantropici dei vittoriani, talora sinceri, talora motivati dalla paura della rivoluzione, che scoppi\u00f2 un po' dappertutto nell'Europa continentale.\nNon furono solo le cause indipendentistiche, ma anche la fame dei popoli oppressi dallo sfruttamento capitalistico a fomentare ribellioni e conflitti, provocando la caduta di Luigi Filippo in Francia e i celebri moti mazziniani culminati con la fondazione della Repubblica Romana di Giuseppe Mazzini: il 1848 fu, non a caso l'anno che vide la pubblicazione de \"Il Manifesto del Partito Comunista\" di Karl Marx e Friedrich Engels. L'Inghilterra imped\u00ec per\u00f2 che questo malcontento fosse esasperato oltre il limite di guardia e per quanto questi segnali d'allarme non valsero a cambiare radicalmente la societ\u00e0, furono almeno presi i primi provvedimenti concreti, furono inoltre istituite diverse societ\u00e0 filantropiche e movimenti di volontariato che dettero tra l'altro l'opportunit\u00e0 alle donne di uscire dalle mura domestiche dando loro per la prima volta una relativa indipendenza: ad esempio, Florence Nightingale, grazie allo straordinario successo ottenuto con il suo intervento a favore dei feriti della Guerra di Crimea, riusc\u00ec a muoversi con grande autorevolezza nella societ\u00e0 inglese riuscendo ad organizzare, a partire dal 1860, la prima scuola per la formazione professionale delle infermiere.\nCritica testuale.\nConsiderata una \"morality\" sulla falsariga delle sacre rappresentazioni medievali per la semplice simbolicit\u00e0 religiosa e l'aspetto melodrammatico, Il \"Canto di Natale\" \u00e8 effettivamente un dramma in cinque atti, in cui le apparizioni che si presentano a Scrooge si aprono e si chiudono tra un sipario e l'altro, anche se le cortine del baldacchino dove dorme l'avaro rimpiazzano alla buona il sipario teatrale. Ma il \"Canto\" non \u00e8 solo una parabola: rappresenta infatti lo sviluppo in chiave satirica e impegnata dei comici bozzetti dei \"Pickwick Papers\", scenette umoristiche in cui compaiono quelle allegre e bonarie caricature destinate pi\u00f9 tardi a trasformarsi nei mostri grotteschi del \"Canto\" e pi\u00f9 avanti in quelli dei grandi romanzi. Mentre la figura del vecchio zio scapolone appare tratteggiata nel bonario Pickwick (affiancato nelle sue peripezie da Sam Weller, rivisitazione moderna in versione Cockney di Don Chisciotte e Sancio Panza), l'io cattivo di Scrooge appare nella breve storia di Gabriel Grub, avaro sagrestano rapito da un gruppo di malvagi spiritelli: essi gli fanno assistere a delle scene terribili il cui frutto finale sar\u00e0 la conversione dell'avaro. Ma si tratta sempre dell'ennesimo bozzetto comico i cui personaggi sono ancora schizzati a matita: \u00e8 solo con il \"Carol\" che Dickens acquisisce il successo e la capacit\u00e0 tecnica del romanziere, sviluppando il suo talento drammatico: a questo si unisce l'influenza del picaresco ereditato da Henry Fielding di cui era lettore appassionato, mentre il senso del macabro deriva dalla passione per il romanzo gotico. Raramente per\u00f2, qualunque sia il tema trattato da Dickens, si pu\u00f2 parlare di realismo, se non nel senso che i personaggi da lui creati sono \"vivi\" nel loro mondo fiabesco: Praz fa notare che si tratta di maschere in cui i tratti umani sono deformati come nelle vignette satiriche. Il \"Canto\" \u00e8 dunque un racconto fantastico ma che racchiude verit\u00e0 profonde. Vive in una dimensione tutta sua come in Shakespeare, a cui Dickens \u00e8 paragonato per il linguaggio poetico appena mascherato dalla prosa.\nNel corso del Novecento, il \"Canto di Natale\" ispirer\u00e0 alcuni simboli tradizionalmente legati al mondo del capitalismo anglosassone, come Zio Paperone (da Carl Barks chiamato \"Uncle Scrooge\") e l'avaro Mr. Potter nel capolavoro cinematografico \"La vita \u00e8 meravigliosa,\" oltre ad altri film natalizi dove il \"cattivo\" di turno viene miracolato e guidato sulla via dell'amore.\nAdattamenti.\nAdattamenti teatrali.\nIl Canto di Natale ha ispirato centinaia di versioni teatrali, filodrammatiche e professionali, in tutto il mondo anche in forma di music-hall, balletti e opere liriche. \nIl primo a creare una riduzione teatrale del racconto fu Dickens stesso all'et\u00e0 di 45 anni, in seguito a una crisi personale e professionale che lo port\u00f2 a salire sul palcoscenico conquistando cos\u00ec un nuovo spazio creativo e una nuova fonte di guadagni. Lo scrittore rappresent\u00f2 il Canto di Natale in forma di \"one man show\", nell\u2019ambito delle letture teatrali di Charles Dickens, in numerose citt\u00e0 inglesi e nella sua seconda torn\u00e9e in America. Nel corso degli anni la durata del Canto di Natale, con la platea affollata di spettatori entusiasti e commossi, scende da tre ore a ottanta minuti. Dickens utilizza solo un fondale chiaro e un tavolino per appoggiare il copione con ampi margini su cui annota, come in una partitura, pause, tempi e timbri di voce di tutti i personaggi. L\u2019impegno emotivo nel corso degli anni cre\u00f2 a Dickens problemi nervosi e fisici. L'ultimo spettacolo va in scena il 15 Marzo del\u00a01870.\nNel 1993 Patrick Stewart, che nel 1999 sar\u00e0 Scrooge in un film di David Hugh Jones, prodotto dalla Turner Network Television, porta in teatro la versione \"one man show\" di Dickens per tre stagioni a New York e Londra. Il reading di Stewart vince l'Oliver Award per Best Actor Drama e torna in scena con enorme successo nel 2005 all'Albey Theatre di Londra. Nel 1991 Stewart aveva prodotto in California con Kate Elliott due CD audio del reading in cui interpreta tutti i personaggi del racconto. \nIn Italia Massimo Popolizio nel dicembre del 2008 mette in scena il reading di Dickens all'Auditorium Parco della Musica con musiche di Enrico Melozzi eseguite dal vivo da Jean Pierre Drouet, Micheal Riessler, Stefano De Angelis.\nNel 2017 un nuovo adattamento del romanzo ha avuto la sua prima all'Old Vic di Londra. Da allora l'adattamento, scritto da Jack Thorne, \u00e8 stato riproposto all'Old Vic ogni Natale ed \u00e8 stato portato in scena anche a Broadway e in Irlanda.\nAdattamenti televisivi.\nI primi adattamenti televisivi del \"Canto di Natale\" di Charles Dickens furono trasmessi alla televisione americana a partire gi\u00e0 dal 1943. Si tratta di brevi filmati, della lunghezza massima di 60 minuti. La prima produzione ad ampio respiro della durata di 120 min. fu prodotta della BBC nel 1950. \nRiduzioni e adattamenti interattivi in chiave di sociodramma.\nLa prima riduzione italiana del romanzo apparve nel 1934 col titolo \"Storia di un vecchio avaro, di tre fantasmi e un lieto Natale\" (insieme a \"Trottino e le campane\" e \"Il grillo del focolare\") nel libro \"I racconti di Natale\" nella collana per bambini e ragazzi \"La Scala d'oro\" della UTET, serie 3, volume 3: il volume era adattato e narrato da Eugenio Treves e illustrato da Carlo Nicco.\nNel 2006 in Italia, Rai Sat e Plays realizzano alla basilica di Santa Maria in Trastevere un socioplay televisivo di Ottavio Rosati con Matteo Zuppi e la consulenza di Malcolm Andrews della Dickens Fellowship. La riduzione, in chiave di karaoke televisivo, propone che, con la comparsa di Marley a Scrooge Dickens abbia ristrutturato la parabola del Ricco Epulone nel Vangelo di Luca dove Abramo proibisce all'avaro dannato di tornare sulla terra dal regno dei morti ad ammonire i fratelli a cambiar vita. Lo spirito cristiano del Canto di Natale trova riscontro in un piccolo libro rimasto a lungo ignoto: \"La vita di nostro Signore\" che Dickens scrisse tra il 1846 e il 1849 destinandolo esclusivamente ai suoi figli.\nNel 2007 Il Teatro Stabile di Catania, ripropone il socioplay di Ottavio Rosati agli studenti delle scuole medie per la riapertura del Teatro Moncada, eco-mostro di ferro e cemento dell'architetto Kenzo Tange, incendiato dagli abitanti del quartiere-ghetto Librino, che nel gioco i ragazzi riempiono di candele accese e monete. Il sociodramma interattivo di Catania collega il Canto di Natale alla denuncia della rivoluzione industriale alla base del racconto di Dickens.\nEdizioni critiche e gli altri racconti di Natale.\nLa pi\u00f9 ricca edizione critica del \"Canto di Natale\" \u00e8 \"The Annotated Christmas Carol\" a cura di Michael Patrick Bearn con i disegni di John Leech, pubblicata nel 2004 da W. W. Norton &amp; Company, New York.\nTra le edizioni italiane con testo a fronte quella del 2001 tradotta e introdotta da Marisa Sestito (2001, Marsilio) che nel 2005 ha pure curato, per Marsilio, un'edizione de \"Il patto col fantasma\" (1848). \nGli altri tre racconti di Natale di Dickens, meno noti del \"Canto\", sono \"Le Campane\" (1844), \"Il grillo del focolare\" (1845), \"La battaglia della vita\" (1846).\nAdattamenti su internet.\nJames Rolfe ha realizzato una puntata dell'Angry Video Game Nerd per lo speciale di natale 2007, che e una parodia di questo racconto, recensendo 2 giochi, la versione NES di e Shaq Fu. Questo e il penultimo episodio della stagione 2 della sua webserie"}
{"id": "287639", "revid": "536103", "url": "https://it.wikipedia.org/wiki?curid=287639", "title": "Ripristino configurazione di sistema", "text": "Ripristino configurazione di sistema \u00e8 un programma incluso in Windows da Windows Me in poi, che permette di ripristinare il sistema operativo ad uno stato precedente determinato da un \"punto di ripristino\", creato automaticamente all'installazione e alla disinstallazione di programmi e da Windows in date prestabilite, oppure creato manualmente dall'utente.\n\u00c8 utile per riportare il sistema a funzionare correttamente se l'installazione di un programma incompatibile aveva reso il sistema instabile. Ripristino configurazione di sistema riporta allo stato in cui si trovavano al momento della creazione del punto di ripristino selezionato solo i file di sistema, i driver e i programmi: i file personali dell'utente non vengono modificati o cancellati in alcun modo, perch\u00e9 non fanno parte dei file di sistema.\nI vari punti di ripristino sono elencati cronologicamente in un calendario; quando viene effettuato un ripristino, compare anche l'opzione di annullare l'ultimo ripristino effettuato, permettendo cos\u00ec di effettuare vari tentativi per recuperare la piena stabilit\u00e0 del sistema. Il ripristino (automatico o manuale) \u00e8 identificato da un nome e data/ora e pu\u00f2 anche essere annullato.\nDa Windows Vista il programma \u00e8 uno strumento compreso anche in Windows Recovery Environment.\nRipristino di configurazione di sistema (\"windows system restore\") non va confuso con lo strumento (del produttore del pc) di ripristino alle condizioni di fabbrica (\"OEM recovery tool\") n\u00e9 con ripristino di sistema (opzioni) di Windows presente nel men\u00f9 di avvio dell'ambiente relativo (presente nel disco di ripristino di Windows-un DVD creato con l'apposita procedura-oppure avviandolo digitando F8 all'accensione del pc)."}
{"id": "287644", "revid": "916580", "url": "https://it.wikipedia.org/wiki?curid=287644", "title": "Torricchio", "text": "Torricchio \u00e8 una frazione del comune italiano di Uzzano, nella provincia di Pistoia, in Toscana.\nStoria.\nIl Torricchio deve il suo nome a un'antica torre difensiva che sorgeva in loco sin dall'XI secolo. Al suo posto, fu edificato un romitorio, dedicato a S. Maria e a S. Marta, che fu sede di una Compagnia. L'eremita che vi risiedeva, stipendiato dal comune di Uzzano, doveva essere sacerdote e aveva l'obbligo di officiare la cappella del romitorio nei giorni festivi e il 13 maggio di ogni anno.\nIl Convento dei Padri Cappuccini.\nAlla met\u00e0 del secolo XVI, morto l'ultimo eremita del Torricchio, il consiglio della Comunit\u00e0 di Uzzano decret\u00f2 la trasformazione del romitorio in un convento da affidare a un ordine religioso. Si opt\u00f2 sui frati dell'Osservanza, che rifiutarono perch\u00e9 non ritenevano salubre il luogo. Si punt\u00f2 quindi sul neonato ordine dei Frati Cappuccini e questi accettarono. I primi frati cappuccini fecero ingresso al Torricchio nel 1568. Il romitorio fu trasformato in convento e la cappella fu ampliata e dedicata a S. Giacomo Maggiore.\nNel 1674, la Compagnia del Torricchio edific\u00f2 una nuova cappella, annessa alla chiesa del convento e intitolata all'Immacolata Concezione. La cappella era officiata da un sacerdote stipendiato, che svolgeva la funzione di Curato alle dipendenze del Pievano di Uzzano. Soltanto nel 1789, la cura del Torricchio fu innalzata in parrocchia. \nI Cappuccini rimasero al Torricchio dal 1566 fino ai primi del 1810, quando il convento fu soppresso dalle autorit\u00e0 napoleoniche, incamerato dal demanio e, poi, venduto a privati, che lo suddivisero in appartamenti di civile abitazione. Nel 1843, i frati cappuccini fecero ritorno al Torricchio, ma vi rimasero soltanto per una trentina d'anni, sino al 1870.\nNel 1902, il Convento fu riaperto definitivamente e nel 1917 anche la Parrocchia fu affidata ai frati cappuccini. Primo parroco cappuccino del Torricchio fu Padre Alessandro Cerbioni. \nNel 1936, il Convento di Torricchio pass\u00f2 alla provincia monastica di Lucca, sotto la quale \u00e8 rimasto fino al 2004, quando essa \u00e8 stata accorpata alla provincia toscana.\nLa chiesa parrocchiale del Torricchio, pi\u00f9 volte rimaneggiata, presenta un mosaico in facciata, realizzato nel 1973, e delle pitture murali all'interno, realizzate anch'esse negli anni '70 del Novecento. Vi \u00e8 custodita una bella statua quattrocentesca, popolarmente conosciuta come \u201cMadonna della Ciregiola\u201d.\nDal mese di luglio 2010 il Convento \u00e8 stato ceduto dalla Provincia Toscana dei Frati Minori Cappuccini alle Fraternit\u00e0 di S. Francesco e S. Antonio in Montecatini Terme dell'Ordine Francescano Secolare ed \u00e8 diventato centro zonale, di spiritualit\u00e0 e di apostolato francescano.\nLe scuole.\nNella frazione, ha sede il Centro scolastico \"La Pineta\", che comprende scuola dell'infanzia \"Leonardo da Vinci\" e scuola primaria a tempo pieno \"Sandro Pertini\", e la Scuola primaria a tempo modulare.\nBibliografia.\nAlberto Maria Onori, \"Guida al territorio di Uzzano\", Pontari editore 2009."}
{"id": "287645", "revid": "76095360", "url": "https://it.wikipedia.org/wiki?curid=287645", "title": "Abbiadori", "text": ""}
{"id": "287650", "revid": "785863", "url": "https://it.wikipedia.org/wiki?curid=287650", "title": "Paperi della Giustizia", "text": ""}
{"id": "287654", "revid": "2167785", "url": "https://it.wikipedia.org/wiki?curid=287654", "title": "Kumari", "text": "Kumari, o Kumari Devi (\u0915\u0941\u092e\u093e\u0930\u0940 - \"Kum\u0101r\u012b\"), \u00e8 la Dea vivente degli Hindu, il suo culto ha sede in Nepal.\nKumari ha letteralmente il significato di vergine, ad indicare la purezza della Dea.\n\u00c8 l'incarnazione della Dea Taleju Bhawani, meglio conosciuta come Durg\u0101, in India.\nLa Kumari viene scelta tra le bambine delle caste buddiste delle famiglie newar, gli Sakya residenti a Kathmandu, la stessa cui apparteneva il Buddha, in qualunque momento dallo svezzamento alla pubert\u00e0. Anche se scelta tra i buddisti \u00e8 equamente venerata da buddisti e induisti, questo \u00e8 dovuto al ruolo di legittimante del potere reale nell'annuale festa del Kumari Jiatra.\n\u00c8 molto difficile stilare una lista definitiva delle Kumari. Gli studiosi ne citano tredici, ma probabilmente sono di pi\u00f9. Alcuni dati fanno pensare che vi sia una Kumari in ogni villaggio newar, anche se non sempre sono permanenti e il cerimoniale che regola le loro vite non \u00e8 uguale.\nLe pi\u00f9 importanti sono le Kumari reali di Patan, Kathmandu e Bhaktapur, direttamente connesse con il re.\nNel Nepal, dal 1300 al 1760 vi furono tre regni nella valle di Kathmandu; ognuno con un palazzo reale, un tempio della dea Taleju e le Kumari. A seguito dell'invasione e dell'unificazione del 1769 solo la Kumari di Kathmandu mantenne il titolo di reale, conquistando la superiorit\u00e0 su tutte le altre.\nInoltre la Kumari reale di Kathamndu \u00e8 colei che pone la tika, il sacro segno rosso, sulla fronte del re.\nL'attuale Kumari reale \u00e8 Trishna Shakya. Verr\u00e0 detronizzata all'arrivo della prima mestruazione o a seguito di perdite di sangue o malattie (basta il sangue di un piccolo graffio), infatti per restare pura la Kumari non pu\u00f2 ricevere le cure di alcun dottore.\nStoria.\nLa venerazione della dea vivente in Nepal \u00e8 un rito relativamente recente, databile solamente al XVII secolo, la tradizione delle Kumari-P\u016bj\u0101, o del culto della vergine, \u00e8 presente da molto pi\u00f9 tempo.\nIn India vi sono tracce di un culto della vergine che si \u00e8 svolto per pi\u00f9 di 2600 anni. Sembra prendere piede in Nepal solo nel VI secolo e i documenti che descrivono la selezione, gli ornamenti e il vero e proprio culto inizia nel XIII secolo.\nLeggende.\nTutte le leggende sulla nascita della Kumari riconducono al re Jayaprakash Malla, l'ultimo re nepalese della dinastia Malla.\nA questo punto la dea lascia il re con la minaccia di non mostrarsi mai pi\u00f9 a lui nelle sembianze di una donna, ma solo in quelle di una bambina di una delle caste pi\u00f9 basse, il re avrebbe dovuto comunque riservarle l'omaggio dovuto a una dea e quindi piegarsi di fronte a un suo inferiore.\nSperando di fare ammenda, e ricevere il perdono, il re passa alla ricerca della giovane posseduta dallo spirito della Dea.\nAncora oggi quando una madre sogna un serpente rosso sua figlia pu\u00f2 diventare Kumari.\nStoria nepalese.\nL'esistenza della Kumari \u00e8 estremamente importante per la legittimazione del potere in Nepal: nel tempo, \u00e8 diventata simbolo di unit\u00e0 nazionale tanto dei newar, il suo gruppo etnico di origine, quanto dei conquistatori, gli Hsah. Essa \u00e8 venerata da tutta la popolazione nepalese.\nDal punto di vista newar \u00e8 una Dea newar che legittima un re straniero, attribuendogli il permesso di governare il Nepal. Per gli Hsah, la dinastia regnante dal 1769, \u00e8 la legittimazione divina del potere attuale.\nIn questo senso la festa pi\u00f9 importante \u00e8 la \u201cKumari Jiatra\u201d, ossia \u201cProcessione della Kumari\u201d. Dura tre giorni, durante i quali la dea viene fatta salire su un carro che percorre le vie dei Kathmandu, alla partenza della processione sono presenti i membri della famiglia reale, i dignitari del regno, i membri del governo, gli ambasciatori e i capi dell'esercito. La processione si svolge nella parte alta e bassa di Kathmandu, solo il terzo giorno si ferma al centro della citt\u00e0, nella piazza del palazzo reale, questo percorso serve a ritualizzare i confini della citt\u00e0 ed a porli nell'autorit\u00e0 del re.\nAl termine la dea bambina segna la fronte del re con un segno di polvere rossa, o tika, e con una ghirlanda di fiori. Questo gesto legittima il potere reale per un anno, concedendogli la possibilit\u00e0 di regnare fino all'anno seguente.\nQuesta legittimazione non \u00e8 solo formale, si racconta la storia di una Kumari che per sbaglio segn\u00f2 il figlio del re, anzich\u00e9 il re stesso, pochi mesi dopo il re mor\u00ec e fu suo figlio a regnare per l'anno.\nNel 1768 ci fu l'invasione del re Gorkha, questi scelse proprio il giorno della festa per attaccare in modo da poter ricevere la benedizione al posto del re in fuga. Ottenuta la legittimit\u00e0 dalla Kumari il suo potere non pot\u00e9 essere messo in dubbio.\nLa Kumari Preeti Shakya \u00e8 stata eletta nel luglio 2001, un mese dopo il massacro della famiglia reale nepalese. Normalmente la Kumari \u00e8 scelta in ottobre, ma il nuovo sovrano, avendo ottenuto il potere in modo discutibile, desiderava essere insediato da una Kumari a lui fedele. Del resto il re ha il potere di detronizzare la Kumari se l'oroscopo di questa \u00e8 contrario a quello del re stesso.\nLa Kumari Preeti Shakya era stata prescelta in una famiglia di gioiellieri buddisti e viveva nel palazzo di Kumari Bahal, lontana dai parenti.\nOsservando la storia nepalese, si nota che nei momenti di crisi o bisogno di legittimazione i sovrani si sono sempre serviti dell'apporto divino della Kumari e di una dea estremamente importante: Taleju.\nNel 2008 la Corte suprema nepalese ha stabilito che la Kumari pu\u00f2 vivere a casa con i genitori e andare a scuola come tutti i bambini.\nSecondo quanto riportato dai giornali locali il 25 aprile 2015, a seguito del terremoto del Nepal, la kumari sarebbe sopravvissuta mostrandosi come in uno stato di trance. Ella avrebbe rassicurato i parenti sul suo stato.\nProcedura di selezione.\nQuando la Kumari si ammala gravemente, si ferisce o ha il menarca, significa che la dea Taleju ha abbandonato il corpo mortale.\nParte allora la frenetica ricerca della nuova incarnazione alla quale partecipano cinque alti sacerdoti buddisti Vajracharva, il Bada Guruju, o sacerdote reale, il sacerdote di Taleju e l'astrologo reale, per un totale di otto saggi. L'astrologo, in particolare, deve analizzare l'oroscopo della candidata per controllare che sia favorevole e non sia in contrasto con quello del re, cos\u00ec da garantire l'incolumit\u00e0 del sovrano durante le visite. In seguito all'analisi delle candidate, il regnante e le altre guide religiose vengono informati.\nSono eleggibili tutte le giovani buddiste della casta Newar Shakya, degli argentieri e orafi. Questi sono gli abitanti indigeni della valle di Kathmandu, e sono divisi in caste ind\u00f9 e buddiste. Tra i criteri di scelta della dea bambina vi \u00e9 il fatto che le famiglie, appartenenti ad alte caste Newar, debbano risiedere a Kathmandu da almeno tre generazioni; inoltre, la famiglia stessa \u00e8 selezionata anche per il suo attaccamento e per la lealt\u00e0 alla famiglia reale.\nLa bambina deve rispondere a caratteristiche molto precise che vengono elencate in quelle che si definiscono le \u201c32 perfezioni\u201d. In realt\u00e0 sono caratteristiche difficili da riscontrare nel fisico di una bambina e i criteri della lista sono di difficile interpretazione: in realt\u00e0 si richiede che non ci siano difetti fisici, che la giovane mostri una particolare bellezza, che non abbia subito perdite di sangue di alcuna natura e che, di conseguenza, non presenti ferite o cicatrici. Le prove pi\u00f9 importanti sono sicuramente quelle di tipo caratteriale in quanto la Kumari non pu\u00f2 piangere, mostrarsi disinteressata o irrequieta, non deve, tantomeno, muoversi durante i riti in quanto ognuno di questi gesti \u00e8 visto come causa di grandi e gravi sciagure per il Nepal.\n. Si procede con questa prova su tutte le candidate fino a che non si trova quella giusta.\nDimostrato che la candidata ha la serenit\u00e0 e la calma che caratterizzano la dea che \u00e8 in lei resta un'ultima prova. Deve essere in grado di selezionare effetti personali della precedente Kumari da un assortimento di vari oggetti, se individua gli averi della precedente incarnazione \u00e8 sicuramente la nuova Kumari.\nUna volta scelta deve essere purificata in modo che possa essere un vaso per la personalit\u00e0 della dea Taleju. I sacerdoti procedono a una serie di rituali segreti per pulire il suo corpo e il suo spirito dalle esperienze precedenti. Terminati i rituali Taleju discende in lei e nasce la nuova Kumari.\nA questo punto viene vestita e truccata come una Kumari e come tale deve comportarsi, viene portata nel tempio di Taleju e viene trasportata nella piazza su di un panno bianco verso la sua nuova casa: il \"Kumari Bahal\", un palazzo in mattoni rossi nel centro storico di Kathmandu, dove rimarr\u00e0 per tutto il periodo in cui sar\u00e0 \"posseduta\" dalla dea Durga.\nEcco un elenco di alcuni dei 32 requisiti:\nVita di una Kumari reale.\nUna volta che la Kumari \u00e8 stata intronata la sua vita acquista un ritmo e uno stile totalmente diverso. Lascia il palazzo solamente per le cerimonie e sempre in palanchino e mai toccare il suolo coi piedi tranne che nei suoi appartamenti. La sua famiglia pu\u00f2 farle raramente visita e solamente in veste convenzionale. Non pu\u00f2 n\u00e9 compiere lavori n\u00e9 frequentare la scuola. I suoi compagni saranno scelti tra un gruppo limitato di bambini della sua casta; solitamente i suoi guardiani sono due bambini Newar, che comunque godono di maggior libert\u00e0.\nVestir\u00e0 sempre in rosso, acconcer\u00e0 i suoi capelli in un alto nido (come simbolo della cupola di un tempio) e avr\u00e0 sempre l'occhio di chakchuu, o \u201cocchio di fuoco\u201d disegnato al centro della fronte come simbolo dei suoi speciali poteri di percezione e divinazione.\nLa sua vita ora \u00e8 completamente estranea alle difficolt\u00e0 materiali, ma ha molte incombenze cerimoniali da eseguire. Anche se non le viene ordinato nulla ci si aspetta che si comporti come farebbe la Dea. \u00c8 di vitale importanza che continui a mantenere la serenit\u00e0 emersa nelle prove, un suo gesto sbagliato, o affrettato \u00e8 sintomo di sciagure per quelli che le hanno presentato una richiesta.\nLa passeggiata della Kumari nella piazza di Durbar \u00e8 l'ultima volta che i piedi della Kumari toccheranno terr\u00e0 fintantoch\u00e9 la Dea non lascer\u00e0 il suo corpo. Da questo momento ogni volta che lascer\u00e0 il palazzo dovr\u00e0 essere trasportata nella sua portantina dorata. I suoi piedi sono sacri e puri, i devoti possono toccarli nella speranza di ricevere responsi o aiuti sui loro problemi o nella speranza di essere sollevati dalle loro malattie. Il re stesso li bacer\u00e0 ogni anno, nel giorno in cui verr\u00e0 a cercare il suo perdono e appoggio. La Kumari non pu\u00f2 indossare scarpe, al massimo i suoi piedi sono coperti da calze rosse.\nSi considera il potere della Kumari cos\u00ec forte che persino un suo sorriso sparge fortuna sugli astanti. Folle di fedeli e turisti attendono sotto il suo palazzo sperando che passi davanti alle finestre del terzo piano e sorrida loro. Anche se le sue apparizioni improvvise durano solo pochi secondi l'atmosfera tra la folla cambia e si carica di devozione e felicit\u00e0 per la visione.\nI pi\u00f9 fortunati, o pi\u00f9 ricchi, fedeli visitano la Kumari nella sua stanza, dove siede su un trono di pelle di leone. Molte delle persone che la visitano soffrono di disordini emotivi, o hanno problemi che riguardano il sangue o il ciclo mestruale, infatti si crede che abbia particolari poteri in merito. Inoltre \u00e8 visitata da burocrati e da alti funzionari del governo. I questuanti portano abitualmente regali e offerte di tipo alimentare alla Kumari, che li riceve in silenzio. A quanti arrivano ad incontrarla offre i piedi perch\u00e9 siano toccati o baciati in atto di devozione. Durante le udienze la Kumari \u00e8 osservata con estrema attenzione.\nNon pu\u00f2 toccare gli animali, se piange qualcuno della famiglia reale muore. Quando viene dismessa, lo Stato le manda un vitalizio, ma resta nubile, perch\u00e9, secondo una credenza, l'uomo che sposa un'ex dea vivente muore entro un mese dal giorno del matrimonio.\nEcco come vengono comunemente interpretati alcuni suoi movimenti:\nSe la Kumari resta immobile ed impassibile per tutta l'udienza I suoi devoti la lasciano come liberati, \u00e8 il segno che le richieste espresse saranno esaudite.\nMolte persone assistono ai bisogni della Kumari. Sono conosciuti come Kumarimi, ed il loro capo \u00e8 il Chitaidar. Il loro lavoro \u00e8 estremamente difficile. Devono occuparsi di ogni necessit\u00e0 e desiderio della Kumari e devono istruirla sui suoi obblighi cerimoniali. Non possono per\u00f2 darle ordini direttamente, possono solo guidarla nella sua vita. Sono responsabili dei suoi bagni, dell'abbigliamento, e devono occuparsi del suo trucco cerimoniale. \u00c8 inoltre loro compito prepararla per i visitatori e per le cerimonie.\nPoich\u00e9 viene considerata onnisciente la Kumari non riceve alcuna istruzione. Pi\u00f9 di recente, in ogni caso, le \u00e8 stato assegnato un tutore, una modernizzazione che si \u00e8 vista necessaria perch\u00e9 fosse in grado di reintrodursi nella vita normale. In ogni caso il suo tutore non pu\u00f2 ordinarle di fare nulla, deve trovare un modo per interessarla allo studio e convincerla ad applicarsi.\nUgualmente i suoi compagni devono essere limitati e devono imparare a rispettarla. Ogni suo desiderio deve essere considerato un ordine divino e assecondato, devono quindi imparare ad accondiscendere al suo desiderio anche sui giochi da fare o le attivit\u00e0 da svolgere.\nKumari deposte.\nLa presenza divina abbandona la Kumari nel momento della prima mestruazione, o prima se la bambina viene colpita da infermit\u00e0 o perde sangue. Quindi la deposizione \u00e8 brusca e non pianificata.\nSelezionata la nuova Kumari, il Kumari precedente subisce alcuni rituali che la privano del suo status, almeno formalmente. Nel giro di quattro giorni i simboli della sua divinit\u00e0 le vengono tolti.\nCome ultimo atto vengono sciolti i suoi capelli e la giovane abbandona il suo posto. Va via con una moneta d'oro e un pezzo del regale tessuto rosso fabbricato nel periodo in cui lei era Kumari.\nLa vecchia Kumari riceve una pensione dallo stato di 6000 rupie al mese (Circa $59, circa \u20ac54). Per quanto possa sembrare misera questa pensione corrisponde a Spesso continuano ad essere chiamate Kumari e hanno problemi a riprendere la precedente esistenza. Anche se fanno parte del mondo ordinario hanno problemi a lasciarsi alle spalle l'aura mistica che viene associata alla loro precedente esistenza di Kumari. La superstizione popolare assegna loro ancora dei poteri mistici.\nTutte le ex-Kumari si sono sposate, fatta eccezione delle pi\u00f9 giovani."}
{"id": "287656", "revid": "599013", "url": "https://it.wikipedia.org/wiki?curid=287656", "title": "Galina Kulakova", "text": "In seguito alla dissoluzione dell'Unione Sovietica, nel 1991 .\nBiografia.\nConsiderata la miglior fondista degli anni settanta, ha detenuto il primato del maggior numero di medaglie vinte alle Olimpiadi fino all'ampliamento del programma femminile, negli anni ottanta. In carriera prese parte a quattro edizioni dei Giochi olimpici invernali, (2\u00aa nella 5\u00a0km, 6\u00aa nella 10\u00a0km, 3\u00aa nella staffetta), (1\u00aa nella 5\u00a0km, 1\u00aa nella 10\u00a0km, 1\u00aa nella staffetta), (squalificata nella 5\u00a0km, 3\u00aa nella 10\u00a0km, 1\u00aa nella staffetta) e (6\u00aa nella 5\u00a0km, 5\u00aa nella 10\u00a0km, 2\u00aa nella staffetta) e a cinque dei Campionati mondiali, vincendo dieci medaglie. La squalifica nella 5\u00a0km di Innsbruck fu dovuta alla positivit\u00e0 riscontrata in un controllo antidoping: risult\u00f2 che la Kulakova aveva assunto efedrina attraverso uno spray nasale utilizzato prima della partenza. La sciatrice venne esclusa dalla classifica di quella gara, dove era risultata terza, ma il CIO non la squalific\u00f2 e limit\u00f2 i suoi provvedimenti a un'ammonizione che non le imped\u00ec di completare il programma olimpico.\nAccanto ai successi olimpici e iridati la Kulakova vinse anche la prima edizione, non ufficiale, della Coppa del Mondo di sci di fondo (1978-1979) e 39 titoli nazionali; per due volte, nel 1970 e nel 1979, s'impose nella 10\u00a0km del Trofeo Holmenkollen. Pose fine alla sua carriera sportiva nel 1982.\nRiconoscimenti.\n. Le venne conferita anche la medaglia d'argento dell'Ordine olimpico nel 1983 ."}
{"id": "287660", "revid": "1546219", "url": "https://it.wikipedia.org/wiki?curid=287660", "title": "Kilt", "text": "Il kilt \u00e8 un indumento maschile che consiste in un pezzo di stoffa arrotolato intorno alla vita (simile alla gonna) ed allacciato. Originariamente il \"kilt\" era realizzato con un pezzo di stoffa lungo abbastanza da essere poi appoggiato sulla spalla dopo essere stato arrotolato intorno alla vita.\nPer la verit\u00e0, originariamente non era pi\u00f9 lungo, ma pi\u00f9 alta la stoffa. Era la parte superiore che veniva usata per coprire il busto e anche la testa.\nStoria.\nVenne inventato da Thomas Rawlinson, un imprenditore (proprietario di fornaci per la fusione del minerale di ferro) quacchero inglese del '700, che, trasferitosi nelle \"Highlands\" ed avendone appreso la cultura, oper\u00f2 una grande azione commerciale e invent\u00f2 una tradizione. Nei primi anni trenta del '700 (tra il 1727 e 1734), osservando gli operai che abbattevano gli alberi per fornire la legna alla sua fornace di Inverness, ebbe l'intuizione di semplificare l'abbigliamento per renderlo meno ingombrante. Gli abitanti meno abbienti infatti portavano allora un lungo \"plaid\", mantello di stoffa grezza e di basso costo, che copriva l'intero corpo (indumento utile anche a fungere da coperta) e che veniva stretto in cintura formando cos\u00ec una specie di gonna, il che rendeva pi\u00f9 agevole la marcia nella brughiera. Rawlinson invent\u00f2 l'attuale gonnellino, staccato dal \"plaid\". Il \"kilt\", quindi, va considerato un abbigliamento \"moderno\" che il movimento romantico impose come segno di \"antichit\u00e0\". Tuttavia, sugli stemmi del capo degli \"Skenes\", dal 1692, era gi\u00e0 rappresentato questo indumento.\nBench\u00e9 oggi nel mondo occidentale la gonna sia indumento tipicamente femminile, nel passato, in Europa centrale, non \u00e8 stato cos\u00ec almeno fino al tempo degli antichi romani. \nGli Scozzesi indossano il Kilt perch\u00e8 si definiscono Celti moderni. Infatti gli antichi Celti provenivano dall'Europa centrale (La T\u00e9ne e Hallstatt) dove la gonna era usata fino all' arrivo degli antichi Romani, i quali, infatti, documentarono questa usanza (la gonna era indossata anche dai Reti, che da cui alcuni storici Romani sono ritenuti gli antenati dei Pitti che formarono il Regno di Alba insieme a Celti gaelici e britannici).\nUtilizzo e fabbricazione.\nIl \"kilt\" viene oggi associato all'indumento tradizionale delle \"Highlands\" scozzesi, dove viene realizzato in tartan ed \u00e8 solitamente indossato insieme ad uno \"sporran\", cio\u00e8 una borsetta di cuoio utilizzata per trasportare denaro. Questo indumento, nel folklore comune, era ed \u00e8 portato rigorosamente senza indumenti intimi, utilizzato tuttora come abito da cerimonia.\nIl \"kilt\" oggi viene confezionato come una gonna a portafoglio, con una parte tesa davanti, dove avviene la sovrapposizione e una parte con pieghe plissettate. Viene tenuto chiuso da lacci di pelle con fibbia in alto e da una grossa spilla di sicurezza (\"kilt pin\") sul lembo sovrapposto nell'angolo libero della stoffa. La sua funzione \u00e8 unicamente quella di aggiungere peso al tessuto ed \u00e8 quindi assicurato al solo lembo esterno e non anche a quello interno.\nIl colore del \"kilt\" \u00e8 distintivo della famiglia di cui lo possiede. Infatti ogni famiglia scozzese possiede un \"kilt\" tessuto con disegno e colore diversi da quelli di tutte le altre."}
{"id": "287661", "revid": "830939", "url": "https://it.wikipedia.org/wiki?curid=287661", "title": "Giuseppe Mesirca", "text": "Biografia.\nFinalista del Premio Campiello nel 1967 con il romanzo breve \"Una vecchia signora\", edito da Bino Rebellato, egli rappresenta uno dei personaggi di riferimento della cultura padovana del Novecento.\nLaureatosi in medicina e chirurgia all'Universit\u00e0 di Padova ha esercitato per tutta la vita la professione di medico condotto."}
{"id": "287674", "revid": "1543377", "url": "https://it.wikipedia.org/wiki?curid=287674", "title": "Paul Gottlieb Nipkow", "text": "Inizi.\nMentre era a scuola a Neustadt, Nipkow fece degli esperimenti nella telefonia e nella trasmissione di immagini in movimento. Dopo il diploma, si trasfer\u00ec a Berlino per studiare scienze. Egli studi\u00f2 ottica con Hermann von Helmholtz e fisica elettronica con Adolf Slaby.\nIl disco di Nipkow.\nMentre era ancora uno studente, egli invent\u00f2 un dispositivo che sar\u00e0 poi chiamato il disco di Nipkow. Nel 1883 mentre era seduto solo a casa si convinse dell'idea di adoperare un disco dotato di una perforazione a spirale per dividere una immagine in un mosaico di punti e linee. Si potrebbe dire che se Alexander Bain trasmise le immagini col telegrafo nel 1840, il disco di Nipkow miglior\u00f2 il processo di codifica.\nNel 1884 Nipkow fece domanda all'uffico imperiale per i brevetti di Berlino per brevettare un telescopio elettrico per la riproduzione elettrica degli oggetti luminosi, nella categoria apparati elettrici. Il brevetto venne concesso il 15 gennaio 1885. Per mancanza di interesse nei confronti del brevetto il progetto fu in seguito abbandonato. Nipkow intanto inizi\u00f2 a lavorare come progettista presso il Berlin-Buchloh Institut, cessando di interessarsi alla trasmissione delle immagini.\nPrimi sistemi televisivi.\nLe prime trasmissioni televisive adoperavano un metodo di scansione ottico-meccanico, che si serviva del metodo che Nipkow aveva aiutato a creare con il suo disco. Nipkow raccont\u00f2 la prima esperienza della televisione in uno show alla radio di Berlino nel 1928: \"le televisioni erano delle scatole nere. Centinaia di persone erano in piedi ed aspettavano pazientemente il momento in cui avrebbero visto la televisione per la prima volta. Io ero fra loro, diventando sempre pi\u00f9 nervoso. Avrei finalmente visto cosa avevo pianificato 45 anni prima. Finalmente arrivai alla fine della fila, un drappo nero era posto sul fianco e vidi un'immagine traballante, non facile da riconoscere.\"\nAll'inizio degli anni trenta la scansione elettronica delle immagini, basata sull'iconoscopio inventato da Vladimir Zvorykin, ebbe il sopravvento sull'invenzione di Nipkow, che cess\u00f2 di avere una importanza rilevante.\nTrasmettitore \"Paul Nipkow\".\nIl comando del Terzo Reich pens\u00f2 all'utilit\u00e0 della televisione nella propaganda nazista e nel 1935 attiv\u00f2 la prima stazione televisiva in Germania, chiamata \"Fernsehsender Paul Nipkow\" in suo onore. Nipkow divenne presidente onorario del \"consiglio televisivo\" della \"Camera di radio-diffusione del Reich\"\u2014la \"televisione pioniera tedesca\". Ma la trasmissione era gi\u00e0 television elettronica."}
{"id": "287678", "revid": "92920", "url": "https://it.wikipedia.org/wiki?curid=287678", "title": "Risorsa naturale", "text": "Con il termine risorse naturali si intendono tutte le sostanze, le forme di energia, le forze ambientali e biologiche proprie del nostro pianeta che, opportunamente trasformate e valorizzate, sono in grado di produrre ricchezza o valore e dare un contributo significativo all'evoluzione del sistema socio-economico, venendo dunque ad assumere un'importanza strategica negli equilibri economici interni di uno Stato e nelle relazioni di questo con gli Stati esteri importatori esportatori. In particolare la risorsa naturale viene detta materia prima quando sussiste la possibilit\u00e0 tecnica e la convenienza economica di utilizzo.\nLe risorse ambientali di un territorio possono essere suddivise come segue:\n1. risorse naturali, ossia quelle strettamente connesse alla natura (acqua, suolo, flora-fauna, fiumi);\n2. risorse storico-culturali, ossia quelle prodotte dall\u2019uomo (centro storico, rete ferroviaria, patrimonio residenziale, parchi).\nDescrizione.\nNel corso della sua storia il sistema naturale \u00e8 stato in grado di svilupparsi ed evolvere. Esso ha incrementato la variet\u00e0 e la disponibilit\u00e0 delle risorse, realizzando sempre maggiore complessit\u00e0 di organizzazione, accumulo e distribuzione di queste. All'inizio, infatti, della storia della Terra erano presenti solo sostanze minerarie ed energia solare. In seguito si \u00e8 avuta la formazione di altre importanti risorse come l'aria atmosferica, i mari e le acque continentali. Con lo sviluppo delle forme di vita vegetali e animali ha preso avvio sulla terraferma la formazione del \"suolo\", risorsa fondamentale per lo sviluppo della specie e l'accrescimento di nuove ulteriori risorse (idrocarburi, combustibili fossili).\nNelle economie del mondo antico le principali risorse naturali erano la fertilit\u00e0 della terra, i prodotti agricoli, la pesca, la caccia. A queste si aggiungono le materie prime minerarie (ferro, bronzo, rame) utilizzate in particolar modo per la fabbricazione di utensili, armi, eccetera.\nLa disponibilit\u00e0 e qualit\u00e0 delle risorse costituiscono condizione essenziale per il sostentamento di tutte le forme di vita animale e vegetale secondo un complesso sistema di equilibri fra utilizzazione, produzione e accumulo. Sulla disponibilit\u00e0 e qualit\u00e0 delle risorse naturali anche l'uomo ha fondato il proprio sviluppo socioeconomico accrescendo in modo eccezionale la capacit\u00e0 di utilizzarle e di modificarle in tempi molto brevi, specie se confrontati con i tempi di crescita delle risorse naturali. Da ci\u00f2 consegue il duplice rischio per la societ\u00e0 di provocare la riduzione della disponibilit\u00e0 e l'alterazione della qualit\u00e0 delle risorse naturali necessarie alla sopravvivenza di molte specie vegetali, animali e dell'uomo.\nIl petrolio ed il carbone sono due classici esempi di risorse naturali non riproducibili cio\u00e8 destinate all'esaurimento. \u00c8 necessario e urgente individuare sistemi di consumo e di sviluppo diversi che possano essere sostenuti dal sistema delle risorse naturali secondo i suoi ritmi e i suoi tempi. Tale obiettivo, definito come sviluppo sostenibile, potrebbe essere conseguito se le attivit\u00e0 umane fossero strutturate secondo schemi a ciclo chiuso, in modo da utilizzare soltanto quantitativi limitati di risorse, prevedendo, la modifica della qualit\u00e0 delle risorse di base (\"aria, acqua, suolo, vegetazione, fauna\") attraverso l'applicazione dei criteri derivanti dall'individuazione della ricettivit\u00e0 ambientale.\nLa disponibilit\u00e0 o meno di risorse energetiche \u00e8 un fattore che pesa in maniera significativa sulla ricchezza economica di uno Stato rendendolo pi\u00f9 o meno autosufficiente o autarchico in fatto di approvvigionamento e sfruttamento di tali risorse nonch\u00e9 sulla possibilit\u00e0 di vendita di materie prime all'estero sotto forma di esportazioni con effetto diretto sulla bilancia commerciale. Buona parte delle diversit\u00e0 di ricchezza tra Stati e parte delle tensioni politiche a livello mondiale sono causate proprio da una diversa distribuzione di risorse naturali, che \u00e8 dunque non omogenea.\nClassificazione.\nLe risorse naturali si dividono in:\nA loro volta possono poi essere ulteriormente suddivise in:\nPer millenni l'uomo ha sempre utilizzato risorse che provenivano da \"fonti rinnovabili\". Ma il concetto di rinnovabilit\u00e0 \u00e8 relativo perch\u00e9 il sistema Terra \u00e8 in grado di rigenerare molte cose ma a volte impiega tempi molto lunghi perci\u00f2, un uso eccessivamente rapido, pu\u00f2 rendere queste risorse non rinnovabili. Ad esempio le risorse ittiche vengono continuamente generate dalla Terra, ma uno sfruttamento eccessivo potrebbe superare la capacit\u00e0 di generazione.\nRisorse idriche.\nCon tale termine si fa riferimento alla disponibilit\u00e0 di acqua dolce sulla terraferma ad uso agricolo e come fabbisogno umano-industriale ed animale attraverso le sorgenti idriche, fiumi, laghi, reti idriche e riserve idriche nel sottosuolo (falde acquifere). Si tratta di una risorsa vitale per la biosfera assieme all'ossigeno, tendenzialmente rinnovabile in quanto strettamente dipendente dal ciclo dell'acqua e dipendente anche dalla permeabilit\u00e0 e sfruttamento dei suoli e dal livello di antropizzazione del territorio. L'acqua dolce non \u00e8 una risorsa globale, a differenza dell'ossigeno, bens\u00ec regionale, disponibile nell'ambito di specifici bacini idrografici ed \u00e8 soggetta a limiti di diversa natura. Questi limiti si possono essere stagionali, legati cio\u00e8 alla capacit\u00e0 delle riserve nella stagione secca, determinati dai tassi di ricarica delle falde acquifere o da quelli di scioglimento delle nevi. Una scarsit\u00e0 di risorse idriche in rapporto alla popolazione mondiale emergente in talune aree del globo \u00e8 un tema dibattuto specie in rapporto ai temuti cambiamenti climatici. Un ulteriore limite, non legato alla quantit\u00e0, ma alla qualit\u00e0 delle risorse idriche \u00e8 l'inquinamento.\n\"L'acqua \u00e8, di tutte, la risorsa meno sostituibile e pi\u00f9 essenziale. I suoi limiti vincolano altri flussi necessari di alimenti, energia, piante e animali selvatici. L'estrazione di altri prodotti (alimentari, minerali e forestali) pu\u00f2 limitare ulteriormente la quantit\u00e0 o la qualit\u00e0 dell'acqua. In tutto il mondo, in un numero crescente di bacini idrografici, i limiti sono stati gi\u00e0 certamente superati\"\nRisorse minerarie.\nSono parte delle materie prime disponibili sul nostro pianeta attraverso un lavoro di estrazione dalla crosta terrestre e dagli oceani a mezzo di risorse energetiche (ferro, rame, zinco, nichel, terre rare, silicio, metalli preziosi ecc.). Rappresentano dunque la fonte iniziale attraverso la cui lavorazione, trasformazione e utilizzo nei beni o prodotti di ogni giorno si permette la produzione di ricchezza o valore nonch\u00e9 materiali utilizzati a loro volta per la realizzazione di macchinari adibiti alla trasformazione di altre materie prime in prodotti finiti destinati al consumo nella societ\u00e0.\nSi tratta di risorse naturali utilizzate in maniera intensiva nella societ\u00e0 moderna a partire dalla prima rivoluzione industriale e per le quali sussistono, in alcuni casi, seri dubbi sul loro sfruttamento sostenibile specie in un contesto di scarso riciclo alla fine del ciclo di vita del prodotto finale. La loro limitata disponibilit\u00e0 a basso costo in rapporto alla crescente domanda ha portato, in alcuni casi, alla crescita sensibile del loro valore sul mercato della materie prime (es. rame).\nRisorse energetiche.\nCon la rivoluzione industriale, avviata a partire dal XVIII secolo, le fonti di energia convenzionali (legna) divennero non pi\u00f9 sufficienti al nuovo sviluppo e cos\u00ec inizi\u00f2 lo sfruttamento sempre pi\u00f9 intensivo dei combustibili fossili, dapprima il carbone per arrivare poi al petrolio ed al gas naturale. Le riserve di questi combustibili fossili, formatisi nel nostro pianeta durante le ere geologiche, seppure presenti in grandi quantit\u00e0, sono limitate ed appartengono alle \"fonti esauribili\" di energia come anche i minerali metalliferi e i prodotti per l'edilizia. Con la crisi petrolifera degli anni settanta del XX secolo nasce il problema energetico mondiale, con una nuova sensibilizzazione sull'uso razionale delle risorse, la ricerca di nuove fonti di energia alternative ai combustibili fossili e lo sviluppo di nuove tecnologie che favoriscano il risparmio energetico, problematiche destinate ad acuirsi sul finire del millennio e negli anni 2000 anche per le crescenti preoccupazioni intorno ai cambiamenti climatici in atto.\nLe pi\u00f9 promettenti forme di energia alternativa sono:\nGrande sviluppo hanno avuto gli impianti fotovoltaici che sono capaci di trasformare direttamente l'energia solare in energia elettrica.\nNella societ\u00e0 contemporanea, infine, il concetto di risorsa naturale \u00e8 stato esteso anche alla risorsa ambientale, come la conservazione della biodiversit\u00e0, la lotta all'inquinamento, la tutela del paesaggio, ecc.\nUn esempio, in tal senso, di risorse naturali \u00e8 rappresentato dalle riserve marine, che definiscono gli ambienti marini, costituite da acque, fondali e tratti di costa peculiari.\nRisorse biologiche.\nSono tutto ci\u00f2 che proviene dalla biosfera e dal mondo animale sotto forma di risorse coltivabili o sfruttabili (mari, foreste, pascoli, suolo agricolo) e che contribuiscono a dar vita ai prodotti alimentari (carne, pesce, frutta e ortaggi) immessi nella catena alimentare umana e animale stessa come fabbisogno primario di sopravvivenza. Fanno parte di questa categoria anche il legname come materiale da costruzione e i materiali tessili prodotti dal mondo animale a vegetale destinati in massima parte all'abbigliamento. Una particolare risorsa naturale biologica e vitale \u00e8 l'acqua sia per uso agricolo e industriale sia per uso alimentare sotto forma di acqua potabile. Un dibattito ricorrente esiste sulla disponibilit\u00e0 di queste risorse in relazione alla crescente popolazione mondiale nonch\u00e9 sull'impatto di queste sulle condizioni di vita generali (vedi malthusianesimo).\nRisorse rinnovabili.\nLe \"risorse rinnovabili\", sia di materia sia di energia, sono risorse naturali che, per caratteristiche naturali o per effetto della coltivazione dell'uomo, si rinnovano nel tempo e risultano, quindi, disponibili per la sopravvivenza umana pressoch\u00e9 indefinitamente cio\u00e8 non esauribili.\nPer quanto attiene alle risorse \"coltivabili\" - quali foreste, pascoli e suolo agricolo - il mantenimento delle caratteristiche di rinnovabilit\u00e0 dipende dall'abilit\u00e0 e dall'attenzione del coltivatore.\nUna risorsa rinnovabile si dice anche \"sostenibile\", se il tasso di riproduzione della medesima \u00e8 uguale o superiore a quello di utilizzo. Tale concetto implica la necessit\u00e0 di un uso razionale delle risorse rinnovabili ed \u00e8 particolarmente importante per quelle risorse - quali, ad esempio, le forestali - per le quali la disponibilit\u00e0 non \u00e8 indefinita, rispetto ai tempi d'evoluzione della civilt\u00e0 umana sulla Terra, quali invece, ad esempio, le fonti solari o eoliche.\nLe risorse rinnovabili presentano numerosi vantaggi, di cui i maggiori sono senza dubbio l'assenza di emissioni inquinanti durante il loro utilizzo (per questo sono dette \u201cfonti pulite\u201d) e la loro inesauribilit\u00e0. L'utilizzo di queste fonti non ne pregiudica la disponibilit\u00e0 nel futuro e sono preziosissime risorse per creare energia riducendo al minimo l'impatto ambientale. In questo modo si tutela la natura nel rispetto delle prossime generazioni e, oltretutto, si limitano i costi di produzione e distribuzione di energia.\nPer quanto riguarda le risorse rinnovabili di tipo energetico, si considerano tali (pi\u00f9 propriamente fonti):\nIn senso lato, si possono considerare \"fonti\" rinnovabili anche i \"pozzi\" termici utilizzabili per il raffrescamento passivo degli edifici: aria (se a temperatura inferiore a quella dell'ambiente da raffrescare - raffrescamento microclimatico); terreno (raffrescamento geotermico); acqua nebulizzata (raffrescamento evaporativo); cielo notturno (raffrescamento radiativo).\nLe fonti di energia rinnovabili associate a tali risorse sono quindi l'energia idroelettrica, quella solare, eolica, marina e geotermica, ovvero quelle fonti il cui utilizzo attuale non ne pregiudica la disponibilit\u00e0 nel futuro. Al contrario, le energie \"non rinnovabili\", sia per avere lunghi periodi di formazione, di molto superiori a quelli di consumo attuale (in particolare fonti fossili quali petrolio, carbone, gas naturale), .\n\u00c8 importante sottolineare come le forme di energia presenti sul nostro pianeta hanno quasi tutte origine dall'irraggiamento solare, ad eccezione dell'energia nucleare, geotermica e delle maree. Senza il Sole non ci sarebbe infatti il vento, causato dal non uniforme riscaldamento delle masse d\u2019aria, e con esso l'energia eolica. L'energia delle biomasse \u00e8 energia solare immagazzinata chimicamente, attraverso il processo della fotosintesi clorofilliana. L'energia idroelettrica, che sfrutta le cadute d'acqua, non esisterebbe senza il ciclo dell'acqua dall'evaporazione alla pioggia, innescato dal Sole. Anche i combustibili fossili (carbone, petrolio, gas naturale) derivano dall'energia del sole immagazzinata nella biomassa milioni di anni fa attraverso il processo della fotosintesi clorofilliana, ma non sono rinnovabili in tempi storici."}
{"id": "287681", "revid": "12067", "url": "https://it.wikipedia.org/wiki?curid=287681", "title": "Anni '80", "text": ""}
{"id": "287699", "revid": "2028514", "url": "https://it.wikipedia.org/wiki?curid=287699", "title": "Alfonso Traina", "text": "Biografia.\nNella sua lunga carriera di latinista e docente universitario s'interess\u00f2 in particolar modo di Seneca, con la monografia \"Lo stile drammatico del filosofo Seneca\" (1974) e con varie traduzioni, nonch\u00e9 di poeti dell'et\u00e0 repubblicana come Catullo, Orazio e Virgilio: di quest'ultimo, oltre alla traduzione delle \"Bucoliche\" (2012), sono rilevanti alcune sue interpretazioni, come quella degli ultimi due versi della prima bucolica o l'analisi della \"pietas\" nel XII libro dell\"'Eneide\". Importanti inoltre i suoi studi sul latino arcaico di Livio Andronico (insieme a una versione espressionista dell'Odissea, \"Vortit barbare\", pubblicata nel 1970), e la sua traduzione dei frammenti superstiti di Sesto Turpilio (2013).\nAlfonso Traina fu uno dei primi latinisti italiani a studiare la produzione latina di autori moderni, nei 5 volumi di \"Poeti Latini (e neolatini)\": su tutti Giovanni Pascoli, al quale egli dedic\u00f2 larga parte della propria attivit\u00e0 scientifica, col \"Saggio sul latino del Pascoli\" (1961) e con edizioni e traduzioni di molte delle opere latine del poeta.\nTraina pubblic\u00f2 anche diverse opere didattiche, come la \"Morfologia latina\" (con Luciano Pasqualini), la \"Sintassi normativa della lingua latina\" (1965-66; con Tullio Bertotti) e la \"Propedeutica al latino universitario\" (1971-72, con Giorgio Bernardi Perini); da ricordare anche i suoi saggi \"L'alfabeto e la pronunzia del latino\" (1957) e \"Forma e suono\" (1977).\nNel 1999 vinse il Praemium Classicum Clavarense."}
{"id": "287701", "revid": "93556", "url": "https://it.wikipedia.org/wiki?curid=287701", "title": "Oscurantismo", "text": "Per oscurantismo (dal latino \"obscurans\") si intende una sistematica pregiudiziale opposizione al progresso, attraverso la messa in discussione di teorie ed idee innovative e la limitazione della diffusione della conoscenza oltre certi limiti.\nSi tratta di un termine esplicitamente dispregiativo nato all'incirca nel XVIII secolo in antitesi all'Illuminismo. Viene utilizzato da correnti di pensiero che si autodefiniscono progressiste per indicare l'atteggiamento culturale proprio di chi si schiera contro una visione dinamica della cultura e una diffusione del pensiero e della ricerca scientifica e intellettuale in qualunque campo del sapere.\nIn tale accezione il termine viene usato ancor oggi per connotare negativamente linee di pensiero che sembrano negare la libert\u00e0 di pensiero e la libert\u00e0 dell'individuo contro credenze o imposizioni ideologiche.\nDefinizione.\nNon esiste una teoria filosofica o politica che si definisca oscurantismo o persone che si autodefiniscono oscurantiste, dato che il concetto \u00e8 sempre applicato da un soggetto alla parte avversa nel corso di un confronto, un'analisi storica o sociologica. Nell'uso comune il termine denota chiunque si contrappone al pensiero libero.\nViene spesso definita spregiativamente \"oscurantista\" una persona che mantiene un atteggiamento negativo su alcuni paradigmi del sapere, quali il rifiuto di riconoscere come vere delle teorie, come ad esempio quella dell'evoluzione.\nIl termine \"oscurantista\" \u00e8 usato, sempre spregiativamente, anche con riferimento a persona favorevole a limitare la diffusione delle conoscenze, ovverosia a chi pur non negando la veridicit\u00e0 di qualcosa, ritiene che se ne debba impedire od ostacolare la divulgazione per una serie di ragioni come un interesse di parte, il timore per la quiete sociale, l'ordine morale, o altre.\nUn astronomo pu\u00f2 definire oscurantista un astrologo, in quanto le leggi alla base dell'astrologia sono molto vaghe e superate dalle conoscenze astronomiche scientificamente accertate.\nIl termine \"oscurantismo\" nella storia.\nNel dibattito storico e filosofico, il termine \"oscurantismo\" \u00e8 stato prevalentemente utilizzato da intellettuali illuministi e positivisti per connotare negativamente una stagione del pensiero umano.\nEssi hanno infatti designato il Medioevo occidentale utilizzando l'espressione assai discutibile di \"secoli bui\", ovvero come sinonimo di inverno culturale, trascurando il contributo inestimabile dato alla diffusione del sapere e delle scienze dal sorgere degli ordini monastici e delle universit\u00e0 in tutta Europa ad opera soprattutto della Chiesa cattolica.\nSecondo l'analisi illuminista uno dei caratteri negativi della cultura medioevale fu la preminenza della teologia su ogni altra attivit\u00e0 speculativa, essendo imperante un modello filosofico di impronta aristotelica dominato dal principio di autorit\u00e0 che poneva le \"verit\u00e0\" bibliche come principi incontrastati. Il controllo della cultura da parte della Chiesa sarebbe proseguito durante la Controriforma, con particolare riferimento alla creazione di un Indice dei libri proibiti, ai processi inquisitori e le conseguenti condanne, processi che peraltro erano condotti con grande scrupolo, tanto che criminali comuni si fingevano eretici per essere soggetti al Tribunale dell'Inquisizione, pi\u00f9 garantista dei comuni tribunali che comminavano assai pi\u00f9 facilmente la pena di morte.\nSi arriv\u00f2 cos\u00ec all'illuminismo e al secolo XIX, dominato dalle grandi scoperte scientifiche e tecnologiche e vivacemente punteggiato da scontri ideologici tra liberi pensatori e uomini di Chiesa.\nAlla fine del XIX secolo il contrasto tra progresso e presunto oscurantismo era vissuto cos\u00ec profondamente che venne portato in scena al Teatro alla Scala di Milano in forma di balletto: il famoso Ballo Excelsior, un'allegoria ingenua della vittoria di Luce e Civilt\u00e0 contro l'Oscurantismo.\nIl termine \"oscurantismo\" in accezioni contemporanee.\nIn ambito di ricerca e religioso.\nRecentemente il termine oscurantismo \u00e8 stato ripreso per usarlo durante i confronti su temi come la bioetica e la libert\u00e0 della ricerca scientifica in alcuni campi della biologia, come ad esempio sull'uso delle cellule staminali di origine embrionale.\nIl termine \u00e8 usato anche per contrastare le tesi creazioniste e il sorgere di nuovi supposti integralismi religiosi.\nIn ambito politico.\nLe politiche cosiddette oscurantiste si presentano con vari aspetti anche oggi, assumendo talvolta forme di potere rigide e centraliste, che temono la divulgazione di idee liberalismoliberali, atee, laiciste o a volte semplicemente diverse dai canoni imposti dallo Stato, come \u00e8 avvenuto in Cina con l'oscuramento dapprima parziale e poi totale dell'enciclopedia virtuale Wikipedia in tutta la Repubblica Popolare Cinese e pi\u00f9 in generale con la censura pervasiva che filtra il flusso delle informazioni in entrata e uscita sulle reti telematiche cinesi e le loro connessioni con internet. Il primo blocco si \u00e8 verificato nel 2004, in corrispondenza con il quindicesimo anniversario della protesta di piazza Tienanmen.\nCon riferimento alla stessa scienza, come \"nuovo oscurantismo\".\nA volte l'accusa di oscurantismo \u00e8 indirizzata a quelle aree della scienza giudicate positivistiche e scientistiche da parte di creazionisti o pi\u00f9 in generale antievoluzionisti.\nA questa accusa gli evoluzionisti ribattono segnalando un risveglio oscurantista."}
{"id": "287713", "revid": "827882", "url": "https://it.wikipedia.org/wiki?curid=287713", "title": "QT", "text": ""}
{"id": "287715", "revid": "110157", "url": "https://it.wikipedia.org/wiki?curid=287715", "title": "Salinas (Brasile)", "text": "Salinas \u00e8 un comune del Brasile nello Stato del Minas Gerais, parte della mesoregione del Norte de Minas e della microregione di Salinas."}
{"id": "287716", "revid": "120543770", "url": "https://it.wikipedia.org/wiki?curid=287716", "title": "Abbazia di Weingarten", "text": "L'abbazia di Weingarten o abbazia di San Martino (in tedesco: \"Abtei Weingarten\") \u00e8 un monastero benedettino sul Martinsberg (monte di San Martino) a Weingarten, presso Ravensburg, nel Baden-W\u00fcrttemberg (Germania).\nPrima fondazione.\nNel 1056, Guelfo I di Baviera, fond\u00f2 un monastero benedettino sul Martinsberg, sovrastante il villaggio di Altdorf, ereditato dalla madre. Il nome Weingarten (vigneto) \u00e8 documentato dal 1123. (Nel 1865, il villaggio prese definitivamente il nome dall'abbazia divenendo l'attuale cittadina di Weingarten.) Qui si insediarono dei monaci provenienti dall'abbazia di Altom\u00fcnster. Nel 1126, Enrico IX di Baviera, si ritir\u00f2 qui dopo la sua abdicazione; egli mor\u00ec lo stesso anno e venne sepolto nella chiesa dell'abbazia.\nI monaci si prodigarono, tra le altre cose, nella miniatura di manoscritti. Il loro lavoro pi\u00f9 famoso \u00e8 il \"Messale di Bertoldo\" del 1217, ora nella Biblioteca Pierpont Morgan a New York. Altra nota speciale \u00e8 riservata a \"Welfenchronik\", scritto ed illustrato attorno al 1190, che descrive e celebra la casa dei Guelfi che aveva sede nella vicina Ravensburg.\nIl monastero venne elevato allo status di \"Reichsabtei\" (stato ecclesiastico indipendente) nel 1274.\nEsso ottenne un territorio di 306\u00a0km\u00b2, che si estendeva dall'Algovia al lago di Costanza e includeva numerose foreste e vigneti, ed era perci\u00f2 uno dei pi\u00f9 ricchi monasteri della Germania del sud.\nDal 1715, la chiesa romanica dell'abbazia, costruita tra il 1124 ed il 1182, venne in gran parte demolita e rimpiazzata tra il 1715 ed il 1724 da una chiesa pi\u00f9 larga e riccamente decorata in stile barocco, che nel 1956 fu nominata basilica minore papale.\nNel 1803, durante la secolarizzazione, l'abbazia venne sciolta. Dapprima, divenne parte dei possedimenti della Casa di Orange-Nassau, e quindi nel 1806 parte del Regno del W\u00fcrttemberg. Le costruzione del monastero vennero utilizzate come fabbriche e caserme per i soldati.\nLa seconda fondazione.\nNel 1922, Weingarten venne rifondata e vi si reinsediarono i benedettini dell'arciabbazia di Beuron e dell'abbazia inglese di Erdington (in periferia di Birmingham). Nel 1940, i monaci vennero espulsi dalla Germania dal movimento nazista, ma vi poterono fare ritorno al termine della guerra. Sotto l'abate Luca Weichenrieder l'abbazia declin\u00f2, e dopo un ultimo periodo di vari amministratori fu sciolta un'altra volta nel 2010.\nI monaci furono responsabili del \"Blutritt\", o processione a cavallo del Santo Sangue conservato nella chiesa dell'abbazia. Dal 2010 la parrocchia continua questa responsabilit\u00e0.\nIl monastero faceva parte della Congregazione di Beuron della Confederazione benedettina ed era caratterizzato da due tradizioni ecclesiastiche, o \"riti\". Una parte dei monaci seguiva il rito romano, un'altra parte il rito bizantino.\nLa struttura e l'organo.\nL'abbazia e la chiesa sono le maggiori attrazioni turistiche della via conosciuta come la Oberschw\u00e4bische Barockstra\u00dfe che comprende una serie di monumenti storici del XVII e XVIII secolo.\nAll'interno della chiesa si trova il famoso organo Gabler, costruito tra il 1735 e il 1750 da Joseph Gabler. L'organo \u00e8 composto da 63 registri (voci) e oltre 6.600 canne. \u00c8 considerato il 44\u00ba organo pi\u00f9 grande del mondo.\nAbati di Weingarten.\nNuova fondazione:"}
{"id": "287726", "revid": "1318658", "url": "https://it.wikipedia.org/wiki?curid=287726", "title": "Repubblica di Ragusa", "text": "La Repubblica di Ragusa (nota anche come \"repubblica ragusea\" o, dal nome del suo santo protettore, \"repubblica di San Biagio\") \u00e8 stata una repubblica marinara dell'Adriatico, esistita dal X secolo al 1808. La sua capitale era la citt\u00e0 di Ragusa in Dalmazia; il suo territorio fa oggi parte della Croazia e in minima parte del Montenegro (Sutorina) e della Bosnia ed Erzegovina (Neum).\nIl nome.\nSecondo un famoso passo di Costantino Porfirogenito:\nNel tempo il nome della citt\u00e0 venne scritto in vari modi, tutti derivanti dalla stessa radice: \"Lausa\", \"Labusa\", \"Raugia\", \"Rausia\", \"Rachusa\" e finalmente \"Ragusa\".\nIl nome slavo \"Dubrovnik\" deriva invece dalla parola \"dubrava\", e cio\u00e8 \"foresta di querce\": questi alberi infatti ricoprivano un tempo la montagna di San Sergio (in croato \"Sr\u0111\"), sulle pendici della quale venne costruito il nucleo antico della citt\u00e0.\nGeografia.\nIl territorio di Ragusa comprendeva una sottile fascia della costa dalmata lunga 120\u00a0km e larga appena 5\u201310\u00a0km, che si estendeva dalla foce della Narenta alla Punta d'Ostro presso l'imbocco delle Bocche di Cattaro. Il pi\u00f9 vecchio territorio (\"distretto\") di Ragusa, nell'XI secolo, comprendeva la capitale, Gravosa, Breno, Gionchetto con Montagna di San Sergio, Malfi e Ombla. Nel corso dei secoli il Comune (poi Repubblica) di Ragusa acquis\u00ec l'arcipelago delle Elafiti (Giuppana, Isola di Mezzo e Calamotta) (1080), Lagosta (1272), la citt\u00e0 di Stagno e l'intera penisola di Sabbioncello (1333), Meleda (1345), il Litorale Raguseo con Slano (1399) e Canali con la citt\u00e0 di Ragusavecchia (1419 - 1427). Per soli tre anni (1414-1417) Ragusa tenne anche le isole di Curzola, Brazza e L\u00e8sina, ma fu poi costretta a cederle a Venezia.\nLa sua estensione era di circa 1375\u00a0km\u00b2. Da un punto di vista amministrativo, la Repubblica era divisa in dodici unit\u00e0 amministrative: la capitale, tre capitanati (Ragusavecchia, Iagnina e Sabbioncello) e otto contee (Canali, Breno, Slano, Stagno, Lagosta, Meleda, Giuppana, Isola di Mezzo).\nRagusa era anche arcidiocesi avente come suffraganee Stagno, Curzola, Trebigne-Marcana e per un breve tempo Cattaro.\nStoria.\nFondazione e periodo bizantino (614-1204).\nNella prima met\u00e0 del VII secolo (secondo la tradizione nel 614), epoca delle invasioni degli Slavi e degli Avari nella penisola balcanica, gli abitanti della citt\u00e0 di \"Epidaurum\" (l'attuale Ragusa Vecchia, in croato: \"Cavtat\", pronuncia \"Zavtat\") cercarono rifugio su un'isola di fronte alla costa, solo successivamente unita alla terraferma, che ha costituito il primo nucleo urbano di Ragusa. Seppur con notevole autonomia, la citt\u00e0 fu da quel momento soggetta alla protezione dell'Impero Bizantino.\nDurante questa epoca, Ragusa cominci\u00f2 a sviluppare un attivo commercio nel Mediterraneo orientale. A partire dall'XI secolo si impose come citt\u00e0 marittima e mercantile soprattutto nell'Adriatico, stringendo accordi e contratti con altre citt\u00e0; il primo contratto commerciale conosciuto risale al 1148 e fu stipulato con la citt\u00e0 di Molfetta, ma per resistere contro lo strapotere veneziano in Adriatico fu determinante soprattutto l'alleanza con la Repubblica di Ancona (dal 1199). Le due citt\u00e0 rinnovavano periodicamente i loro patti e ragusei ed anconetani si consideravano abitanti di citt\u00e0 sorelle. Molti anconetani abitavano a Ragusa, e molti ragusei abitavano ad Ancona. Le due citt\u00e0 diedero vita ad una via commerciale tra Europa occidentale e Medio Oriente alternativa a quella veneziana; questa via partiva da Costantinopoli, passava per Ragusa, Ancona, Firenze per giungere alle Fiandre e all'Inghilterra. Altre citt\u00e0 alleate furono Pisa, Termoli e Napoli. In una lettera datata 29 agosto 1189 ed inviata dal Bano di Bosnia Kulin, appare menzionato per la prima volta il nome slavo della citt\u00e0, \"Dubrovnik\". Questa lettera \u00e8 il testo di una concessione commerciale che il Bano offre alla Repubblica di Ragusa e ai suoi cittadini.\nStorici come Praga affermarono che la Repubblica di Ragusa fu l'unico Stato dei Dalmati italiani venutosi a creare. La Repubblica di Ragusa \u00e8 chiamata da alcuni studiosi la \"quinta repubblica marinara di lingua italiana\".\nIl periodo veneziano (1205-1358).\nDopo la caduta di Costantinopoli durante la IV Crociata nel 1204, Ragusa cadde sotto il dominio della Repubblica di Venezia, dalla quale eredit\u00f2 gran parte delle sue istituzioni. Il dominio veneto si prolung\u00f2 per un secolo e mezzo, con brevi interruzioni (dal 1207 al 1211, dal 1215 al 1217 e dal 1232 al 1235); inoltre, dal 1230 al 1232, la citt\u00e0 fu soggetta alla sovranit\u00e0 del despotato d'Epiro.\nIn questa epoca venne a delinearsi l'assetto istituzionale interno della futura repubblica, con la comparsa del Senato (1252) e l'approvazione dello Statuto Raguseo (9 maggio 1272).\nL'indipendenza (1358).\nNel 1358, in seguito ad una guerra con il Regno d'Ungheria, Venezia fu costretta a rinunciare, con la pace di Zara, a gran parte dei suoi possedimenti in Dalmazia. Ragusa colse l'occasione per affrancarsi dal giogo veneto e si diede volontariamente come vassallo al Regno di Ungheria.\nOttenuto il diritto di autogoverno in cambio del vincolo di assistenza con la propria flotta e del pagamento di un tributo annuale al re di Ungheria, Ragusa inizi\u00f2 la propria storia come stato indipendente. In quell'epoca la citt\u00e0 venne fortificata e dotata di due porti. A met\u00e0 del XV secolo la \"Communitas Ragusina\" inizi\u00f2 a chiamarsi \"Respublica Ragusina\". Negli stessi anni, anche la citt\u00e0 federata di Ragusa, Ancona, pass\u00f2 dalla denominazione \"Comunitas Anconae\" a quella di \"Respublica Anconitana\".\nIl periodo d'oro (XV e XVI secolo).\nBasando la sua prosperit\u00e0 sul commercio marittimo, la Repubblica di Ragusa divenne la maggiore potenza dell'Adriatico meridionale e giunse a rivaleggiare con la Serenissima Repubblica di Venezia.\nRagusa fu in quel periodo la porta dei Balcani e dell'Oriente, luogo di commercio di vari metalli (argento, rame, piombo), sale, spezie e cinabro. Supportata dalla sua ricca e abile aristocrazia, Ragusa pot\u00e9 raggiungere il suo apogeo nei secoli XV e XVI grazie anche a convenienti accordi bilaterali di esenzione dalle tasse per le merci commerciate. L'alleanza con la Repubblica di Ancona fu rinnovata con la stesura di nuovi patti, sempre in chiave anti-veneziana. Ma non furono soltanto la potente flotta, che toccava i principali porti del Mediterraneo, e la fitta rete di consolati (ben 50) a fare di Ragusa una potenza: la citt\u00e0 ebbe illustri figli che si distinsero nella letteratura e nelle arti.\nA causa della sua particolare posizione geografica (una sottile striscia costiera con l'Impero ottomano alle spalle), lo Stato raguseo fu anche uno strenuo difensore del Cattolicesimo, ed in tale veste si dimostr\u00f2 intollerante anche verso la Chiesa ortodossa: in larghe parti del territorio furono registrate espropriazioni e conversioni forzose di massa. Come regola generale, i non cattolici erano esclusi dalla cittadinanza, oltre che dagli uffici pubblici e dalle alte magistrature dello Stato; il che obblig\u00f2 numerosi mercanti serbo-erzegovesi alla conversione. Tuttavia la citt\u00e0 non esit\u00f2 ad ospitare dal 1492 gruppi di ebrei sefarditi espulsi dalla penisola iberica, che diedero ulteriore impulso all'importanza commerciale della citt\u00e0.\nDal punto di vista interno, la struttura della societ\u00e0 era rigidamente impermeabile: i matrimoni misti erano vietati e gli appartenenti alle due classi inferiori non avevano alcuna influenza sul governo della Repubblica. D'altro canto, la Repubblica di Ragusa si dimostr\u00f2 estremamente avanzata per altri versi: nel 1317 fu aperta la prima farmacia (una delle prime in Europa), nel 1432 un ospizio per trovatelli e nel XVI secolo un lazzaretto per far passare la quarantena ai marinai provenienti da paesi in cui erano in corso delle epidemie.\nRagusa era una delle citt\u00e0 in cui pi\u00f9 fiorente era la tratta degli schiavi, abolita nel 1416 su imposizione del re d'Ungheria, 400 anni prima della Gran Bretagna (1833) e degli Stati Uniti (1865).\nLa vecchia bandiera della repubblica era caratterizzata dal motto \"Libertas\", mentre l'ingresso alla fortezza di San Lorenzo (\"Lovrijenac\", situata appena al di fuori delle mura cittadine) reca ancora l'iscrizione \"Non bene pro toto libertas venditur auro\" (\"La libert\u00e0 non si vende per tutto l'oro del mondo\").\nDi fronte alla prorompente avanzata ottomana nella penisola balcanica e in seguito alla sconfitta ungherese nella battaglia di Moh\u00e1cs (1526), Ragusa cambi\u00f2 fronte e pass\u00f2 sotto la supremazia formale del sultano ottomano, obbligandosi a pagargli un simbolico tributo annuale: un'abile mossa che le permise di salvaguardare la sua indipendenza.\nCommercio.\nRagusa importava dall'entroterra balcanico metalli e minerali (tra cui il cinabro), pellami, lana; dalla Puglia e dalla Sicilia sale e grano; dal Levante spezie di ogni tipo. Attraverso Ancona importava prodotti marchigiani (olio, vino, grano, carta di Fabriano) e manufatti fiorentini e fiamminghi, specialmente panni pregiati. I prodotti orientali erano poi esportati in Europa occidentale e viceversa. Peculiarit\u00e0 della repubblica di Ragusa fu la presenza di propri consoli non solo in altri porti, ma in numerosi centri lontani dal mare, lungo le strade che attraversavano la penisola balcanica in senso est-ovest. Consolati ragusei erano infatti a: Mostar, Sarajevo, Srebrenica, Belgrado, Prizren, Pristina, Prokuplje, Ni\u0161, Novi Pazar, Sofia, Filippopoli, Adrianopoli, Provadija. Naturalmente anche negli sbocchi marittimi di queste strade commerciali i ragusei inviavano consoli: Varna, Salonicco, e Costantinopoli (in questi ultimi due centri Ragusa aveva anche propri fondachi). Naturalmente un consolato raguseo era presente nella repubblica sorella di Ancona, da cui le merci balcaniche prendevano la strada di Firenze, della Lombardia e delle Fiandre. Nell'Adriatico, consoli di Ragusa erano anche nei porti dirimpettai di Barletta, Trani e Bari. Nel Levante consolati ragusei erano a Chio, Rodi, Candia ed Alessandria d'Egitto. Sulle rotte occidentali invece la repubblica di San Biagio aveva rappresentanza consolare a Malta, Siracusa, Messina, Napoli e Marsiglia.\nIl declino.\nCon il XVII secolo inizi\u00f2 per la Repubblica di Ragusa un lento quanto inesorabile declino, dovuto sia alla scoperta dell'America (che tagli\u00f2 fuori il Mediterraneo dalle principali rotte commerciali), sia soprattutto ad un catastrofico terremoto avvenuto il 6 aprile 1667, che rase al suolo gran parte della citt\u00e0 facendo 5.000 vittime tra cui il rettore.\nLa citt\u00e0 venne presto ricostruita a spese del Papa e dei sovrani di Francia e Inghilterra, che ne fecero un gioiello dell'urbanistica seicentesca, e con grandi sforzi la Repubblica visse una nuova quanto effimera ripresa, ma la sua stessa esistenza fu sempre pi\u00f9 minacciata. Fiaccata nella sua importanza commerciale, indebolita politicamente, decaduta nella sua immagine di baluardo cristiano, Ragusa fin\u00ec con il diventare, al pari della Serenissima, un'anacronistica repubblica arroccata a difesa dei suoi privilegi.\nProprio a causa delle scaramucce con i veneziani, la repubblica ragusea sent\u00ec sempre pi\u00f9 la necessit\u00e0 di evitare ogni confine terrestre con la rivale veneta, al fine di impedire alla Serenissima di attaccare la citt\u00e0 via terra. L'occasione propizia giunse in occasione dei negoziati per la pace di Carlowitz, quando Ragusa cedette al sultano ottomano due sottili strisce di costa al di l\u00e0 del proprio confine. La cessione delle due \"zone cuscinetto\" fu ufficializzata con la firma della pace il 26 gennaio 1699 (articoli IX e XI del trattato turco-veneziano), che rese lo Stato raguseo un'\"enclave\" in territorio turco. Di queste due strisce, quella settentrionale (parte del distretto meridionale di Klech con la citt\u00e0 di Neum) la separa dalla Dalmazia veneta e costituisce, attualmente, l'unico sbocco al mare della Bosnia ed Erzegovina, mentre quella meridionale (Suttorina) fa oggi parte del Montenegro e separava la Repubblica dai territori dell'Albania veneta.\nNegli ultimi secoli l'indipendenza ragusea fu quasi pi\u00f9 una graziosa concessione: se il 20 agosto 1684 un trattato tra l'Impero ottomano ed Austria aveva stabilito un protettorato congiunto sulla citt\u00e0, la pace di Passarowitz del 1718 ne riconobbe da un lato la piena indipendenza, ma dall'altro aument\u00f2 l'ammontare del tributo da versare alla Sublime Porta, fissandolo a 12.500 ducati. Per far fronte al caro prezzo della libert\u00e0, i ragusei si dedicarono al cabotaggio con la costa spagnola e italiana. Tale politica commerciale port\u00f2 ad una breve rinascita economica dello Stato. La sua attiva classe imprenditoriale, mantenendo sempre posizioni di stretta neutralit\u00e0, riusc\u00ec a fare della propria flotta mercantile un punto di forza sulle rotte mediterranee e transoceaniche. Infatti, la sua lungimirante politica neutrale la pose al riparo dai conflitti europei e molti stati ne usufruirono, specie nei momenti di belligeranza, imbarcando le proprie merci al sicuro sotto la bandiera ragusea.\nNel 1776 la repubblica di Ragusa fu il primo stato sovrano a riconoscere l'indipendenza degli Stati Uniti d'America.\nLa fine della Repubblica.\nPer ironia della sorte, la repubblica ragusea riusc\u00ec ad assistere alla fine della rivale veneta (1797), ma dovette ben presto soccombere di fronte al precipitare degli eventi in Europa. Dopo la pace di Presburgo del 1805, il territorio della Repubblica fu occupato dalla Francia: il 27 maggio 1806, dopo un assedio di un mese da parte della flotta franco-montenegrina in cui 3.000 palle di cannone piombarono sulla citt\u00e0, Ragusa si arrese ai francesi del generale Lauriston.\nLa Repubblica venne, infine, soppressa per decreto dal generale Marmont il 31 gennaio 1808, giorno in cui abol\u00ec il Senato con tutti gli organi governativi dell'antica Repubblica e la un\u00ec agli ex possedimenti veneziani della Dalmazia sotto occupazione francese. Per quasi due anni Ragusa fece parte del napoleonico Regno d'Italia (1808-1809). Per decreti di Vincenzo Dandolo -governatore e provveditore della Dalmazia napoleonica- e di Domenico Garagnin -governatore, amministratore civile e provveditore di Ragusa, Curzola e Bocche di Cattaro-, la lingua italiana -gi\u00e0 utilizzata nei secoli precedenti assieme al latino- divenne ufficiale nell'amministrazione e nelle scuole.\nGli ultimi residui di autonomia scomparvero infine l'anno successivo, con l'annessione alle Province Illiriche (14 ottobre 1809).\nIl 30 gennaio 1814, il generale austriaco d'origine serba Theodor Milutinovi\u0107 von Milovsky, dopo essere entrato nella citt\u00e0 con l'esercito austriaco, ordin\u00f2 all'ultimo rettore raguseo S. Giorgi di ammainare l'antica bandiera di San Biagio, ma quest'ultimo rifiut\u00f2 \"perch\u00e9 la bandiera \u00e8 stata messa dal popolo\" (\"jer da ga je pripeo puk\").\nAssegnata definitivamente all'Austria con il Congresso di Vienna (1815), Ragusa fu unita al Regno di Dalmazia e rimase fino al termine della prima guerra mondiale (1918) sotto il dominio diretto degli Asburgo. Occupata dagli alleati, venne in seguito assegnata al neonato Regno dei Serbi, Croati e Sloveni.\nDopo l'annessione dai francesi e con la fine della neutralit\u00e0 della repubblica, la flotta mercantile, che era l'origine principale della ricchezza di Ragusa, spar\u00ec completamente venendo confiscata dai francesi, dai russi e da gruppi di pirati. I nobili, la classe mercantile e quasi tutte le classi di Ragusa impoverirono. Dopo la perdita dei privilegi e del potere economico, l'estinzione dei nobili si acceler\u00f2. Solo fra il 1805 e il 1899 sparirono 10 famiglie nobili.\nOggi la citt\u00e0 di Ragusa \u00e8 parte della Croazia indipendente e vive essenzialmente di turismo.\nGoverno e istituzioni.\nIntroduzione.\nL'assetto istituzionale della Repubblica vari\u00f2 nel tempo, seguendo a grandi linee il contemporaneo sviluppo di alcune citt\u00e0-stato italiane, e segnatamente della Repubblica di Venezia, con un substrato derivante dal diritto consuetudinario ispirato alla legislazione romana. I primi documenti pubblici ragusei non sono a noi pervenuti, ma si ritiene che fin dagli albori esistesse una suddivisione fra un gruppo di \"ottimati\" (primo nucleo del successivo patriziato raguseo) derivanti principalmente dalle pi\u00f9 importanti famiglie scampate da Epidauro e prescelti a governare (\"priores\"), e il popolo. All'inizio il comune si chiamava \"Communitas Ragusii\": ogni atto importante veniva deciso dai \"priores\" e sottoposto all'approvazione del popolo convocato in assemblea al suono delle campane (l\"'arengo\" o il \"concio\"). Il potere amministrativo ed economico, la gerarchia ecclesiastica e conseguentemente l'egemonia culturale erano nelle mani del patriziato e dei cittadini e mercanti benestanti.\nL'assetto istituzionale di Ragusa in seguito divenne sempre pi\u00f9 strettamente elitario, cosicch\u00e9 il potere effettivo rimase sempre solidamente in mano a poche famiglie dell'aristocrazia cittadina: nel 1332 venne impedita la creazione di nuove famiglie nobili (la \"Serrata del Maggior Consiglio Raguseo\"), e cos\u00ec Ragusa divenne una vera e propria \"repubblica aristocratica\".\nLe fonti legislative.\nIl 9 maggio 1272 venne promulgata dal Conte (titolo corrispondente alla massima magistratura cittadina, come si vedr\u00e0 in seguito) veneziano Marco Giustiniani quella che pu\u00f2 essere definita la \"Costituzione\" di Ragusa: il \"Liber statutorum civitatis Ragusii\" (Libro degli Statuti della Citt\u00e0 di Ragusa), che abbracci\u00f2 tutte le branche legislative e fu in parte modellato sulle leggi della Repubblica di Venezia. A questo primo nucleo di norme si aggiunsero nei secoli altre collazioni di disposizioni legislative: il \"Liber omnium reformationum\" (1335 - 1410), il \"Liber Viridis\" (1358 - 1460) ed il \"Liber Croceus\" (1460 - 1808). Le leggi importanti furono anche il \"Liber statutorum doane Ragusii\" (Libro degli statuti della dogana ragusea) (1277), \"Capitolare della doana grande\" come la nuova legge sulla materia doganale (1413), l\"'Ordo super assecuratoribus\" (Regolamento per le assicurazioni marittime) (1568), \"Regolamenti della Repubblica di Ragusa per la navigazione nazionale\" (1745) ecc.\nGli organi costituzionali.\nI principali organi costituzionali ragusei furono i seguenti:\nSuddivisione amministrativa.\nIl territorio della citt\u00e0-stato si estendeva su circa 1375\u00a0km\u00b2 ed era suddiviso in 12 unit\u00e0 amministrative:\nLagosta e Meleda furono unit\u00e0 amministrative con l'autonomia locale (le \"universit\u00e0\") e con i propri statuti (\"Libro delli ordinamenti e delle usanze della Universitade et dello Commun della isola de Lagusta\" e \"Liber de ordinamenti e delle usance della universitade del comun de Melida\").\nLingua e cultura.\nPer tutta la sua storia Ragusa costitu\u00ec un ponte tra Oriente ed Occidente, tra mondo slavo e romanzo.\nLa citt\u00e0 fu fondata da popolazioni latine, di lingua dalmatica, e il latino e l'italiano furono per secoli le lingue utilizzate nella grande maggioranza dei documenti ufficiali della Repubblica.\nGrazie a Giovanni Conversini da Ravenna (1343-1408), che si lament\u00f2 di non poter parlare con gli abitanti, sappiamo che alla fine del XIV secolo la lingua pi\u00f9 comunemente parlata a Ragusa non era il latino, ma assai probabilmente il dalmatico. Le classi pi\u00f9 elevate erano comunque bilingui o trilingui, parlando esse il dalmatico, il volgare italiano e la lingua slava locale. Filippo de Diversis riporta che negli anni 1434-1440, quando insegnava la grammatica latina a Ragusa, nei tribunali si parlava ancora in dalmatico, ma gli stessi giudici parlavano con lui in italiano e la lingua slava era gi\u00e0 comune. Il dalmatico si estinse a Ragusa verso la fine del Quattrocento. Per il grande umanista raguseo Elio Lampridio Cerva (1460 circa - 1520) il dalmatico era gi\u00e0 una lingua dimenticata, un ricordo dell'infanzia. Cos\u00ec tra le lingue usate a Ragusa rimasero un dialetto \u0161tokavo con qualche caratteristica \u010dakava, il latino e l'italiano nella forma toscana, con parecchie influenze sia del nord come del sud Italia, in modo particolare dal veneziano. In epoca pi\u00f9 recente, a Ragusa si svilupp\u00f2 anche un dialetto particolare, con base slava (croata) e parecchie influenze italiane.\nA Ragusa si svilupp\u00f2 una ricchissima letteratura: spesso gli stessi autori scrivevano in croato, in latino e in italiano.\nRagusa viene oggi considerata il maggiore centro di propagazione della letteratura croata: alcuni fra i principali autori rinascimentali di questa lingua sono ragusei; molti rappresentarono saghe e tradizioni dei popoli slavi anche in lingua italiana. Fu proprio grazie a questa pacifica commistione che per vari secoli Ragusa pot\u00e9 rifulgere nelle scienze e nelle arti.\nLingue utilizzate.\nI ragusei non conobbero il concetto di lingua ufficiale. Negli atti pubblici e negli arenghi essi usarono sino al 1472 il latino. In seguito, il Senato della Repubblica decise che l'idioma parlato negli organi di stato della Repubblica sarebbe stata la variante locale della lingua dalmatica e proib\u00ec l'uso della lingua slava nei dibattiti senatoriali. I \"gospari\" (l'aristocrazia) mantennero il dalmatico per alcuni decenni, ma il suo uso decrebbe fino a sparire.\nAlla fine del XIV secolo la maggioranza degli abitanti della repubblica parlava croato, e il suo uso aument\u00f2 via via fino a divenire comune a tutti gli strati sociali cittadini. L'italiano ebbe comunque sempre ampio uso nei consessi pubblici ed ufficiali: la variante parlata nella repubblica era pesantemente influenzata dal veneto e dal dialetto toscano.\nQuando Ragusa entr\u00f2 a far parte del Regno d'Italia napoleonico, tra il 1808 e il 1810, la lingua italiana era ancora ampiamente utilizzata dagli uomini delle classi pi\u00f9 colte ed agiate, mentre le donne e il popolo parlavano quasi esclusivamente la parlata slava locale.\nPoeti e scrittori.\nFra i maggiori scrittori di Ragusa svettano il commediografo e poeta Marino Darsa (1508\u00a0\u2013 1567) e il grande poeta barocco Giovanni Gondola (1589 - 1638), scrittore del grande poema epico \"Osmanide\" (stampato per la prima volta da Anton Antonio Martecchini nel 1826 a Ragusa). I versi del suo dramma o favola pastorale \"Dubravka\" sono tuttora considerati come l'inno di Ragusa e fra i pi\u00f9 importanti di tutta la storia della letteratura croata:\nUn'altra opera molto famosa di Gondola fu il poema religioso \"Suze sina razmetnoga (\"Le lagrime del figliol prodigo\") stampato a Venezia nel 1703."}
{"id": "287727", "revid": "1833487", "url": "https://it.wikipedia.org/wiki?curid=287727", "title": "Tuturano", "text": "Tuturano (\"Tuturanu\" in dialetto locale) \u00e8 l'unica frazione del comune di Brindisi, parte della VI Circoscrizione, situato in Puglia nell'alto Salento. Al Censimento del 2001 contava abitanti.\nGeografia fisica.\nTuturano \u00e8 immerso nella campagna brindisina, a circa 10\u00a0km dal centro di Brindisi in direzione sud e ad 8\u00a0km dal Mare Adriatico, in direzione est. Il suo territorio, situato a 45 metri sul livello del mare, comprende una suggestiva porzione della Piana di Brindisi. Si presenta sostanzialmente pianeggiante e privo di corsi d'acqua.\nL'analisi geologica rivela la presenza di terreni principalmente calcarei, argillosi e sabbiosi. Il substrato pi\u00f9 profondo \u00e8 di natura calcarea e risale al periodo mesozoico. Su di esso poggia uno strato argilloso dal quale affiorano, in alcuni punti, rocce di natura carbonatica,\nLa falda acquifera costituisce una risorsa di facile approvvigionamento dal momento che l'acqua \u00e8 gi\u00e0 rintracciabile a profondita di 10 metri o meno. L'acqua piovana si raccoglie nel sottosuolo e rifornisce con facilit\u00e0 i depositi sotterranei oppure viene convogliata verso il mare attraverso una modesta rete di canali. Il pi\u00f9 importante di questi, denominato Canale Foggia di Rau, volgarmente detto \"lu Canali\", costeggia il Bosco Colemi, lambisce l'abitato ad ovest e si getta in mare in localit\u00e0 Punta della Contessa, sede dell'omonimo parco regionale. Un altro canale \u00e8 quello di Fiume Grande che transita nei pressi di Masseria Paticchi e raggiunge la zona industriale di Brindisi sfociando in mare nei pressi della centrale termoelettrica di Brindisi nord.\nL'abitato \u00e8 completamente circondato da terreni agricoli. Le colture prevalenti sono la vite, l'olivo, il carciofo, il pomodoro.\nIl clima \u00e8 di tipo mediterraneo con inverni miti ed estati calde ma ventilate. L'assenza di rilievi e la vicinanza al mare favoriscono un'intensa ventilazione dai quadranti sia settentrionali sia meridionali.\nStoria e archeologia.\nIl paese deriva il nome dal \"fundus Tutorianus\", i possedimenti della famiglia romana \"Tutoria\", un membro della quale \u00e8 facilmente identificabile con il \"Publius Tutorius\" noto da un'epigrafe (circa II secolo d.C.) rinvenuta a Cerrate, localit\u00e0 non molto distante. Fin dall'epoca ellenistica, III - I secolo a.C. in localit\u00e0 Cerano fu attivo un piccolo scalo portuale, che collegava Tuturano con uno sbocco direttamente sul mare. Nella zona di Cerano sono noti resti di una grandiosa villa romana.\nIl casale \u00e8 poi documentato nel Medioevo come \"locus Tuturanus\" (1097) e \"vicus Tuturanus\" (1107) nelle donazioni effettuate dal conte Goffredo conte di Conversano e dalla moglie Sichelgaita al Monastero delle monache benedettine di Brindisi. Le pergamene delle donazioni si conservano nella Biblioteca arcivescovile Annibale de Leo. Nella sua area, sempre donata alle monache benedettine di Brindisi, vi era un altro casale noto come Valerano, la cui ubicazione doveva essere quella della attuale masseria Maramonte, nei pressi del bosco Colemi, ma recenti indagini topografiche collocano il sito in contrada Uarano, non distante dalla Masseria Cerrito. Un altro casale medievale, antecedente a Tuturano e forse allo stesso Valerano, insisteva nell'area oggi occupata dalla Masseria Colemi.\nSi hanno notizie sul fatto che Tuturano, come avvenne anche in altre zone della Puglia, fu abitata da immigrati albanesi, i quali nel 1480 la abbandonarono temporaneamente, spostandosi in Abruzzo, per timore dell'invasione dei Turchi, che proprio in quei giorni avevano preso la citt\u00e0 di Otranto. Una volta passata la paura dei Turchi, gli albanesi tornarono a Tuturano. Al XIII secolo appartiene la Torre di Sant'Anastasio il cui restauro oggi \u00e8 imminente. Nel Cinquecento fu rinforzata e ristrutturata con le caditoie, e mettendola in comunicazione con le torri costiere sulla Costa sistema di avvistamento delle torri costiere antisaracene.Probabilmente l'assenza di alti campanili nel piccolo borgo medievale fece sentire l'esigenza di costruire una torre per la difesa del borgo. Nella zona infatti, oltrech\u00e9 dalla sua torre di avvistamento, la Tuturano medievale e in ispecie normanna era circondata da tre grandi castelli: quello di Brindisi a nord, quello di San Pietro Vernotico, come fa notare il professor Raffaele Licinio nella sua pubblicazione sui Castelli Medievali di Puglia e Basilicata, e quello di Mesagne a ovest, citt\u00e0 posta sulla Via Appia, sede di una compagine dei Cavalieri Teutonici.\nNel 1598 un'antica chiesa, risalente al XIII secolo, viene riedificata e viene intitolata alla Madonna del Giardino. Tale denominazione prende spunto da una leggenda secondo la quale un pastore ritrov\u00f2 una delle sue pecore, smarritasi, in una zona campestre, assimilata poi ad un giardino, vicino ad un'immagine sacra della Madonna. Essa era probabilmente dedicata ai Santi Cosma e Damiano, il cui culto \u00e8 molto diffuso in quest'area. Infatti, come apprendiamo da documenti medievali, a Tuturano, fin dal XII secolo, vi erano due chiese, una di rito greco dedicata a Sant'Eustachio e una di rito latino dedicata ai Santissimi Cosima e Damiano. Recenti scavi eseguiti nella piccola chiesa hanno portato alla luce il vecchio pavimento e numerose sepolture.\nNel 1871, dopo che si era compiuta l'Unit\u00e0 d'Italia, Tuturano venne assegnata al territorio del comune di Brindisi, di cui divenne una frazione. Al termine della prima guerra mondiale (1918) raggiunse una popolazione di circa 1000 abitanti e venne dotata di scuole elementari, uffici comunali e caserma dei Carabinieri. Durante la seconda guerra mondiale fu sede di un campo di prigionia per i soldati, realizzato nella masseria Paticchi.\nPi\u00f9 di una volta la popolazione ha manifestato la propria volont\u00e0 di costituirsi comune indipendente. Tali tentativi non hanno mai avuto successo. L'ultimo di questi, risalente agli anni 2000, \u00e8 stato respinto in quanto la popolazione residente non raggiungeva il limite previsto dalla normativa vigente.\nLuoghi di interesse.\nArchitettura.\nIl suo monumento pi\u00f9 rappresentativo \u00e8 la seicentesca \"chiesa della Madonna del giardino\", riedificata dopo la distruzione turca del 1480, con i materiali di una chiesa medievale molto pi\u00f9 antica, come testimoniano le tracce di affresco del secolo XIII al suo interno. La chiesa \u00e8 stata recentemente restaurata.\nAltri monumenti degni di nota sono:\nAree naturali.\nNelle campagne tuturanesi si trovano la Riserva naturale regionale orientata Bosco di Santa Teresa e dei Lucci e la Riserva naturale regionale orientata Bosco di Cerano. Queste aree sono ci\u00f2 che resta, nel territorio di Tuturano, dell'antica foresta oritana, un'estesa area boschiva che copriva vaste zone della parte sud-occidentale della provincia di Brindisi. Fin dall'antichit\u00e0 la zona intorno a Tuturano \u00e8 circondata da boschi e paludi, tra le quali la Padula Rotundam e la Padula de Pergola, alla cui palude \u00e8 ancora oggi risalente il toponimo di una via del paese, in direzione Mesagne. Entrambe non sono localizzabili attualmente per via delle bonifiche effettuate dal Medioevo e nel dopoguerra. Recenti indagini topografiche mostrano come Padula de Pegola dovesse trovarsi tra Tuturano e Mesagne non molto distante dai villaggi di Valerano e Senestrito, odierna Masseria Cerrito.\nIl Bosco di Santa Teresa e dei Lucci \u00e8 stato istituito con la L.R 19/97. Possiede una biodiversit\u00e0 davvero interessante essendoci, tra l'altro, rari esemplari di Quercia Vallonea. \u00c8 composto da sei distinte aree a carattere boschivo distribuite nel territorio tra Tuturano e Mesagne: il Parco Colemi, il Bosco di Santa Teresa (diviso in due parti), il Bosco di Cerrito, il Bosco Preti e il Bosco dei Lucci.\nIl Parco Colemi, detto \"boschetto\", \u00e8 il parco naturale della frazione e dista un solo chilometro dal centro abitato. \u00c8 meta fissa per le gite fuori porta e per le scampagnate. A differenza delle altre cinque aree della riserva orientata, presenta un'elevata fruibilit\u00e0, anche con i mezzi a motore. Tale presenza \u00e8 responsabile di un moderato deterioramento dell'ecosistema, a cui contribuisce anche l'incuria dei frequentatori e l'insufficiente attivit\u00e0 di prevenzione e protezione della flora. Sempre pi\u00f9 frequenti risultano i casi di moria e di fratture degli alberi. Moria che regna incontrastata, invece, nel vicino Bosco di Santa Teresa. Qui la presenza di visitatori \u00e8 ormai molto rara, limitandosi a pochi raccoglitori di funghi. La fruibilit\u00e0 \u00e8 molto limitata da una vegetazione arbustiva che ha invaso i sentieri interni mentre la presenza di alberi sani \u00e8 sempre pi\u00f9 rara.\nSulla provinciale che collega Tuturano a Mesagne, a 5\u00a0km dall'abitato, si trova il Bosco di Cerrito, ormai ridotto ad un recinto quadrangolare di alti esemplari di cerro che racchiudono ampie aree agricole, un caseggiato e ci\u00f2 che resta del bosco.\nIl Bosco di Cerano fa parte di un'area protetta a cavallo dei comuni di Brindisi e San Pietro Vernotico. Il bosco vero e proprio \u00e8 collocato a est di Tuturano. \u00c8 una stretta fascia di vegetazione boschiva che essenzialmente segue il corso del \"Canale il Siedi\" a partire dalla localit\u00e0 Tramazzone spingendosi verso il mare fino a raggiungere lo stabilimento balneare Lido Cerano. All'interno sono presenti sentieri ben curati e percorribili sia a piedi sia in bicicletta. Da qualche anno il bosco \u00e8 sede di una competizione di mountainbike, categoria XC.\nEconomia.\nL'agricoltura \u00e8 stata per Tuturano la principale fonte di sostentamento fino all'arrivo dei grandi insediamenti industriali. La campagna e i suoi ritmi hanno scandito da sempre la vita sociale, permeando usi e costumi della popolazione. Il latifondo, negli anni, lasci\u00f2 il passo alla piccola propriet\u00e0 terriera, riflettendo quanto accadeva in tutto il meridione d'Italia. Chi possedeva dei terreni poteva condurre una vita normale se non agiata mentre chi lavorava come dipendente spesso viveva di stenti. Le prime attivit\u00e0 commerciali nacquero negli anni '40-'50.\nA partire dagli anni '60, con la costruzione del petrolchimico a Brindisi, anche Tuturano contribuisce in termini di manodopera.\nOggi la maggioranza della popolazione attiva \u00e8 impiegata nell'industria e, secondariamente, nei servizi. L'insediamento industriale principale \u00e8 la centrale termoelettrica Enel di Cerano, distante 8\u00a0km.\nPer molti anni \u00e8 stata in attivit\u00e0 una cantina sociale, la cantina San Paolo, posta lungo la SS 16.\nCollegamenti.\nTuturano \u00e8 collegato direttamente con Brindisi, Mesagne e San Pietro Vernotico mediante strade provinciali. In particolare la SP81 partendo da Mesagne, attraversa Tuturano, raggiunge la SS16, la superstrada Brindisi-Lecce (SS613) e confluisce sulla litoranea adriatica, la SP87, fondamentale per raggiungere le localit\u00e0 balneari. La SP81 collega la frazione alla stazione di Tuturano, ormai inutilizzata e abbandonata.\nSport.\nTuturano ha una squadra di calcio, l'A.S. Tuturano, che milita nel campionato di e disputa le proprie partite al Comunale di Tuturano."}
{"id": "287728", "revid": "125421465", "url": "https://it.wikipedia.org/wiki?curid=287728", "title": "L'incredibile Hulk (serie televisiva)", "text": "L'incredibile Hulk (\"The Incredible Hulk\") \u00e8 una serie televisiva trasmessa negli Stati Uniti d'America dal 1977 al 1982, per un totale di 81 episodi pi\u00f9 due film pilota. Liberamente ispirata al personaggio dei fumetti Marvel Comics Hulk, si discosta dalle atmosfere fantasiose del fumetto, abbracciando per lo pi\u00f9 tematiche sociali e il tema del fuggitivo per la persona di David Bruce Banner.\nLa serie televisiva, trasmessa con successo anche in Italia a partire dagli anni ottanta, \u00e8 stata interpretata da Bill Bixby nella parte dello scienziato e medico David Banner e da Lou Ferrigno, noto culturista e Mr. Universo del 1973, nella parte di Hulk.\nTrama.\nLa serie racconta la storia di uno scienziato geniale, il dottor David Banner, un ricercatore di fama mondiale, specializzato in radiazioni, biologia molecolare e scienze genetiche, che lavora al \"Culver Insititute\" in California. Rimasto vedovo in seguito a un terribile incidente d'auto, Banner, sconvolto nel proprio animo per non essere riuscito a salvare la moglie, si tuffa a capofitto nelle ricerche genetiche e radiologiche per sfruttare appieno la forza fisica nascosta in ciascun essere umano.\nTrovata una connessione con i raggi gamma, lo scienziato ne utilizza una dose per bombardare segretamente il proprio corpo, ma scoprir\u00e0 successivamente di averne assorbito una dose eccessiva perch\u00e9 il macchinario era stato ricalibrato ma le indicazioni sul regolatore erano quelle vecchie. Il suo sistema nervoso e le sue cellule ne risultano pesantemente colpiti, e da allora succede che ad ogni scatto d'ira, o ad ogni sensazione di paura o agitazione, egli reagisce assumendo le sembianze di un gigantesco e terrificante mostro verde, privo di intelligenza e incapace di parlare, ma dotato di una forza imparagonabile, mosso completamente dalla rabbia e dal bisogno di distruggere tutto ci\u00f2 che vede, per sfogare le proprie pulsioni. La creatura \u00e8 alta due metri, pesa sui 125 chili, ha la pelle di colore verde e dispone di una rapida capacit\u00e0 di guarigione e di rigenerazione dalle ferite, grazie al suo metabolismo accelerato, che lavora a una velocit\u00e0 sei volte maggiore del normale.\nQuando lo stato di rabbia svanisce, la metamorfosi si inverte. Durante le febbrili ricerche, David scopre come l'essere che porta dentro si risvegli grazie a un ormone che il suo cervello rilascia come reazione contro l'adrenalina, in momenti in cui \u00e8 preda da forti emozioni quali la paura o la collera, e che la forza fisica aumenta o diminuisce a seconda dell'intensit\u00e0 di queste emozioni primarie.\nI primi ad avvistare la creatura sono un pescatore e la sua figlioletta, che lo denunciano alla polizia. Subito dopo, il giornalista Jack McGee, che gli d\u00e0 il nome di Hulk (che in inglese significa carcassa, persona grande e goffa). Fornita una sua descrizione alla polizia, questo reporter senza scrupoli giura di dare la caccia al colossale mostro furente, intento a realizzare l'articolo del secolo.\nQuando McGee si reca al laboratorio di David e della collega El\u00e8na Marks, e inavvertitamente lo distrugge causando la morte di El\u00e8na, Banner si trasforma in Hulk, e McGee viene conseguentemente creduto ucciso da lui. Approfittando di questo alibi, lo scienziato lascia immediatamente la propria citt\u00e0 alla ricerca di una cura alla propria sofferenza.\nIn ogni paese o citt\u00e0 in cui approda sotto falso nome per trovare qualcuno che possa aiutarlo, incappa in qualche brutta faccenda che porta agli scatti d'ira che causano ogni volta la metamorfosi nel mostruoso Hulk, seguita da una visita dell'implacabile McGee, dal quale deve scappare per evitare un colossale \"scoop\" giornalistico. Hulk ha in s\u00e9 tutte le memorie e sensazioni di Banner, da cui \u00e8 condizionato essendo una sua parte fisica e mentale, e ogni volta che si risveglia si limita a salvare gli amici dello scienziato dai guai, e a scappare per evitare la cattura. Ma ogni volta che il procedimento si inverte, Banner non \u00e8 in grado di ricordare le azioni compiute dal suo alter ego.\nDavid intende sopprimere Hulk, e sotto falso nome vaga per gli Stati Uniti d'America alla ricerca di una cura al suo problema, ma senza successo. Con il tempo scopre che il mostro che porta dentro di s\u00e9 non \u00e8 il primo, ma l'ultimo di una lunga serie: nella preistoria, con l'intervento delle supernove, il sole ha pi\u00f9 e pi\u00f9 volte scatenato superdosi di raggi gamma investendo gli uomini della pietra, i quali avevano identificato una cura in una pianta ora estinta.\nParticolarmente significativo \u00e8 l'episodio in due parti \"L'altro (The First)\", facente parte della quarta stagione (4x12-4.x3). In esso Banner, con il nome di David Burr, fa il suo arrivo in una citt\u00e0 in cui aveva vissuto un ricercatore, il dott. Jeffrey Clive, che una ventina di anni prima aveva condotto i suoi stessi esperimenti, i quali avevano a loro volta portato il soggetto dell'esperimento bombardato dalle radiazioni gamma all'identica metamorfosi che ora affligge lui. Questo primo Hulk artificiale \u00e8 dimorante nella mente e nel corpo di un manovale di pessime condizioni di salute di nome Dell Frye.\nHulk \u00e8 stato la speranza di guarigione della dottoressa Caroline Fields, una rinomata psicoterapeuta affetta da una forma di degenerazione cellulare con convulsioni simili all'epilessia, e che per breve tempo \u00e8 stata la moglie di Banner. Un campione di tessuto di Hulk, prelevato dalla sua pelle, sarebbe bastato per salvare la vita della moglie del suo alter ego umano, ma la donna perde la vita durante il viaggio all'ospedale.\nDurante i suoi viaggi David incontra anche personaggi fuori dal comune come l'avvocato cieco Matt Murdock, che di notte combatte la corruzione col costume del vigilante Daredevil; in un'altra occasione trova lavoro presso un centro di ricerca dove sta per utilizzare un macchinario sofisticato per curarsi, ma la procedura viene interrota da Donald Blake, un suo vecchio studente venuto a chiedergli aiuto; durante una escursione in Norvegia si \u00e8 imbattuto in un'arma antica, appartenuta ad un antico re-guerriero di nome Thor che fu maledetto per la sua arroganza dal re degli dei scandinavi Odino; per salvare una collega rapita da un gruppo di criminali che vuole il macchinario, Banner lo sabota rinunciando alla possibilit\u00e0 di guarirsi.\nDopo dodici anni di peregrinazioni, periodo in cui il mostro verde \u00e8 stato visto qua e l\u00e0 per l'America, David Banner entra in contatto con il dott. Ronald Pratt, lo scienziato che ha ispirato influenti scienziati come Clive e lo stesso Banner nel campo radiologico e genetico. Pratt, che sta studiando per conto dei militari la possibilit\u00e0 di creare supersoldati in grado di rigenerarsi, si rivela notevolmente interessato a Hulk ritenendolo, per complessit\u00e0 ed efficienza biologica, in grado di curare molte malattie che al momento affliggono la specie umana. Prima di somministrare a Banner una cura, studia con precisione la creatura, considerandola come l'approdo naturale di tutte le loro decennali ricerche.\nA questo punto, per\u00f2, si intromette un'organizzazione terroristica interessata al lavoro di Pratt, con l'intenzione di venderlo al migliore offerente. In un disperato tentativo di salvare l'amico scienziato e una spia riluttante dalle grinfie di questi criminali, David si trasforma in Hulk; ma il gigante muore cadendo da un aeroplano esploso, sfracellandosi su una pista di decollo. Poco prima di morire Hulk ridiventa David, e questi con l'ultimo respiro dice:\"Finalmente... sono libero\" poich\u00e9 si \u00e8 sbarazzato del suo male.\nPersonaggi.\nDavid Banner.\nProtagonista della serie\nEpisodi.\nPrecedentemente alla messa in onda della serie televisiva, furono realizzati, nel 1977, due film per la televisione: \"L'incredibile Hulk\" (\"The Incredible Hulk (series pilot)\", 4 novembre 1977 - Durata 92 min). Il secondo film \"Il ritorno dell'incredibile Hulk\" (\"Death in the Family\" - in origine \"The Return of The Incredible Hulk\" - 27 novembre 1977 - Durata 91 min) non \u00e8 stato doppiato ed \u00e8 stato trasmesso in Italia nel 2012 in lingua originale con sottotitoli in italiano sul canale tematico Fox Retro.\nAlcuni mesi pi\u00f9 tardi alla messa in onda dei film del 1977 fece seguito la serie TV, raggiungendo le cinque stagioni complessive, composte da 81 episodi in totale.\nFilm per la televisione e conclusione.\nAlla serie televisiva sono seguiti tre film per la televisione:\nPremi.\n1979 - Primetime Emmy Awards\n1981 - Trof\u00e9u Imprensa\n1982 - Primetime Emmy Awards\n2003 - TV Land Award\n2004 - TV Land Award\n2008 - TV Land Award\n2009 - Saturn Award"}
{"id": "287730", "revid": "1776051", "url": "https://it.wikipedia.org/wiki?curid=287730", "title": "Felice (nome)", "text": "Origine e diffusione.\nDeriva dal \"cognomen\" romano \"Felix\"; \u00e8 basato sul termine \"felix, felicis\", che significava sia \"fortunato\", \"che ha successo\", \"fruttifero\", sia, per estensione \"felice\", \"contento\". Il nome Feliciano \u00e8 un suo derivato.\nIl suo significato ne determin\u00f2 la diffusione fra i primi cristiani, motivo per cui \u00e8 portato da quattro papi e numerosi santi; appare anche nel Nuovo Testamento, dove viene citato Marco Antonio Felice, il procuratore di Giudea che fece imprigionare san Paolo.\n\u00c8 stato piuttosto popolare nell'Europa continentale, mentre in Inghilterra ha avuto una diffusione minore, a partire dal Medioevo.\nOnomastico.\nNumerosi santi hanno portato questo nome; l'onomastico si pu\u00f2 pertanto festeggiare in una qualsiasi di queste date:"}
{"id": "287734", "revid": "94647", "url": "https://it.wikipedia.org/wiki?curid=287734", "title": "Passo del San Bernardino", "text": "Il passo del San Bernardino (in tedesco \"San-Bernardino-Pass\", in romancio \"Pass dal San Bernardin\"), \u00e8 un valico alpino nel cantone dei Grigioni in Svizzera, situato sullo spartiacque tra il bacino del Po e quello del Reno. \nDescrizione.\nPrende nome dal piccolo villaggio di San Bernardino, frazione di Mesocco posto a un'altitudine di 1600\u00a0m s.l.m., a sud del passo. Alla fine del XV secolo vi venne eretta una cappella dedicata a San Bernardino da Siena e da allora il paese e poi il passo, portano il suo nome. Nei tempi antichi la localit\u00e0 era conosciuta come \"Mons Avium\" (\"Monte degli uccelli\"), denominazione che ancor oggi permane, con la forma \"Pizzo Uccello\" o (in tedesco) \"Vogelhorn\", come nome del monte che sovrasta il passo. Dal paese di San Bernardino si apre l'imbocco della galleria stradale che permette di evitare l'ascesa al passo. Questo traforo venne ultimato nel 1967 e collega tutto l'anno le valli del Moesano a sud con la valle del Reno Posteriore (in tedesco Hinterrhein) a nord.\nQuesto valico divenne di importanza europea solo a partire dal XV secolo, quando venne realizzata una strada che permetteva di superare le due strette gole poste a nord del passo, tra Spl\u00fcgen e Thusis. Questa strada prese il nome di Via Mala. Agli inizi del XIX secolo venne realizzata su questo valico una delle prime strade alpine di concezione moderna, essa fu voluta dal Canton Grigioni, fu possibile realizzarla grazie anche ai finanziamenti ricevuti dal Regno di Sardegna. I Grigionesi avevano intuito i vantaggi di un valico che permetteva al traffico proveniente dal Piemonte e dal porto di Genova di arrivare nella Valle del Reno, senza passare da strade controllate dall'Austria.\nCiclismo.\nNonostante sia interamente in Svizzera, il passo \u00e8 stato scalato in due edizioni del Giro d'Italia, in entrambe le occasioni la corsa \u00e8 poi rientrata in Italia attraverso il passo dello Spluga."}
{"id": "287735", "revid": "2175", "url": "https://it.wikipedia.org/wiki?curid=287735", "title": "Deface", "text": ""}
{"id": "287740", "revid": "1543377", "url": "https://it.wikipedia.org/wiki?curid=287740", "title": "Piazza della Signoria", "text": "Piazza della Signoria \u00e8 la piazza di Firenze, sede del potere civile e cuore della vita sociale della citt\u00e0. Si trova nella parte centrale della Firenze medievale, a sud della cattedrale di Santa Maria del Fiore. In passato ha assunto diversi nomi, come \"piazza dei Priori\" o \"piazza del Granduca\".\nStoria.\nGrazie ai ritrovamenti archeologici effettuati a partire dal 1974, si \u00e8 potuto stabilire che le prime attivit\u00e0 nell'area della piazza risalgono al Neolitico e che la piazza attuale costituiva una zona importante della citt\u00e0 romana, con un impianto termale di epoca adrianea ed una fullonica di dimensioni industriali vicino al teatro, i cui resti sono stati rinvenuti sotto Palazzo Vecchio (scavi di Palazzo Vecchio). Successivamente (IV-V secolo) le terme e la fullonica vennero abbandonate e riutilizzate da poveri edifici ed attivit\u00e0 artigianali, mentre fu realizzata una grande basilica paleocristiana (27x50 metri circa).\nLa basilica sembra essere rimasta in uso sino al VII secolo per poi essere sostituita da una piccola chiesetta (9x16 metri circa) dedicata a chiesa di Santa Cecilia (datata all'VIII secolo e documentata nel IX secolo). A partire dal X secolo inizi\u00f2 il processo di ricostruzione urbanistica che port\u00f2 alla definizione del quartiere medievale poi abbattuto per la realizzazione della piazza. Gli scavi archeologici hanno riportato alla luce diverse torri, case ed i resti di due chiese (Santa Cecilia e San Romolo) con le rispettive aree cimiteriali. Una lapide quasi all'angolo con via de' Calzaiuoli ricorda appunto san Romolo vescovo e martire, pi\u00f9 o meno dove si trovava la chiesa e dove oggi sorge il palazzo Bombicci.\nNella zona settentrionale della piazza vi era il quartiere dei ghibellini Uberti con la \"turris maior\" (gli scavi, eseguiti a pi\u00f9 riprese dal 1974 al 1989, non hanno ancora ricevuto un'edizione completa).\nLa piazza cominci\u00f2 ad assumere la forma attuale intorno al 1268, quando le case dei Ghibellini che si ergevano nella zona furono demolite dai Guelfi vittoriosi a Benevento, ma senza dare all'area un'impostazione coerente ed unitaria, tanto che fu pavimentata solo nel 1385. Di pari passo venne costruito il Palazzo della Signoria, cos\u00ec la piazza divenne il centro della vita politica cittadina, in antitesi con il centro religioso di Piazza del Duomo e la piazza per i commerci che era il \"Mercato Vecchio\", dove oggi sorge Piazza della Repubblica. Nel XIV secolo vengono aggiunte la Loggia della Signoria, per le cerimonie pubbliche, e il Tribunale della Mercanzia, istituto atto a dirimere le controversie di tipo civile e commerciale.\nSede del potere civile, la piazza era anche sede delle pubbliche esecuzioni, di cui la pi\u00f9 famosa \u00e8 quella del 23 maggio 1498, quando Girolamo Savonarola fu impiccato e bruciato per eresia (una targa sulla piazza, di fronte alla Fontana del Nettuno, ricorda questo evento) nello stesso luogo in cui, con i suoi discepoli, aveva operato il cosiddetto Fal\u00f2 delle Vanit\u00e0, dando alle fiamme molti libri, poesie, tavoli da gioco, vestiti, ecc.\nGli interventi nei secoli successivi riguardano soprattutto l'arredo scultoreo e culminano in epoca granducale con la trasformazione della Loggia della Signoria in una sorta di museo all'aperto. La costruzione degli Uffizi alla met\u00e0 del Cinquecento, crea inoltre una nuova prospettiva in direzione del fiume. La piazza non resta estranea al \"risanamento\" ottocentesco del centro storico, nell'ambito del quale vengono realizzati interventi stile neorinascimentale, come il Palazzo delle Assicurazioni davanti a Palazzo Vecchio.\nEdifici.\nPalazzo Vecchio.\nL'elemento centrale della piazza \u00e8 il trecentesco Palazzo Vecchio, edificato tra il 1299 e il 1314 per dare una degna sede ai Priori delle Arti, i rappresentanti delle corporazioni professionali che dal 1282 detenevano il Governo della citt\u00e0 e che erano soliti risiedere al Bargello.\nIl progetto architettonico \u00e8 riferito ad Arnolfo di Cambio che negli ultimi anni del XIII secolo \u00e8 impegnato nei pi\u00f9 importanti cantieri fiorentini: il Duomo, Santa Croce e la nuova cerchia di mura. La conformazione dell'edificio reinterpreta con originalit\u00e0 i caratteri delle strutture fortificate medievali e costituisce un modello per i palazzi pubblici toscani costruiti successivamente.\nIn particolare la Torre di Arnolfo, alta 95 metri, presenta un'ardita soluzione architettonica essendo allineata con il ballatoio sporgente, anzich\u00e9 posta in posizione pi\u00f9 centrale. Originariamente il Palazzo doveva presentarsi come un volume a s\u00e9, mentre gli ampliamenti successivi si sono addossati alla facciata tergale colmando l'intero isolato fino a via dei Leoni. Al tempo della Repubblica savonaroliana, infatti, l'allargamento del Consiglio del Popolo a cinquecento membri, determin\u00f2 la costruzione del Salone dei Cinquecento sopra il Cortile della Dogana (1495). La saldatura tra i diversi corpi di fabbrica \u00e8 leggibile sul lato di via de' Gondi, dove il Salone si riconosce per il paramento esterno incompiuto e i grandi finestroni del Cronaca.\nI lavori pi\u00f9 consistenti ebbero inizio nel 1540, quando il Granduca Cosimo I de' Medici decise di trasferire la residenza della famiglia ducale dal Palazzo Medici di via Larga a quello che era stato il Palazzo Pubblico. Tuttavia questi interventi riguardarono soprattutto gli interni e la nuova parte che affaccia su via della Ninna e via dei Leoni, mentre su piazza della Signoria i nuovi e preziosi ambienti restano celati nella severa mole arnolfiana. L'unica modificazione di rilievo sulla facciata si ha nell'Ottocento con la demolizione dell'aringhiera, un alto parapetto in marmo con sedili, realizzato nel 1323 per le cerimonie ufficiali del Comune.\nLoggia della Signoria o dei Lanzi.\nLa Loggia della Signoria, chiamata anche Loggia dei Lanzi (perch\u00e9 vi si accamparono il Lanzichenecchi nel 1527) o Loggia dell'Orcagna (per via di un'errata attribuzione al fratello dell'architetto progettista), venne costruita tra il 1376 e il 1381 da Benci di Cione Dami (fratello appunto dell'Orcagna) e Simone di Francesco Talenti con funzione di \"arengario\" coperto, ossia di balcone per arringare la folla durante le cerimonie ufficiali. Dal punto di vista architettonico la costruzione unisce elementi gotici, come i pilastri a fascio e il coronamento traforato, ad elementi di matrice classica come i grandi archi a tutto sesto, secondo la particolare interpretazione fiorentina del linguaggio gotico.\nNel corso del Cinquecento la loggia perse l'originaria funzione, una volta venute meno la struttura democratica, per divenire una sorta di museo all'aperto delle sculture della collezione medicea. Nel 1555 Cosimo I vi pose infatti il \"Perseo\" del Cellini e nel 1585 Francesco I vi colloc\u00f2 il \"Ratto delle Sabine\" del Giambologna. Alla fine del Settecento, all'epoca di Pietro Leopoldo di Lorena, venne realizzato un nuovo allestimento con la collocazione nella Loggia di numerose sculture antiche trasferite a Firenze da Villa Medici a Roma. Le successive modificazioni ottocentesche, infine, consolidano l'aspetto di Galleria delle Statue che conserva tuttora.\nTribunale della Mercanzia.\nIl Tribunale della Mercanzia venne costruito nel 1359 sul luogo dove sorgeva il Teatro Romano, al fine di ospitare la sede del Tribunale della Mercanzia. L'istituto, fondato nel 1308, aveva la funzione di dirimere le controversie tra le diverse Arti o tra gli iscritti delle singole Arti. Sulla facciata, in alto, vi sono le copie degli stemmi delle ventuno Arti, pi\u00f9 quello del Tribunale della Mercanzia, mentre gli originali si conservano all'interno del Palazzo.\nPalazzo Uguccioni.\nPalazzo Uguccioni fu costruito per Giovanni Uguccioni a partire dal 1550. L'originale architettura di forme classicheggianti presenta affinit\u00e0 con lo stile tardo rinascimentale romano che hanno fatto pensare, nel passato, ad un disegno di Raffaello o di Michelangelo. L'effetto decorativo della facciata del palazzo, peraltro, \u00e8 da porsi in relazione con la ristrutturazione di Piazza della Signoria voluta da Cosimo I. Per intercessione del Granduca l'Uguccioni ottiene infatti di poter costruire il proprio palazzo pi\u00f9 sporgente rispetto a quelli adiacenti. Il piano terreno a bugnato \u00e8 sormontato da due ordini sovrapposti di colonne ioniche e corinzie binate. Gli alti piedistalli delle colonne sono finemente scolpiti con le insegne e gli stemmi della famiglia: l'ancora e lo scalandrone, una sorta di doppio rastrello che secondo la tradizione rappresenterebbe la scala usata da un Uguccioni, detto perci\u00f2 Scalandroni, per assaltare le mura del nemico. Sopra il portone d'ingresso campeggia il busto di Francesco I, fatto apporre da Benedetto Uguccioni in segno di devozione verso il Granduca.\nPalazzo delle Assicurazioni Generali.\nDi fronte a Palazzo Vecchio si trova il Palazzo delle Assicurazioni Generali. Costruito nel 1871 su progetto dell'architetto Landi in stile neorinascimentale, i suoi quattro piani invece dei tre canonici tradiscono la modernit\u00e0 della costruzione; altra deviazione dalla tradizione architettonica fiorentina sono i grandi arconi per ospitare fondi commerciali che non lasciano spazio alla tradizionale \"panca di via\". Ospita il caff\u00e8 storico Rivoire.\nPer costruirlo vennero abbattute la trecentesca \"Tettoia dei Pisani\", antica sede dell'arte del Cambio e la chiesa di Santa Cecilia.\nAltri.\nAll'imbocco di via dei Calzaiuoli si trovano in angolo il palazzo dei Buonaguisi e il palazzo dell'Arte dei Mercatanti. Con affaccio su Piazza della Signoria il Palazzo e case dei Guidacci detto anche \"della Meridiana\", angolo via delle Farine (dove si trova l'ingresso principale).\nStatue.\nLe statue di Piazza della Signoria non sono solo un insieme decorativo di altissimo livello, ma rappresentano anche un vero e proprio ciclo allegorico laico, unico nel suo genere al mondo, che avrebbe dovuto ispirare i governanti della citt\u00e0 che si recavano a Palazzo Vecchio.\nProprio davanti al Palazzo, sul cosiddetto \"arengario\" si trovano le sculture pi\u00f9 antiche, che un tempo si trovavano pi\u00f9 avanti verso la piazza: sono il \"Marzocco\" e la \"Giuditta e Oloferne\" (1455-60 circa), entrambe opera di Donatello, sostituite da copie per la loro preziosit\u00e0 (il \"Marzocco\" \u00e8 conservato al Bargello, la \"Giuditta\" dentro Palazzo Vecchio).\nIl \"Marzocco\" in pietra serena \u00e8 un leone possente che poggia una zampa sull'emblema con il giglio fiorentino, ed \u00e8 ormai diventato un simbolo della citt\u00e0.\nLa \"Giuditta\" di bronzo \u00e8 un simbolo dell'autonomia politica della Repubblica Fiorentina. Fu infatti saccheggiata dal Palazzo Medici dopo la prima cacciata dei Medici (1495) dove ornava una fontana del giardino, e simboleggia quindi la vittoria del popolo contro i tiranni. Al ritorno dei Medici, sebbene gran parte del loro patrimonio fu riacquistato e riunito di nuovo nelle collezione della casata, la \"Giuditta\" rimase in Piazza per non offendere la sensibilit\u00e0 del popolo.\nUn secondo capitolo di questa contesa tra Medici e repubblica \u00e8 rappresentato dal \"David di Michelangelo\", oggi sostituito da una copia messa nella collocazione originaria della famosa scultura. Michelangelo la realizz\u00f2 attorno al 1500 quando infuriava la stagione savonaroliana e il suo significato \u00e8 quello ancora del popolo (simboleggiato da Davide) che, con l'aiuto di Dio, sconfigge il tiranno (Golia). La grandezza della scultura di Michelangelo \u00e8 ancora pi\u00f9 notevole se confrontata con le opere di Donatello e questo \"gigantismo\" diede il la a tutte le altre statue che furono in seguito collocate in piazza.\nContinua il tema politico il \"Perseo\" di Benvenuto Cellini nella Loggia dei Lanzi (chiamato anche con il titolo pi\u00f9 completo \"Perseo con la testa di Medusa\" del 1554), commissionato da Cosimo I dopo il reinsediamento della casata dei Medici a Firenze nel 1531: Perseo alza la testa della sconfitta Medusa dalla quale escono i serpenti, chiaro simbolo del \"taglio netto\" con l'esperienza repubblicana, tristemente nota per le proverbiali discordie cittadine che avevano da sempre minato una vera democrazia.\nL\"'Ercole e Caco\" di Baccio Bandinelli (1533) si trova accanto al David e rappresenta la vittoria con la forza e l'astuzia contro i malvagi, in una simbologia tratta dalle Dodici fatiche. La scultura doveva essere in un primo momento realizzata da Michelangelo, ma per i suoi continui impegni fu invece affidata a Baccio Bandinelli, il quale tent\u00f2 di emulare lo stile poderoso del David senza per\u00f2 riuscirsi, e guadagnandosi molte aspre critiche ed una brutta fama (di \"invidioso\") giunta fino ai giorni nostri.\nAi lati dell'ingresso principale di Palazzo Vecchio troviamo i due \"Termini\" marmorei, quello maschile di Vincenzo de' Rossi e quello femminile di Baccio Bandinelli che riprendono un genere statuario classico. Raffigurano i coniugi Filemone e Bauci, che secondo la leggenda furono trasformati da Giove lui in quercia e lei in tiglio, per questo esemplari del reciproco amore. Originariamente sostenevano una catena che veniva posta a sbarramento dell'ingresso.\nLa Fontana del Nettuno di Bartolomeo Ammannati (1563-1565) e di alcuni suoi allievi, tra i quali il Giambologna, \u00e8 la prima fontana pubblica di Firenze. Il grande Nettuno in marmo bianco non \u00e8 molto amato dai fiorentini che lo chiamano \"Biancone\" (celebre l'epitomo espresso dal popolo all'inaugurazione della statua nel 1565 \"Ammannato Ammannato, che bel marmo hai rovinato!\").\nInfine, in posizione centrale a sinistra di Palazzo Vecchio si trova la grandiosa \"Statua equestre di Cosimo I\", opera in bronzo del Giambologna (1594).\nAltre scultura famose sono ospitate sotto la Loggia dei Lanzi (il \"Ratto delle Sabine\", il gruppo di \"Polissena\", \"Nesso e il Centauro\", eccetera).\nLe feste.\nPiazza della Signoria, in quanto centro della vita politica della citt\u00e0, \u00e8 uno degli spazi urbani privilegiati per lo svolgimento di feste, cerimonie e giochi, di carattere sia profano sia religioso.\nAd esempio per la Festa di san Giovanni, il 24 giugno, patrono della citt\u00e0, prima della cerimonia religiosa in Battistero, in Piazza si celebrava la Festa degli Omaggi. I popoli conquistati da Firenze sfilavano davanti ai Priori delle Arti in epoca Repubblicana, poi davanti al Granduca, e offrivano i loro doni: cere, stoffe preziose e altro. La sera poi la Piazza diveniva il teatro dei fuochi di San Giovanni, che rappresentano ancora oggi l'aspetto pi\u00f9 spettacolare e profano della festa dedicata al patrono. Nel Medioevo tutta la citt\u00e0, e in particolare la piazza, veniva illuminata da innumerevoli fuochi; a partire dal XIV secolo, con la diffusione della polvere pirica, l'evento si arricchisce di esplosioni colorate, come testimonia un affresco dello Stradano in Palazzo Vecchio. Nella costruzione della girandola pirotecnica venivano impiegati artisti e ingegneri, tra i quali si distinse il Tribolo, scultore ed architetto attivo per i Medici.\nLa grande piazza era quella preferita per lo svolgimento della Giostra del Saracino, un gioco che ha origine nel Medioevo, al tempo delle crociate, e allude alla lotta tra il bene e il male, tra cristiani ed infedeli. Molto apprezzata tra Cinque e Seicento, la Giostra cade in disuso alla fine del Settecento.\nTutte le pi\u00f9 importanti cerimonie legate alla vita della corte medicea, in particolare le nozze dei regnanti o i festeggiamenti in onore di personaggi illustri, avevano luogo in Piazza della Signoria. Per l'occasione venivano realizzati apparati effimeri su progetto dei pi\u00f9 importanti artisti fiorentini: tra i pi\u00f9 celebri quelli per la visita di Leone X nel 1513 e quelli per le nozze di Francesco I de' Medici e Giovanna d'Austria.\nUna festa particolare \u00e8 infine la Fiorita, che si svolge ogni anno il 23 maggio per ricordare il rogo del Savonarola. Dopo la celebrazione della messa nella Cappella dei Priori in Palazzo Vecchio, i frati domenicani, le autorit\u00e0 comunali ed i cittadini scendono nella piazza per spargere petali di fiori sul punto esatto in cui il Savonarola fu impiccato e bruciato. La cerimonia nasce dal fatto che il giorno successivo al rogo il luogo del supplizio fu trovato ricoperto di fiori.\nCuriosit\u00e0.\nNumerosi sono gli aneddoti riguardanti la piazza, anche perch\u00e9 \u00e8 stata il centro della vita cittadina da secoli."}
{"id": "287741", "revid": "42179", "url": "https://it.wikipedia.org/wiki?curid=287741", "title": "Storia di X Window System", "text": ""}
{"id": "287750", "revid": "1909146", "url": "https://it.wikipedia.org/wiki?curid=287750", "title": "Passo del Lucomagno", "text": "Il passo del Lucomagno (in tedesco \"Lukmanierpass\", in romancio \"Cuolm Lucmagn\") \u00e8 un valico alpino tra i cantoni Ticino e Grigioni in Svizzera.\nDescrizione.\nMette in collegamento la diramazione orientale della valle di Blenio (valle Santa Maria, percorsa dal fiume Brenno) con la val Medel. Dal punto di vista orografico il passo si trova nella sezione alpina delle Alpi Lepontine e separa le Alpi del Monte Leone e del San Gottardo (ad ovest) dalle Alpi dell'Adula (ad est).\nToponimo.\nIl nome deriva probabilmente dal latino \"lucus magnus\" o \"bosco grande\". Ma l'etimologia pi\u00f9 probabile \u00e8 quella di \"locus magnus\" ovvero \"luogo spazioso, grande\".\nStoria.\nIl valico, che fu utilizzato in epoca altomedioevale come collegamento tra la pianura padana e la valle del Reno e come itinerario religioso tra santuari e conventi, divenne uno dei pi\u00f9 trafficati d'Europa. Il passo era controllato dall'antica abbazia di Disentis (o Must\u00e9r in romancio), dapprima sottoposta alla regola di san Colombano, il quale vi pass\u00f2 attorno al 612 scendendo in Italia, fu poi in seguito dell'ordine benedettino. Lungo il percorso verso il passo sorsero infatti ospizi, fortini e chiese.\nA partire dal XIII secolo il valico perse di importanza a favore del passo del San Gottardo. Ancora utilizzato perch\u00e9 di minore altitudine che altri passi delle Alpi, nel 1374 vi fu fondata una cappella dedicata a santa Maria e un ospizio, la prima restaurata nel 1577 e il secondo ingrandito una prima volta nel 1660 e di nuovo ricostruito dopo un incendio nel 1882. Entrambi furono quindi sommersi dal lago artificiale. La costruzione della strada risale al 1876. Grazie agli sforzi dei cantoni Ticino e Grigioni il passo del Lucomagno \u00e8 oggi aperto tutto l'anno, con limitazioni d'orario durante il periodo invernale.\nStudi di attraversamento ferroviario.\nNell'Ottocento le autorit\u00e0 elvetiche e italiane sembravano orientate a preferire il Lucomagno al Gottardo per la linea ferroviaria fra Milano e il Nord Europa ed anzi erano state studiate anche le ricongiunzioni con il Piemonte e la Lombardia e in tal senso si era espressa la commissione Jacini. Alla fine venne preferito il San Gottardo perch\u00e9 pi\u00f9 orientato verso l\u2019Europa Occidentale."}
{"id": "287751", "revid": "2175", "url": "https://it.wikipedia.org/wiki?curid=287751", "title": "Defacciare", "text": ""}
{"id": "287755", "revid": "125246156", "url": "https://it.wikipedia.org/wiki?curid=287755", "title": "Albero binario di ricerca", "text": "Un albero binario di ricerca (meglio noto come BST, dall'inglese Binary Search Tree), in informatica, \u00e8 un particolare tipo di struttura dati. Permette di effettuare in maniera efficiente operazioni come: ricerca, inserimento e cancellazione di elementi.\nDefinizione.\nIntuitivamente, un albero binario di ricerca ha le seguenti propriet\u00e0:\nLa definizione formale di un albero binario di ricerca \u00e8 quella di un albero binario formula_5 avente le seguenti tre propriet\u00e0, in cui si indica con formula_6 la chiave (il valore) di un nodo formula_7:\nImplementazione.\nIn generale, l'implementazione di un albero binario di ricerca \u00e8 uguale a quella di un albero binario, poich\u00e9 la differenza tra le due strutture dati \u00e8 data soltanto dalla distribuzione delle chiavi.\nAd esempio, in C l'implementazione di un albero binario di ricerca contenente dei semplici interi \u00e8 uguale a quella di un albero binario contenente semplici interi:\nstruct node\nint key;\nstruct node *p;\nstruct node *left;\nstruct node *right;\nOperazioni.\nPer le operazioni pi\u00f9 comuni su un albero binario di ricerca contenente formula_16 nodi, sfruttando anche le sue propriet\u00e0, sono stati trovati algoritmi con complessit\u00e0 nell'ordine di formula_17 con formula_18 pari all'altezza dell'albero stesso, tranne che per la visita di tutti i nodi (svolta in complessit\u00e0 formula_19).\nEssendo l'albero binario di ricerca un particolare tipo di albero binario, nel caso migliore si ha formula_20 dove formula_16 \u00e8 il numero di nodi dell'albero.\nRicerca del minimo.\nTree_minimum(x)\nwhile(x.left != NULL)\n x = x.left;\nreturn x;\nRicerca del massimo.\nTree_maximum(x)\nwhile(x.right != NULL)\n x = x.right;\nreturn x;\nInserimento di un elemento.\nL'inserimento di un elemento in un albero binario di ricerca deve essere fatta in maniera che l'albero risultante dopo l'inserimento rispetti sempre le propriet\u00e0 strutturali e del contenuto.\nL'algoritmo \u00e8 simile a quello della ricerca. In pratica si svolge una ricerca fin quando non si esce dall'albero e l'ultimo nodo attraversato prima di uscire sar\u00e0 il padre del nuovo elemento inserito. A questo punto si confronta il valore del padre con quello da inserire e si inserisce adeguatamente a sinistra o destra del padre il nuovo valore.\nL'algoritmo ha quindi la stessa complessit\u00e0 algoritmica di quello di ricerca, e quindi formula_17 con formula_18 la profondit\u00e0 dell'albero.\nUn'implementazione d'esempio in pseudocodice \u00e8 la seguente:\nTree_insert(T, z) {\n y = NULL;\n x = T.root; //T.root indica la radice dell'albero T\n while(x != NULL) {\n y = x; //y \u00e8 l'ultimo nodo visitato\n if(z.key &lt;= x.key) x = x.left;\n else x = x.right;\n z.p = y; //z.p indica il padre del nodo z\n if(y == NULL) T.root = z;\n else if(z.key &lt;= y.key) y.left = z;\n else y.right = z;\nCancellazione di un elemento.\nLa cancellazione di un elemento in un albero binario di ricerca non \u00e8 un'operazione semplice. Per mantenere le sue propriet\u00e0 anche dopo la cancellazione, bisogna distinguere 3 casi differenti.\nL'algoritmo per la cancellazione di un elemento distingue i seguenti tre casi:\nL'operazione di cancellazione ha una complessit\u00e0 finale formula_17 dove formula_18 \u00e8 la profondit\u00e0 dell'albero.\nUna implementazione dell'algoritmo in pseudocodice \u00e8 la seguente:\nTransplant(T, u, v)\nif(u.p == NULL) T.root = v;\nelse if(u == u.p.left) u.p.left = v;\nelse u.p.right = v;\nif(v != NULL) v.p = u.p;\nTree_delete(T, z)\nif(z.left == NULL) Transplant(T, z, z.right);\nelse if(z.right == NULL) Transplant(T, z, z.left);\nelse\ny = Tree_minimum(z.right);\nif(y.p != z)\nTransplant(T, y, y.right);\ny.right = z.right;\ny.right.p = y;\nTransplant(T, z, y);\ny.left = z.left;\ny.left.p = y;\nVisita.\nLa visita \u00e8 un'operazione che permette di esplorare tutti i nodi di un albero che discendono dalla radice. Esistono tre tipi di visita:\nPoich\u00e9 tutti i nodi vengono visitati una sola volta, la complessit\u00e0 algoritmica \u00e8 pari a formula_19.\nUna implementazione d'esempio in pseudocodice di visita simmetrica \u00e8 la seguente:\nIn_visita(x)\nif(x != NULL)\nVisita(x.left);\nstampa x.key;\nVisita(x.right);\nGli altri due tipi di visita sono del tutto simili e differiscono soltanto per la posizione del comando di stampa della chiave; nel caso della visita anticipata la stampa della chiave avviene prima delle due operazioni di visita a sinistra e a destra, mentre nella visita posticipata essa avviene alla fine.\nRicerca di un elemento.\nLa ricerca del nodo contenente un certo valore \u00e8 una delle operazioni pi\u00f9 frequenti su un albero binario di ricerca.\nL'algoritmo di ricerca, espresso in forma iterativa, sfrutta le caratteristiche dell'albero e l'ordinamento delle chiavi per effettuare tale operazione in maniera efficiente. Esso funziona in maniera analoga alla ricerca binaria: confronta la chiave della radice dell'albero con quella da trovare e, finch\u00e9 non viene trovata, continua a svolgere la ricerca nel sottoalbero sinistro o destro, a seconda della chiave da cercare.\nL'algoritmo a ogni passo ricorsivo scende un livello dell'albero, quindi \u00e8 evidente che la sua complessit\u00e0 algoritmica \u00e8 formula_17, dove formula_18 \u00e8 la profondit\u00e0 dell'albero.\nUna implementazione dell'algoritmo in pseudocodice \u00e8 la seguente:\nTree_search(x, k)\nwhile(x != NULL &amp;&amp; x.key != k)\nif(k &lt; x.key) x = x.left;\nelse x = x.right;\nreturn x;\nImplementare gli alberi di ricerca binari su array.\nSe non \u00e8 necessario effettuare frequentemente operazioni di inserimento e cancellazioni o non \u00e8 affatto necessario effettuarle e non si vuole usare troppa memoria \u00e8 possibile implementare un albero di ricerca binario su un array ordinato, con la restrizione che il numero degli elementi sia formula_29 con formula_30.\nL'immagine sopra mostra un albero di ricerca binario implementato su un array ordinato di 15 elementi, si comincia ponendo il centro dell'array come radice dell'albero e come sue foglie rispettivamente il centro della parte destra dell'array e il centro della parte sinistra dell'array, si continua applicando ricorsivamente il procedimento fino a che non sono stati coperti tutti gli elementi. Si ottiene quindi l'equivalente dell'albero:\nL'algoritmo in pseudocodice per la ricerca di una chiave \u00e8 il seguente:\nRicerca di una chiave\nN = numero di elementi dell'albero (2^k-1)\nA = array delle N chiavi ordinate in ordine crescente, A[0], A[1] .. A[N - 1]\nkey = chiave da cercare\njump = (N + 1)/4\ni = (N - 1)/2\nwhile p &gt; 0 do\nif key == A[i] then\nricerca finita\nelse if key &lt; A[i] then\ni = i - jump\nelse if key &gt; A[i] then\ni = i + jump\nendif\njump = jump / 2\ndone\nnessun risultato"}
{"id": "287756", "revid": "834", "url": "https://it.wikipedia.org/wiki?curid=287756", "title": "Salinas de L\u00e9niz", "text": ""}
{"id": "287759", "revid": "486946", "url": "https://it.wikipedia.org/wiki?curid=287759", "title": "Senatore Organa", "text": ""}
{"id": "287763", "revid": "21079", "url": "https://it.wikipedia.org/wiki?curid=287763", "title": "Inversione di matrice", "text": ""}
{"id": "287769", "revid": "33689", "url": "https://it.wikipedia.org/wiki?curid=287769", "title": "Volontariato. Lo straordinario di ogni giorno", "text": ""}
{"id": "287770", "revid": "34807", "url": "https://it.wikipedia.org/wiki?curid=287770", "title": "Gricia", "text": ""}
{"id": "287771", "revid": "484362", "url": "https://it.wikipedia.org/wiki?curid=287771", "title": "Grecia moderna", "text": ""}
{"id": "287772", "revid": "125938790", "url": "https://it.wikipedia.org/wiki?curid=287772", "title": "Eccidio di Cefalonia", "text": "L'eccidio di Cefalonia fu un crimine di guerra compiuto da reparti dell'esercito tedesco a danno dei soldati italiani presenti su quelle isole alla data dell'8 settembre 1943, giorno in cui fu annunciato l'armistizio di Cassibile che sanciva la cessazione delle ostilit\u00e0 tra l'Italia e gli anglo-americani. In massima parte i soldati presenti facevano parte della divisione Acqui, ma erano presenti anche finanzieri, Carabinieri ed elementi della Regia Marina. Analoghi avvenimenti si verificarono a Corf\u00f9 che ospitava un presidio della stessa divisione Acqui.\nLa guarnigione italiana di stanza nell'isola greca si oppose al tentativo tedesco di disarmo, combattendo sul campo per vari giorni con pesanti perdite, fino alla resa incondizionata, alla quale fecero seguito massacri e rappresaglie nonostante la cessazione di ogni resistenza. I superstiti furono quasi tutti deportati verso il continente su navi che finirono su mine subacquee o furono silurate, con gravissime perdite umane.\nPremesse.\nDopo l'entrata in guerra dell'Italia nel 1940 a fianco della Germania, Mussolini decise di condurre una \"guerra parallela\" per non restare indietro di fronte alle vittorie conseguite dalla Wehrmacht. In particolare decise di invadere la Grecia, per cercare di affermare i Balcani come sfera di influenza italiana. La spedizione in Grecia tuttavia non ebbe l'esito previsto, e le operazioni presto si arenarono. L'esercito greco, pi\u00f9 determinato e avvantaggiato dal terreno e dalla conoscenza dei luoghi, riusc\u00ec anche a respingere profondamente le truppe italiane in territorio albanese. Nella primavera del 1941 grazie all'intervento tedesco che fece collassare le difese elleniche, gli uomini del generale Papagos furono costretti alla resa. La Grecia fu cos\u00ec sottoposta a occupazione, spartizione e controllo bipartito italotedesco. Agli italiani, in particolare, venne assegnato il controllo delle Isole Ionie ma guarnigioni tedesche erano dislocate in punti strategici a rinforzo dello schieramento italiano.\nGli schieramenti.\nStrategicamente molto importanti, le isole di Corf\u00f9, Zante e Cefalonia presidiavano l'accesso a Patrasso e al Golfo di Corinto. La 33\u00aa Divisione fanteria \"Acqui\" del generale Antonio Gandin fu stanziata nelle isole, col 18\u00ba Reggimento fanteria da montagna a presidio di Corf\u00f9 e col grosso a Cefalonia, composto dal 17\u00ba e 317\u00ba Reggimento fanteria da montagna (giunto a Cefalonia nel maggio 1942), dal 33\u00ba Reggimento artiglieria, dal comando e dai servizi divisionali.\nA Cefalonia, oltre alla Acqui, erano presenti la 2\u00aa Compagnia del VII Battaglione Carabinieri Mobilitato pi\u00f9 la 27\u00aa Sezione Mista Carabinieri, i reparti del I Battaglione Finanzieri mobilitato, il 110\u00ba Battaglione mitraglieri di corpo d'armata, il CLXXXVIII Gruppo artiglieria di corpo d'armata (con tre batterie da 155/14), il III Gruppo contraereo da 75/27 C.K., i marinai che presidiavano le batterie costiere (una da 152/40 e una da 120/50), il locale Comando Marina e tre ospedali da campo per un totale di circa 12.000 uomini. Fino a fine agosto, organica alla divisione era anche la 27\u00aa Legione CC.NN. d'Assalto, che aveva sostituito la 18\u00aa Legione gi\u00e0 con la \"Acqui\" durante la campagna di Grecia, ma che fu richiamata in patria alla caduta del fascismo.\nLe batterie di artiglieria in funzione antinave, armate con pezzi di preda bellica tedesca di provenienza francese e belga, ma affidate a personale italiano della Regia Marina, furono dislocate sulle coste dell'isola e in particolare nella penisola di Paliki e nei pressi di Argostoli. I reparti presenti a Cefalonia dipendevano dall'VIII Corpo d'armata, a difesa dell'Etolia-Acarnania, mentre il 18\u00ba Reggimento dipendeva dal XXVI Corpo d'armata dispiegato in Epiro e Albania. Questi due corpi d'armata comprendevano forze italotedesche in Grecia ed erano inquadrati sotto la 11\u00aa armata con comando ad Atene, dipendente a sua volta dallo Heeresgruppe E tedesco; l'armata in quel momento era comandata dal generale Carlo Vecchiarelli. In questa stessa armata erano inquadrate la 104. J\u00e4ger-Division (VII corpo d'armata) e 1. Gebirgs-Division (XXVI corpo d'armata) che prenderanno parte ai successivi avvenimenti.\nProgressivamente i tedeschi dispiegarono un loro presidio composto dal Festungs-Infanterie-Regiment 966 (966\u00ba \"Reggimento Fanteria da fortezza\") su due battaglioni (Festungs-Bataillon 909 e Festungs-Bataillon 910) al comando dell'oberstleutnant (tenente colonnello) Hans Barge, e dalla 2\u00aa batteria dello Sturmgesch\u00fctz-Abteilung 201 (201\u00ba Battaglione Semoventi d'assalto), composta da otto StuG III con cannone da 75\u00a0mm, pi\u00f9 uno Sturmhaubitze 42 da 105\u00a0mm. Questi ultimi si posizionarono insieme con una compagnia del 909\u00ba nel pieno centro di Argostoli, il capoluogo dell'isola. L'operazione tedesca faceva parte di una progressiva manovra di \"incapsulamento\" dei reparti dell'11\u00aa Armata di stanza in Grecia, per prevenire eventuali defezioni o cedimenti in caso di sbarco angloamericano.\nLa Acqui era composta da personale inesperto, come il 317\u00ba Reggimento neocostituito e composto da personale richiamato o che non combatteva da due anni, o come il 17\u00ba fanteria e il 33\u00ba artiglieria che avevano preso parte alla campagna di Grecia, mentre il 966\u00ba Reggimento tedesco era forte di circa 1.800 uomini. Lo svantaggio italiano si faceva anche sentire a livello di artiglieria, dove i pezzi, tranne quelli di preda bellica e i 75/27 contraerei, erano quasi tutti obsoleti. Praticamente assente era la Regia Aeronautica, mentre la Regia Marina \u2013 oltre a reparti di terra \u2013 aveva solo unit\u00e0 di naviglio sottile, tra cui alcuni MAS e dragamine.\nI fatti di Cefalonia.\nIl precipitare della situazione.\nFino ai primi mesi del 1943 la convivenza tra soldati italiani e tedeschi nell'isola non aveva presentato problemi e vennero anche svolte esercitazioni comuni di difesa; le cose cambiarono radicalmente dall'8 settembre di quello stesso anno, quando venne reso noto che il governo Badoglio aveva firmato un armistizio con i britannici e gli statunitensi, denunciando di fatto l'alleanza tra Italia e Germania.\n8 settembre.\nLe prime reazioni da parte della Divisione Acqui furono di grande stupore ma anche di gioia, nell'illusione che la guerra stesse per finire. Dopo i festeggiamenti, comunque, alle 20:15 vennero mandate fuori le pattuglie di vigilanza. Un atto ostile venne compiuto dai tedeschi quando uno dei semoventi ad Argostoli punt\u00f2 il suo cannone contro il dragamine \"Patrizia\", all'ancora, che per risposta punt\u00f2 a sua volta le mitragliere di bordo.\nAlle 21:30 dell'8 settembre il generale Vecchiarelli (come comandante dell'11\u00aa armata) invi\u00f2 un messaggio a Gandin che testualmente riportava:\nI tedeschi avevano comunque iniziato l'attuazione dell'Operazione Achse, consistente nel disarmo forzoso e internamento delle truppe italiane. Poco dopo le 22:30, viene ricevuto l'ordine per le navi presenti e in grado di muoversi di raggiungere immediatamente Brindisi, ancora in mano agli italiani.\n9 settembre.\nSecondo gli ordini di Gandin della sera prima, il II battaglione del 17\u00ba reggimento, in riserva a Mazarakata, insieme a tre batterie del 33\u00ba reggimento (la 1\u00aa da 100/17 comandata dal capitano Amos Pampaloni, la 3\u00aa da 100/17 del capitano Renzo Apollonio e la 5\u00aa da 75/13 del capitano Abele Ambrosini), venne spostato ad Argostoli a protezione del quartier generale. Gandin invi\u00f2 anche una compagnia di fanteria, l'11\u00aa del 17\u00ba comandata dal capitano Pantano, a presidiare il bivio di Kardakata, posizione strategicamente importante in quanto situata su delle alture dominanti le coste a est dell'isola. Alle 5 del mattino, un'autocolonna tedesca con vari plotoni di rinforzo proveniente da Lixuri, la parte nord dell'isola dove era acquartierato il grosso del 966\u00ba, tent\u00f2 di passare; gli italiani puntarono le armi costringendo i tedeschi a tornare indietro.\nAlle 7 una colonna di rifornimenti scortata da cannoni anticarro venne bloccata alla periferia di Argostoli dai cannoni della 3\u00aa batteria, ma il comando di divisione ordin\u00f2 poi di lasciarli passare. Alle 9 Gandin ricevette il tenente colonnello Barge per discutere della situazione. Il tedesco chiese di ottemperare alle disposizioni di Vecchiarelli, che erano arrivate anche ai reparti tedeschi della 11\u00aa armata, relative alla non belligeranza contro i tedeschi. Alle 09:50 venne ricevuto un ulteriore dispaccio, sempre da parte del comando di Atene, in cui si ordinava di cedere tutte le armi collettive a disposizione:\nSulla base di questo messaggio iniziarono a manifestarsi tra gli ufficiali diverse correnti di pensiero sulla linea di condotta da tenere: alcuni decisamente antitedeschi e altri (i tenenti colonnelli Ugg\u00e8 e Sebastiani) che invece ritenevano di dover continuare a combattere insieme ai tedeschi. In mezzo a questi, molti altri avrebbero voluto la cessione delle armi ai tedeschi, ritenendo impraticabile una seria resistenza.\n10 settembre.\nLa discussione tra i soldati italiani sul da farsi fervette, anche a causa di volantini diffusi dalla resistenza greca che riportavano: \"Soldati italiani! \u00c8 giunta l'ora di combattere contro i tedeschi! I patrioti ellenici sono al vostro fianco Viva l'Italia libera! Viva la Grecia libera!\". In realt\u00e0 i patrioti ellenici, pur facendosi consegnare armi a questo scopo, non daranno nessun appoggio alla lotta, come gli italiani scopriranno a loro spese. Nel frattempo il comando e la truppa della Acqui vengono informati dal sergente Baldessari, proveniente dal presidio di Santa Maura che il presidio \u00e8 stato catturato dai tedeschi, e il suo comandante colonnello Ottalevi e due ufficiali sono stati uccisi. Secondo alcuni, i tedeschi richiesero la consegna delle armi individuali dopo aver ottenuto la consegna delle armi pesanti mentre secondo altri i tedeschi furono \"provocati\".\nDurante l'incontro tra Gandin e Barge entrambe le parti prendevano tempo; da parte italiana si aspettava un chiarificarsi della situazione e istruzioni dettagliate dal Comando Supremo con possibili rinforzi, ignorando che lo stesso Comando non era in grado di operare per la fuga a Brindisi del re Vittorio Emanuele III e dello stato maggiore, mentre i tedeschi cercavano ancora di ottenere il disarmo in modo incruento. I tedeschi programmarono comunque la fucilazione di eventuali resistenti: un telegramma dello Heeresgruppe E ai comandanti delle grandi unit\u00e0 dipendenti dice testualmente\nMa tra le truppe italiane molti soldati e anche vari ufficiali inferiori erano per la resistenza ai tedeschi, principalmente Apollonio, Pampaloni e Ambrosini tra gli ufficiali del 33\u00ba reggimento artiglieria, manifestando dubbi su Gandin, insignito di croce di ferro dai tedeschi per le sue azioni sul fronte russo e con relazioni personali nell'OKW; anche la quasi totalit\u00e0 dei marinai a cominciare dal loro comandante capitano di fregata Mastrangelo e i suoi ufficiali.\nGandin invece, valutando che la superiorit\u00e0 numerica locale non compensava la presenza di oltre 300 000 tedeschi tra Epiro e Jugoslavia e la numerosa aviazione germanica, cercava di trattare una resa onorevole, non avendo alcuna evidenza di un possibile aiuto alleato al combattimento o all'evacuazione. Per questo consult\u00f2 gli ufficiali dello stato maggiore e i comandanti di reggimento in merito alla ricerca di un parere sulla eventuale cessione delle armi; il colonnello Romagnoli, comandante del 33\u00ba reggimento artiglieria, e Mastrangelo erano per la resistenza mentre il generale Gherzi, vicecomandante della divisione e comandante della fanteria, il tenente colonnello Fioretti, capo di stato maggiore della divisione, il tenente colonnello Cessari, comandante del 17\u00ba reggimento fanteria, e il maggiore Filippini, comandante del genio divisionale, erano per la cessione delle armi pesanti secondo le richieste tedesche.\n11 settembre.\nI tedeschi presentarono un ultimatum in nove punti a firma di Barge, imponendo il disarmo totale della divisione con la consegna delle armi nella piazza centrale di Argostoli entro il 12 settembre alle ore 18 davanti all'intera popolazione (punti 1 e 3), proibendo altres\u00ec (punto 5) la consegna di materiale alla \"popolazione\" greca; il punto 6 minacciava un intervento \"senza riguardo\" in caso di sabotaggi o violenze contro i tedeschi mentre il punto 7 prometteva genericamente \"agli ufficiali e soldati disarmati un trattamento cavalleresco\". Gandin rispose con una lettera con oggetto \"Richiesta di chiarimenti\" dove tra l'altro sottolineava l'impossibilit\u00e0 di adempiere nei tempi richiesti alla consegna dei materiali.\nA quel punto la quasi totalit\u00e0 dell'artiglieria della Divisione Acqui (non solo il 33\u00ba ma anche l'artiglieria divisionale) e i reparti della Regia Marina, venuti a conoscenza delle condizioni di resa, si rifiutarono categoricamente di accettare l'ultimatum, preparando un piano di azione contro i tedeschi, designando gli obiettivi e cercando accordi con i partigiani greci dell'ELAS. La nuova richiesta di Barge, che come unica concessione prevedeva la consegna delle armi in luogo \"nelle vicinanze di Argostoli\" per evitare il disonore di una resa pubblica, pervenne al quartier generale ma non faceva alcun cenno al trasferimento in Italia della divisione. Nella giornata, anche se vi sono dubbi sull'ora dell'esatta ricezione e per alcuni sopravvissuti anche del giorno (il 13 invece dell'11), arriv\u00f2 un radiomessaggio del generale Rossi, vice del capo di stato maggiore generale Ambrosio: \"Considerare le truppe tedesche nemiche\".\nGandin alle 17 incontr\u00f2 i sette cappellani della divisione, ai quali illustr\u00f2 la situazione e chiese anche a loro un parere; tranne uno, tutti invitarono Gandin a cedere le armi. Alle 17:30 Gandin incontr\u00f2 poi Barge chiedendogli una dilazione fino all'alba; per tranquillizzare i tedeschi che gi\u00e0 stavano sbarcando rinforzi nella parte dell'isola vicina alla costa e sotto il loro parziale controllo, propose il ritiro dei reparti che presidiano le alture di Kardakata, dalla quale si dominano le spiagge dove questi reparti sbarcavano e le due strade che l\u00ec si incrociavano facendone uno snodo strategico per spostarsi sull'isola. Questo ritiro per\u00f2 non si estendeva all'artiglieria dislocata sulla penisola di Paliki e presso Fiskardo, le cui batterie sarebbero quindi rimaste sotto la minaccia tedesca senza la protezione della fanteria. Nel frattempo i quattro dragamine ancorati a Fiskardo salparono verso l'Italia dopo aver legato il loro comandante; Fioretti e Barge iniziarono un lungo colloquio per specificare i dettagli del disarmo.\n12 settembre.\nIn seguito all'ordine di arretramento su Razata inviato al II Battaglione del 317\u00ba, molti soldati contestarono e si rifiutarono di caricare le munizioni sui mezzi e due mitragliatrici vennero puntate sugli autocarri; dopo l'intervento di alcuni ufficiali inferiori, arriv\u00f2 il maggiore Fanucchi, comandante del battaglione, che fu ferito di striscio da un colpo di fucile. Il fatto ebbe l'effetto di placare gli animi e la protesta rientr\u00f2. Nel frattempo il piano di sbarazzarsi con la forza dei tedeschi veniva dettagliato e le batterie del 33\u00ba entrarono in stato di allarme, senza l'avallo del comando di divisione. La stazione radio della Marina si mise in contatto con le forze navali alleate a Malta con un radiogramma in chiaro, che viene intercettato dai tedeschi, come tutto il traffico in entrata e uscita dall'isola.\nNella risposta, il comando alleato ricord\u00f2 (ma il fatto non era a conoscenza dei militari sull'isola) che la corazzata \"Roma\" era stata affondata e che i tedeschi dovevano essere considerati come nemici. Esiste un'altra versione, raccontata nel documentario RAI \"Tragico e glorioso 1943\" del 1973, secondo la quale questa informazione sarebbe stata trasmessa dalla sala radio della corazzata \"Vittorio Veneto\" sempre a Malta. Le parole usate nel video furono \"La Roma \u00e8 stata affondata; non cedete le armi\". I tedeschi nel frattempo annullarono il previsto bombardamento su Argostoli, ma mentre Barge era ancora convinto di poter effettuare il disarmo, le spinte insurrezionali aumentarono di ora in ora; un ufficiale, il capitano Gazzetti, venne ucciso per aver rifiutato di consegnare immediatamente il camion col quale stava trasferendo delle suore ad alcuni marinai che volevano trasportare armi.\nMentre Barge alle 16 riprendeva i colloqui con il comando della Acqui, i tedeschi disarmarono e presero prigioniero il personale delle batterie costiere che da San Giorgio (2\u00aa Batteria da 105/28 dell'artiglieria divisionale) e da Chavriata (2\u00aa Batteria da 100/17 del 33\u00ba Reggimento), nella penisola di Paliki, controllavano dal nord la baia di Argostoli e lo stesso comando tedesco a Lixuri. Un semovente tedesco della 201\u00aa Batteria punt\u00f2 il cannone contro la 3\u00aa Batteria, ma immediatamente venne puntato da un pezzo della stessa e dai pezzi della 5\u00aa Batteria di Ambrosini e dovette andarsene. Inoltre vi furono richieste molto pressanti da parte di alcuni ufficiali del 33\u00ba Reggimento artiglieria, tra i quali Amos Pampaloni e Renzo Apollonio, che arrivarono addirittura, secondo i resoconti del tenente colonnello Giovanni Battista Fioretti dello stato maggiore della divisione, al limite dell'ammutinamento tanto che lo stesso gli si rivolse in questo modo \"Siete venuti qui in veste di comandanti di reparto o come capibanda?\", al fine di iniziare le ostilit\u00e0 contro i tedeschi. Ci furono anche gesti di intolleranza nei confronti di Gandin e, in un episodio, un carabiniere addirittura lanci\u00f2 una bomba a mano verso la vettura nella quale stava transitando il generale, ma l'ordigno non esplose.\n13 settembre.\nAlle 2 del mattino il tenente colonnello Siervo, comandante del II/317\u00ba, inform\u00f2 di persona Pampaloni che, dietro ordine di Gandin, il suo battaglione doveva essere spostato presso il cimitero di Argostoli; questo implicava che le tre batterie (1\u00aa, 3\u00aa e 5\u00aa) che presidiavano il porto non avrebbero avuto alcuna copertura di fanteria per difendersi da eventuali attacchi. Immediatamente Pampaloni si consult\u00f2 con Siervo e col colonnello Romagnoli, comandante del 33\u00ba, chiedendo di far revocare l'ordine, ma Romagnoli, sentito Siervo sull'affidabilit\u00e0 sotto il fuoco del suo battaglione, non ritenne di poter acconsentire; il II/317\u00ba si spost\u00f2 presso la nuova posizione.\nAlle 6 del mattino, il colonnello Ricci assistette al bombardamento di piroscafi italiani partiti da Patrasso da parte di velivoli tedeschi. Ad Argostoli, Pampaloni svegli\u00f2 Apollonio comunicandogli che due motozattere tedesche, secondo una sua valutazione \"zeppe di uomini e mezzi\", stavano per attraccare alla banchina, a pochissima distanza dal comando di divisione e dalla guarnigione tedesca in citt\u00e0 comandata da Fault. Apollonio osserv\u00f2 e allert\u00f2 anche la 5\u00aa batteria di Ambrosini, peraltro gi\u00e0 con i serventi ai pezzi di loro propria iniziativa. Come pi\u00f9 anziano in grado, Apollonio diede l'ordine di aprire il fuoco, ma le due mitragliere Breda da 20\u00a0mm rimosse dal dragamine \"Patrizia\" e aggregate alla 3\u00aa batteria iniziarono autonomamente a sparare sui due pontoni. Le due motozattere, la F494 e la F495, vennero quindi colpite dal fuoco ravvicinato di mitragliere, cannoni da 100/27 e 75/13 dell'esercito e ben presto dai pezzi da 120\u00a0mm e 152\u00a0mm della Marina posti a Lardig\u00f2 (attualmente Ammes) e Minies (ora Avithos). Un mezzo affond\u00f2, l'altro attracc\u00f2 protetto da una cortina fumogena stesa dai cannoni tedeschi che sparano dalla penisola di Paliki e dai semoventi della 2\u00aa batteria del 201\u00ba battaglione di Argostoli.\nI tedeschi dopo aver fatto approdare la motozattera, ricevettero ordine da Barge di cessare il fuoco mentre questi contatt\u00f2 il quartier generale della Acqui per chiedere altrettanto, ma quando il capitano Postal, aiutante maggiore di Romagnoli, notific\u00f2 l'ordine di Gandin a Pampaloni, \"la linea cade in continuazione\"; la 5\u00aa batteria rifiut\u00f2 di eseguire un ordine che venga da \"traditori\" e non da Apollonio. Presentatosi direttamente alla 3\u00aa batteria, intim\u00f2 di cessare il fuoco, ma Apollonio rispose che i tedeschi stavano ancora sparando. Dopo assicurazione di Postal che anche i tedeschi hanno ricevuto analogo ordine, non ordin\u00f2 il cessate il fuoco se non dopo una minaccia di Postal con le testuali parole \"Guarda che qui va a finir male\". Durante lo scontro, la 411\u00aa batteria del 94\u00ba gruppo di artiglieria abbandon\u00f2 la posizione per sbarrare l'accesso al comando di divisione. Alla fine i tedeschi contarono 5 morti e 8 feriti, mentre gli italiani un ferito grave, ma i fanti del 17\u00ba e del 317\u00ba non erano in alcun modo intervenuti nel combattimento anche quando i tedeschi avevano assaltato le batterie al porto.\nDopo l'episodio i tedeschi, che ancora non avevano disponibile un numero sufficiente di truppe sull'isola, tentarono un ulteriore negoziato, promettendo un imbarco per l'Italia controllata dai tedeschi, a condizione che le truppe avessero ceduto le armi e si fossero concentrate nei porti di Sami e Poros, gi\u00e0 sapendo che questo non sarebbe mai avvenuto, in ottemperanza alle disposizioni di Hitler contenute nel piano Achse; il negoziatore nella circostanza, tenente colonnello della Luftwaffe Hermann Busch, chiese anche di conoscere i nomi degli ufficiali che avevano aperto il fuoco con le motozattere. Nel frattempo il numero degli ufficiali fautori della resistenza ai tedeschi aumentava, comprendendo anche il tenente colonnello Deodato e il capitano dei carabinieri Gasco, da cui dipendeva il militare che aveva lanciato la bomba a mano verso la macchina di Gandin. Gandin diffuse un messaggio alle truppe che recitava:\nContemporaneamente il generale Lanz decoll\u00f2 da Giannina per Cefalonia con un idrovolante, ma mentre tentava di ammarare ad Argostoli venne preso di mira dalla contraerea italiana e scese a Lixuri, da dove telefon\u00f2 a Gandin. Non vi sono tracce scritte della conversazione, ma mentre Lanz testimonier\u00e0 al processo di Norimberga che \"il generale italiano era stato informato di quell'ordine senza scampo\" (la fucilazione in caso di resistenza), cos\u00ec come Barge, nessun sopravvissuto tra gli italiani accenn\u00f2 a un simile fatto, tanto meno si evince dall'ultimatum inviato da Lanz a Gandin in quell'occasione, che ammonisce solo che (punto 2) \"se non verranno cedute le armi, le forze armate tedesche costringeranno alla cessione\". e dichiara che (punto 4) \"la divisione che ha fatto fuoco su truppe e navi tedesche... ha compiuto un aperto ed evidente atto di ostilit\u00e0\".\nNel contempo, un'ulteriore provocazione veniva fatta dai tedeschi che nella piazza principale di Argostoli, piazza Valianos, ammainavano la bandiera italiana, ma venivano prontamente disarmati dai soldati della Acqui che issavano nuovamente la bandiera sul pennone. Nel frattempo a Corf\u00f9 un battaglione della divisione \"Edelweiss\" che tentava di sbarcare veniva respinto con poche perdite ma gravi danni ai mezzi da sbarco, il che poneva i tedeschi in difficolt\u00e0 nel tentativo di sopraffare la Acqui, mentre il negoziatore sul posto, maggiore Harald von Hirschfeld, relazionava sulle possibili ulteriori modalit\u00e0 di attacco all'isola. Il maggiore sar\u00e0 in seguito pesantemente coinvolto nel massacro.\nMentre durante la giornata Apollonio, Pampaloni e Ambrosini erano stati convocati al comando di divisione, e il vice di Gandin, Gherzi, era arrivato ad apostrofare Pampaloni dicendo \"tu sei una testa calda\", e questi rispondeva che \"tra le truppe si parla di tradimento da parte del comando di divisione\", la possibile resa si trasform\u00f2 in decisione di resistenza; ulteriori fatti, come il pesante bombardamento di Corf\u00f9 e in particolare il capoluogo Kerkira da parte della Luftwaffe, la ricezione di un messaggio da Zacinto che annunciava la resa del generale Paderni e quattrocento militari italiani, prontamente spediti in Germania, e la certa (a questo punto) ricezione del radiomessaggio a firma Ambrosio che invita a \"considerare truppe tedesche come nemiche e regolarvi di conseguenza\" fecero s\u00ec che Gandin riposizionasse i due reggimenti di fanteria in funzione del combattimento, con uno schieramento orientato verso la costa greca e il presidio tedesco di Argostoli. Infine, secondo alcune fonti, Gandin avrebbe promosso un referendum tra le truppe per saggiare la loro volont\u00e0 di combattere i tedeschi, mentre altre fonti mettono pesantemente in discussione questa ipotesi.\n14 settembre.\nIl 14 settembre alle ore 12 Gandin inform\u00f2 i tedeschi del risultato del \"referendum\" effettuato tra i soldati della Divisione, rimarcando sulla scarsa fiducia che i soldati avevano nelle promesse dell'ex alleato di rimpatriarli accontentandosi delle armi pesanti e collettive; nella versione tedesca della lettera Gandin disse tra l'altro \"La divisione si rifiuta di eseguire l'ordine di radunarsi nella zona di Sami perch\u00e9 teme di essere disarmata, contro tutte le promesse tedesche... la divisione preferir\u00e0 combattere piuttosto che subire l'onta di una cessione delle armi...\". Di questa lettera esistono diverse versioni, riportate da padre Romualdo Formato e dal capitano Bronzini, con toni pi\u00f9 ultimativi ma di analogo contenuto.\nNel frattempo i tedeschi (il tenente colonnello Barge) avevano gi\u00e0 spostato il 910\u00ba battaglione granatieri da fortezza sulle alture di Kardakata che Gandin aveva abbandonato come segno di buona volont\u00e0 e dato disposizione alle truppe presenti ad Argostoli (parte del 909\u00ba battaglione e i semoventi d'assalto) di tenersi pronti ad attaccare il comando della Acqui e le batterie di artiglieria italiane. Mentre i tedeschi continuavano a fare affluire truppe sull'isola, gli italiani compirono operazioni di tipo difensivo come il brillamento di cariche esplosive su crocevia e strade per renderle impraticabili, ma impedendo anche il passaggio dei propri rifornimenti e rinforzi. Non era ancora noto alla divisione che gli Alleati avevano deciso di non inviare alcun aiuto a Cefalonia per ragioni politiche, cio\u00e8 non danneggiare i rapporti con l'Unione Sovietica che riteneva di fatto i Balcani una sua esclusiva zona di influenza.\nInizia la battaglia.\nIl 15 settembre i tedeschi, in quel momento inferiori di numero, fecero pervenire sull'isola nuove forze: il 3\u00ba battaglione del 98\u00ba Reggimento da montagna e il 54\u00ba Battaglione da montagna, appartenenti alla 1. Gebirgs-Division (1\u00aa Divisione da montagna) \"Edelweiss\", il 3\u00ba battaglione del 79\u00ba Reggimento artiglieria da montagna, e il 1\u00ba battaglione del 724\u00ba Reggimento cacciatori, quest'ultimo inquadrato nella 104. J\u00e4ger-Division (104\u00aa Divisione cacciatori), sotto il comando del Maggiore Harald von Hirschfeld, coadiuvati dalla presenza dell'aviazione tedesca con i suoi \"Stuka\" alla quale gli italiani potevano opporre solo il fuoco di alcune mitragliere contraeree da 20\u00a0mm e il tiro contraereo dell'unico gruppo da 75/27 e di pezzi di artiglieria da campagna.\nLa precedente decisione di abbandonare le alture al centro dell'isola assunta da Gandin come segno pacificatore verso i tedeschi si trasform\u00f2 in un cruciale svantaggio tattico, in quanto da quelle alture si sarebbero potuti battere i punti di sbarco ostacolando notevolmente i rinforzi tedeschi. Ciononostante, le truppe italiane si batterono tenacemente, contendendo per una settimana il terreno ai tedeschi. Dal 16 al 21 settembre la resistenza fu accanita, soprattutto da parte del 33\u00ba Reggimento di artiglieria e delle batterie costiere della Regia Marina, fino a quando non vennero a mancare le munizioni e la glicerina per lubrificare i pezzi. Alcune batterie da campagna dovettero essere abbandonate dopo essere state rese inutilizzabili perch\u00e9 esposte all'avanzata delle truppe tedesche, sempre protette da un efficace mantello aereo.\nIl 22 settembre il generale Gandin decise di convocare un nuovo Consiglio di Guerra nel quale si decise di arrendersi ai tedeschi. La tovaglia bianca sulla quale i comandanti mangiavano tutte le sere venne issata sul balcone della casa che era sede del comando tattico in segno di resa. A questo punto, Hitler in persona ordin\u00f2 che i soldati italiani fossero considerati come traditori e fucilati. I soldati che erano stati in precedenza catturati e fatti prigionieri furono immediatamente e sommariamente giustiziati; i tedeschi che cercarono di opporsi furono dissuasi con la minaccia di essere a loro volta fucilati. I rastrellamenti e le fucilazioni andarono avanti per tutto il giorno seguente, e si fermarono solo il 28 settembre non risparmiando neanche Gandin, morto la mattina del 24. In particolare, 129 ufficiali furono fucilati presso una villa chiamata \"Casa Rossa\" e 7 subirono la stessa sorte il 25 settembre perch\u00e9, nell'ospedale dove erano ricoverati, il giorno prima si era verificata la fuga di due ufficiali.\nCompiuto l'eccidio, i tedeschi cercarono di farne scomparire le tracce: con l'eccezione di alcune lasciate insepolte o gettate in cisterne, la maggior parte delle salme furono bruciate e i resti gettati in mare. I superstiti furono caricati su navi destinate ai porti greci e dai porti greci ai treni con destinazione Polonia (Auschwitz, Treblinka e Ghetto di Minsk), ma due di esse (Motonavi \"Sinfra\" e \"Ardena\") incapparono in campi minati e affondarono, e la \"Mario Roselli\" fu colata a picco da aerei alleati, che non conoscevano il suo carico umano. Tra i pochissimi scampati all'eccidio e alla successiva prigionia ci fu il cappellano militare Romualdo Formato, autore negli anni 1950 di un libro intitolato appunto \"L'eccidio di Cefalonia\", e lo scrittore e conduttore televisivo Luigi Silori.\nCorf\u00f9 e Zacinto.\nAnche le guarnigioni della \"Acqui\" stanziate a Corf\u00f9, Zante (Zacinto) e Leucade (Santa Maura) furono sopraffatte dai tedeschi, quest'ultima quasi subito data l'esiguit\u00e0 del presidio.\nA Corf\u00f9 i fanti del 18\u00ba reggimento fanteria e un gruppo di artiglieria del 33\u00ba reggimento artiglieria, circa 4.500 uomini comandati dal colonnello Luigi Lusignani, il 13 settembre, catturarono il presidio tedesco, composto da 450-550 militari della Wehrmacht, dei quali 441 (di cui 7 ufficiali) il 21 settembre furono fortunosamente trasferiti in Italia, scortati da alcune decine di carabinieri, su pescherecci mobilitati dal locale capo partigiano Papas Spiru: questi furono, in Italia, gli unici prigionieri di guerra tedeschi in mano a Badoglio, ed \u00e8 verosimile che si debba a essi, per reciprocit\u00e0, il mancato eccidio della \"Acqui\" a Corf\u00f9, a differenza di Cefalonia.\nIl colonnello Lusignani il 12 e 13 settembre aveva gi\u00e0 richiesto al Comando Supremo il reimbarco degli uomini con vari fonogrammi e inviando a Brindisi il maggiore Capra. In ogni caso Lusignani aveva considerato l'ordine di resa del generale Vecchiarelli come apocrifo.\nA coadiuvare i fanti del 33\u00ba si erano affiancati il giorno 13 i fanti del I Battaglione del 49\u00ba Reggimento fanteria \"Parma\" comandati dal colonnello Elio Bettini, e altri reparti per un totale di 3.500 uomini. Il 21 settembre gli inglesi aviolanciarono su Corf\u00f9 la missione militare \"Acheron\". Successivamente i rinforzi tedeschi sbarcati il 24 e 25 settembre e dotati di un consistente supporto aereo sopraffecero gli italiani che si arresero il 26 settembre dopo furiosi combattimenti e l'esaurimento delle munizioni. Lusignani venne fucilato il giorno dopo insieme a Bettini e 27 ufficiali, mentre varie centinaia di soldati avevano perso la vita durante i combattimenti. A Lusignani e Bettini verr\u00e0 concessa la medaglia d'oro al valor militare.\nLe perdite.\nQuando si parla di perdite della Divisione Acqui a Cefalonia \u00e8 necessario distinguere tra:\nSecondo Giorgio Rochat la Divisione Acqui avrebbe perso in combattimento 1.200 soldati e 5.000 nei massacri seguenti, mentre i tedeschi fanno indirettamente salire questo numero (i rapporti indicavano 5.000 soldati italiani sopravvissuti agli scontri) a 6.500. Queste cifre comprendono in ogni caso il generale Gandin e 193 ufficiali, fucilati tra il 24 e il 25 settembre, pi\u00f9 altri 17 marinai uccisi dopo aver seppellito i corpi dei loro commilitoni. I sopravvissuti, quantificati in una sessantina, trovarono rifugio tra la popolazione o tra i partigiani greci. Anche Arrigo Petacco \u00e8 su questa linea di pensiero, stimando i caduti di Cefalonia in oltre 400 ufficiali e 5.000 soldati oltre ai 2.000 periti in mare, mentre i sopravvissuti furono meno di 4.000. Ancora, l'Associazione Nazionale Partigiani d'Italia quantifica le perdite complessive dei soldati stanziati a Cefalonia a 390 ufficiali e 9.500 uomini di truppa.\nI superstiti furono in tutto circa 2.000 uomini di truppa. La maggior parte furono deportati prima in Germania e poi in Unione Sovietica, da dove molti non fecero ritorno. Per ultimo, Alfio Caruso nel suo \"Italiani dovete morire\" riporta 1.300 italiani morti durante i combattimenti e 5.000 passati per le armi: a questi numeri vanno aggiunti anche 3.000 naufraghi periti nel viaggio verso la terraferma, per un totale di 9.000 soldati e 415 ufficiali a fronte di 1.500 morti, 19 aerei e 17 mezzi da sbarco distrutti inflitti alla Wehrmacht. Non si conosce il numero preciso degli internati nei campi tedeschi e ghetti nella Polonia occupata dai tedeschi.\nAll'ottobre 2015 l'Associazione nazionale Divisione Acqui ha censito i nominativi di 4.439 reduci da tali luoghi di prigionia, tornati in patria dopo la fine degli eventi bellici.\nI processi legati alla vicenda.\nL'eccidio di Cefalonia ha tuttora un solo colpevole: il generale Hubert Lanz, capo del XII Corpo d'armata truppe da montagna della Wehrmacht dall'agosto 1943 all'8 maggio 1945, venne infatti condannato dal tribunale di Norimberga a 12 anni di reclusione, sebbene ne abbia poi scontati solo tre (la pena fu cos\u00ec mite perch\u00e9, incredibilmente, nessuno si present\u00f2 da parte italiana a testimoniare al processo). Nel 1957 in Italia furono prosciolti (secondo alcuni per non danneggiare l'immagine dell'esercito) degli ufficiali della Acqui accusati di aver aizzato gli uomini contro i tedeschi dando cos\u00ec origine ai combattimenti e sempre nello stesso anno si inizi\u00f2 un altro processo nei confronti di 30 ex soldati tedeschi, risoltosi un anno dopo con un nulla di fatto.\nNel 1964 anche la Germania apr\u00ec un'inchiesta sulla vicenda una volta ricevuto del materiale da Simon Wiesenthal, ma quattro anni dopo la procura di Dortmund archivi\u00f2 il caso per riaprirlo nel 2001, prendendo in esame sette ex ufficiali della Wehrmacht. Tra questi figurava anche Otmar Muhlhauser, capo del plotone di esecuzione che fucil\u00f2 Gandin, prosciolto dalla procura di Monaco di Baviera nel settembre del 2007 perch\u00e9 reo di aver commesso un omicidio \"semplice\", non rientrante nella categoria di crimini di guerra; stessa sorte subirono gli altri sei imputati. Dietro la segnalazione di due donne italiane che persero il padre a Cefalonia, la procura militare di Roma apr\u00ec un nuovo fascicolo il 2 gennaio 2009 chiamando al banco degli imputati il solo Muhlhauser, ma non si pot\u00e9 fare molto perch\u00e9 il 1\u00ba luglio dello stesso anno l'ex militare tedesco, ormai ottantanovenne, mor\u00ec, e cos\u00ec il processo termin\u00f2 il 5 novembre (data del rinvio per accertare le condizioni di salute dell'imputato).\nAll'inizio del 2010 il tribunale militare di Roma ha iniziato una nuova azione legale nei confronti di Gregor Steffens e Peter Werner, entrambi ottantaseienni e appartenuti al 966\u00ba Reggimento Granatieri da fortezza, accusati di aver ucciso 170 soldati italiani che si erano arresi. Sentiti gi\u00e0 dalla procura di Dortmund nel 1965 e nel 1966 alla quale si erano dichiarati innocenti, i due ex militari hanno fatto altrettanto a Roma e al momento le indagini sono ancora in corso.\nIl 18 ottobre 2013 il Tribunale militare di Roma ha riconosciuto la responsabilit\u00e0 penale del caporale della Edelweiss Alfred Stork condannandolo all'ergastolo per il massacro compiuto nel settembre del 1943 sull'isola di Cefalonia in esecuzione dello specifico ordine di Hitler e in spregio delle convenzioni internazionali che, anche all'epoca dei fatti, imponevano un trattamento umano dei militari che avevano ormai deposto le armi; Stork a suo tempo aveva confessato di aver preso parte alle fucilazioni degli ufficiali della divisione Acqui a Cefalonia nel settembre del 1943.\nCerimonie, documentari e copertura mediatica.\nA ricordo della Divisione Acqui \u00e8 stato eretto un monumento di Mario Salazzari a Verona, e il 21 settembre di ogni anno viene commemorato l'eccidio alla presenza di autorit\u00e0 civili e militari."}
{"id": "287779", "revid": "287204", "url": "https://it.wikipedia.org/wiki?curid=287779", "title": "Alfieri", "text": ""}
{"id": "287785", "revid": "1910023", "url": "https://it.wikipedia.org/wiki?curid=287785", "title": "Hockey su ghiaccio ai XVIII Giochi olimpici invernali", "text": "Durante i XVIII Giochi olimpici invernali per la prima volta, al fianco del torneo maschile di hockey su ghiaccio si svolse quello femminile. Per il torneo maschile si raggiunse per la prima volta un accordo tra CIO e IIHF da una parte e NHL dall'altra, per una sospensione del massimo campionato americano professionistico, di modo che - a differenza del passato - anche le stelle dell'hockey mondiale potessero partecipare alle olimpiadi.\nDate.\nLe partite del torneo olimpico si svolsero in due stadi di Nagano: nel Wasakata \"Big Hat\" (10.104 spettatori) e nel Nagano Sports Park \"Aqua Wing\" (6.078 posti). Il torneo maschile si svolse dal 7 al 22 febbraio, quello femminile dall'8 al 17 febbraio.\nPartecipanti e formula.\nTorneo maschile.\nParteciparono al torneo maschile 14 squadre di 20 giocatori pi\u00f9 tre portieri ciascuna. Si qualificarono direttamente le migliori otto classificate ai campionati mondiali del 1995 in Svezia (Finlandia, Svezia, Canada, Repubblica Ceca, Russia, USA, Francia e Italia) e il paese organizzatore, il Giappone. I restatnti cinque uscirono da un torneo di qualificazione.\nUn turno preliminare vide scontrarsi otto squadre (settima e ottava classificata ai mondiali di Svezia, il paese ospitante e le cinque squadre provenienti dalle qualificazioni) divise in due gruppi. Le due squadre vincitrici si aggiungevano alle sei \"grandi\" nel \"Masterround\", a sua volta diviso in due gironi da quattro squadre. Al termine di questo, non c'erano eliminazioni, ma i quarti di finale, poi semifinali e finali.\nTorneo femminile.\nParteciparono al torneo femminile sei squadre di 20 giocatrici pi\u00f9 tre portieri ciascuna. Si qualificarono le prime cinque classificate ai campionati mondiali del 1995 e il Giappone, paese ospitante.\nFu giocato un girone all'italiana di sola andata; le prime due classificate avrebbero giocato la finale, la terza e la quarta classificata avrebbero giocato la finalina per il bronzo.\nQualificazioni al torneo olimpico maschile.\nFormula.\nLa qualificazione fu disputata in tre turni. Nel primo turno furono scelte due squadre che si sarebbero qualificate al secondo turno. Il secondo turno fu giocato in quattro gironi, uno dei quali ebbe il valore di campionato asiatico per nazioni. I vincitori dei gruppi si incontrarono nel terzo turno con le squadre classificate dal nono all'undicesimo posto ai campionati mondiali del 1995 e alle due compagini vincitrici dei mondiali di gruppo B dello stesso anno. Il terzo turno fu diviso in due gruppi. Si qualificarono le prime e le seconde. Le due terze classificate si scontrarono per decidere la quinta qualificata.\nPrimo turno.\n 26 gennaio 1996 - 7:0 a Szekesfehervar (Ungheria)\n 27 gennaio 1996 - 6:0 a Szekesfehervar (Ungheria)\n 23 marzo 1996 - 5:0* a Kaunas (Lituania)\n\"* 5-0 a tavolino per l'utilizzo di giocatori non utilizzabili da parte di Israele. Il risultato sul campo fu 5-3\"\nSecondo turno.\n\"* il gruppo D era il campionato asiatico per nazioni; per le qualificazioni olimpiche, le partite contro il Giappone non furono conteggiate\"\nTerzo turno.\n Spareggio per la quinta qualificata alle olimpiadi\n 11 febbraio 1997 - 2:0 a Duisburg (Germania)\nQualificate per il torneo olimpico: , , , , \nTorneo olimpico femminile.\nTurno preliminare.\n 8 febbraio 1998 - 6:0 (2:0,2:0,2:0)\n - 0:13 (0:3,0:6,0:4)\n - 5:0 (2:0,1:0,2:0)\n 10 febbraio 1998 - 2:0 (0:0,2:0,0:0)\n - 1:11 (0:2,0:3,1:6)\n - 7:1 (1:1,4:0,2:0)\n 12 febbraio 1998 - 5:3 (2:0,2:2,1:1)\n - 1:6 (0:0,0:3,1:3)\n - 4:2 (1:1,3:1,0:0)\n 13 febbraio 1998 - 0:10 (0:5,0:2,0:3)\n - 3:1 (0:0,0:1,3:0)\n - 4:2 (2:0,2:1,0:1)\n 15 febbraio 1998 - 7:4 (1:1,0:0,6:3)\n - 6:1 (2:0,2:1,2:0)\n - 0:5 (0:2,0:2,0:1)\n Classifica finale\n G. v p n Reti dr PT.\n 1. 5 5 0 0 33: 7 +26 10: 0\n 2. 5 4 0 1 28:12 +16 8: 2\n 3. 5 3 0 2 27:10 +17 6: 4\n 4. 5 2 0 3 10:15 -5 4: 6\n 5. 5 1 0 4 10:21 -11 2: 8\n 6. 5 0 0 5 2:45 -43 0:10\nFinale 3\u00ba-4\u00ba posto.\n 17 febbraio 1998 - 4:1 (0:1,3:0,1:0)\nFinale.\n 17 febbraio 1998 - 3:1 (0:0,1:0,2:1)"}
{"id": "287788", "revid": "7336", "url": "https://it.wikipedia.org/wiki?curid=287788", "title": "Armonia modale", "text": ""}
{"id": "287792", "revid": "834", "url": "https://it.wikipedia.org/wiki?curid=287792", "title": "Dah", "text": ""}
{"id": "287794", "revid": "4252", "url": "https://it.wikipedia.org/wiki?curid=287794", "title": "Santa Maria della Luce", "text": "Il culto cattolico della Madonna della Luce \u00e8 legato a una piccola tavola dipinta raffigurante Maria, madre di Ges\u00f9. Si venera a Trapani, ed \u00e8 datata al 1211.\nIl culto si diffuse in particolare nel XVII secolo in molti centri siciliani (tra cui Sciacca, Mistretta, Palermo e Catania). A Messina la chiesa dedicata a santa Maria della Luce ha dato il nome a una contrada della citt\u00e0. Diffuse sono ancora le chiese e i santuari in Puglia.\nSanta Maria della Luce \u00e8 inoltre la patrona della cittadina di Mattinata, sul Gargano (FG), cui il popolo di Mattinata attribuisce grande Onore e Devozione.\nUna chiesa dedicata a Maria della Luce si trova a Roma nel rione Trastevere.\nMerita una particolare menzione il santuario della Madonna della Luce di Galatina in Puglia, dove la festa ricorre il quarto gioved\u00ec dopo Pasqua, in cui le madri affidano alla sua protezione i loro figli e si tiene anche la benedizione delle gestanti, dei neonati e delle donne che hanno appena partorito.\nA questo titolo mariano \u00e8 ricondotta la sequenza di apparizioni mariane collettive di Nostra Signora di Zeitoun nei pressi del Cairo, iniziate il 2 aprile 1968 e durate fino al 1971. Per il significato e la testimonianza dei presenti che la videro avvolta da una intensa luce bianca, le apparizioni furono riferite a Nostra Signora della Luce."}
{"id": "287803", "revid": "121609307", "url": "https://it.wikipedia.org/wiki?curid=287803", "title": "XXXI dinastia egizia", "text": "La XXXI dinastia si inquadra nel periodo della storia dell'antico Egitto detto Periodo tardo e copre un arco di tempo dal 380 a.C. al 342 a.C., corrispondente alla seconda dominazione persiana. I sovrani inseriti in questa dinastia sono in effetti re di Persia, l'Egitto era in pratica governato da un satrapo, tranne Khababash (inserito nell'elenco per motivi puramente cronologici) che rappresent\u00f2, forse, l'ultimo tentativo di indipendenza dell'Egitto."}
{"id": "287807", "revid": "767487", "url": "https://it.wikipedia.org/wiki?curid=287807", "title": "La rivoluzione c'\u00e8 gi\u00e0 stata", "text": "La rivoluzione c'\u00e8 gi\u00e0 stata \u00e8 il quarto disco della riunita per l'occasione Assemblea Musicale Teatrale, pubblicato nel 2002.\nSu pressione di Gian Piero Alloisio, nel 2002 l'Assemblea si riunisce per produrre un nuovo disco dopo pi\u00f9 di vent'anni di inattivit\u00e0. Nonostante i componenti dell'Assemblea non siano pi\u00f9 i ragazzi degli settanta, il disco ha la capacit\u00e0 di entrare nel vivo di argomenti decisamente di attualit\u00e0: come ad esempio \"Silvio\", canzone-racconto con influssi reggae su Silvio Berlusconi (presidente del consiglio eletto nel 2001), che termina con la celebre frase \"\"Non temo Berlusconi in s\u00e9, temo Berlusconi in , e \"Genova G8 A Claudio Lizza\", riguardo alle manifestazioni avvenute a Genova nel 2001 in concomitanza con il G8."}
{"id": "287810", "revid": "712828", "url": "https://it.wikipedia.org/wiki?curid=287810", "title": "Rodolphus Lestrange", "text": ""}
{"id": "287811", "revid": "271907", "url": "https://it.wikipedia.org/wiki?curid=287811", "title": "Cobra di Puga\u010d\u00ebv", "text": "Il cobra di Puga\u010d\u00ebv (, pronuncia: [p\u028a\u0261\u0250\u02c8t\u0255\u0275v\u0259]) \u00e8 un'impegnativa e spettacolare acrobazia aerea, praticabile solo ed esclusivamente con alcuni moderni aerei da caccia.\nLa manovra parte in volo livellato a velocit\u00e0 moderata, quando, disinserito il limitatore di angolo d'attacco (angolo formato dalla direzione dell'aereo rispetto alla corrente d'aria che lo investe), il pilota alza repentinamente il muso dell'aereo superando i 100\u00b0 di angolo d'attacco, per poi ritornare, pi\u00f9 dolcemente, in volo livellato. Attraverso la spinta di potenti motori l'aviogetto mantiene una quota approssimativamente costante.\nSebbene molti piloti ed esperti dibattano sull'utilit\u00e0 pratica di tale manovra in combattimento, quest'ultima resta comunque la dimostrazione delle doti di manovrabilit\u00e0 ed efficienza del velivolo: in particolare di un grande controllo di beccheggio, di grande stabilit\u00e0 e delle generose prestazioni dei propulsori ad angoli d'attacco fuori dal comune.\nLa manovra provoca un repentino calo della velocit\u00e0 (in pratica una vera e propria \"frenata\" dell'aereo) in grado, a detta dei suoi estimatori, di consentire all'esecutore di evitare un attacco o di portarsi in condizione di compierlo. Tale manovra riscuote molto successo di pubblico nel corso di esercitazioni e dimostrazioni internazionali. Per la sua spettacolarit\u00e0, infatti, il cobra di Puga\u010d\u00ebv \u00e8 eseguito molto spesso durante le manifestazioni aeronautiche.\nTale manovra venne battezzata in onore del pilota dell'OKB Sukhoi Viktor Georgievi\u010d Puga\u010d\u00ebv () che per primo la esegu\u00ec in occidente a bordo di un Sukhoi Su-27S Flanker B a le Bourget, a Parigi, nel 1989. La manovra venne compiuta per primo in assoluto dal pilota collaudatore della Sukhoi Igor Volk durante le prove del Sukhoi Su-27.\nDescrizione.\nLa manovra presuppone lo spegnimento del \"SAU\" (il limitatore dell'angolo d'attacco) a circa 400 km/h e quindi il posizionamento dell'aeroplano con un angolo d'attacco (AoA) pari a 90\u00b0 (aereo verticale) o addirittura 120\u00b0 gradi (aereo inclinato all'indietro di 30\u00b0) per poi ritornare ad un angolo pari a 0\u00b0 e ad una velocit\u00e0 di circa 250 km/h. Se eseguita correttamente la manovra non prevede alcuna perdita di quota.\nUtilit\u00e0 in combattimento.\nQuesta manovra \u00e8 utile quando un velivolo \u00e8 inseguito da un avversario che si trova ad una quota leggermente superiore. Eseguendo la manovra del cobra, l'inseguitore viene a sopravanzare improvvisamente l'inseguito che ha rallentato, offrendo cos\u00ec un'opportunit\u00e0 per l'inseguito di puntare le proprie armi verso l'inseguitore. Il mantenimento del proprio assetto per la manovra pu\u00f2 essere facilitato quando l'aereo impiega una spinta vettoriale o superfici di controllo canard.\nL'efficacia di questa manovra in combattimento \u00e8 discutibile; teoricamente potrebbe sventare l'attacco di missili oppure lanciare un attacco in una direzione inaspettata per l'inseguitore, ma la riduzione della velocit\u00e0 lascia l'aereo inseguito in una posizione molto vulnerabile.\nAerei in grado di effettuarla.\nGli unici aerei in grado di compiere il cobra di Puga\u010d\u00ebv sono il Sukhoi Su-27 e derivati (in volo rettilineo), il MiG-29 (a partire da un AoA di 30\u00b0), l'F-22 (in volo rettilineo), il Saab JAS 39 Gripen. Aerei dotati di motore a spinta vettoriale quali il Su-37 \"Flanker F\", l'F-15 \"ACTIVE\" (esemplare sperimentale di F-15 progettato alla NASA, mai entrato in servizio), l'F-16 \"MATV/VISTA\" (esemplare sperimentale di F-16 progettato alla NASA, mai entrato in servizio), l'X-31 e l'F-22, sono facilitati nell'esecuzione di questo tipo di manovre."}
{"id": "287812", "revid": "1982", "url": "https://it.wikipedia.org/wiki?curid=287812", "title": "Angolo di attacco", "text": ""}
{"id": "287813", "revid": "599013", "url": "https://it.wikipedia.org/wiki?curid=287813", "title": "Analisi non standard", "text": "L'analisi non standard \u00e8 una rifondazione dell'analisi matematica che recupera in parte l'impostazione (originale) di Leibniz e il concetto di infinitesimo. Fu introdotta nei primi anni '60 da Abraham Robinson, che nel 1966 pubblic\u00f2 il fondamentale \"Non-standard Analysis\". L'analisi non standard \u00e8 stata oggetto di critiche da parte di vari autori, in particolare Errett Bishop, Paul Halmos e Alain Connes.\nStoria.\nIl calcolo infinitesimale creato da Leibniz nel XVII secolo si fondava in modo essenziale sul concetto di infinitesimo. Per Leibniz gli infinitesimi sono numeri minori, in valore assoluto, di ogni numero reale positivo, ma sono diversi da zero; un tipo di numeri per i quali Leibniz supponeva continuassero a valere le ordinarie regole dell'algebra.\nGrazie al concetto di infinitesimo diventa facile introdurre i concetti di derivata e di integrale e dedurre le regole di derivazione e di integrazione: nasce il calcolo infinitesimale.\nIl concetto di infinitesimo nascondeva per\u00f2 una contraddizione logica, messa in luce da George Berkeley: gli infinitesimi sono considerati a volte diversi, a volte uguali a zero.\nPer risolvere questo problema, nel XIX secolo Augustin Cauchy e Karl Weierstrass rifondarono il calcolo infinitesimale, abolendo gli infinitesimi e introducendo il concetto di limite: in questo modo le contraddizioni insite nel concetto di infinitesimo furono superate, al prezzo di una complicazione di definizioni e di dimostrazioni. Aboliti gli infinitesimi, il calcolo infinitesimale si trasformava nella analisi matematica.\nNel XX secolo Abraham Robinson, un logico matematico tedesco emigrato negli USA, nel corso dei suoi studi di logica scopr\u00ec che gli insiemi numerici potevano essere estesi con numeri \"non standard\" che ne ereditavano le propriet\u00e0. Per l'insieme dei numeri reali questi erano gli infinitesimi di Leibniz, ma definiti in modo rigoroso: diventava cos\u00ec possibile rifondare l'analisi sul concetto di infinitesimo, Robinson lo fece nel suo libro \"Non-standard Analysis\" (1966). E \"analisi non standard\" \u00e8 il nome dato a questa nuova formulazione dell'analisi. Definizioni e dimostrazioni ritrovano la semplicit\u00e0 e la linearit\u00e0 del calcolo di Leibniz.\nNel 1973 Kurt G\u00f6del, forse il pi\u00f9 famoso matematico del XX secolo, disse: \"Ci sono buoni motivi per credere che l'analisi non standard in una versione o in un'altra sar\u00e0 l'analisi del futuro\", ma la previsione \u00e8 ancora lontana dall'essere realizzata. Dopo Robinson vi \u00e8 stata una fioritura di studi e tentativi di riformulare l'analisi sul concetto di infinitesimo, come nel caso della \"Smooth Infinitesimal Analysis\" (SIA).\nIl metodo di Leibniz e le critiche di Berkeley.\nPer Leibniz la derivata \u00e8, per definizione, il rapporto tra l'infinitesimo formula_1 e l'infinitesimo formula_2; in simboli:\nformula_3\nUn semplice esempio pu\u00f2 ora chiarire la natura delle critiche di Berkeley; si consideri la funzione formula_4. Applicando la definizione si ha:\n&lt;math&gt;{dy \\over dx} = = "}
{"id": "287815", "revid": "484362", "url": "https://it.wikipedia.org/wiki?curid=287815", "title": "Dinastia macedone dell'Egitto", "text": "La dinastia macedone si inquadra nel periodo della storia dell'antico Egitto detto \"periodo greco e romano\" e copre un arco di tempo dal 332 a.C. al 310 a.C."}
{"id": "287819", "revid": "114242929", "url": "https://it.wikipedia.org/wiki?curid=287819", "title": "Massacro di Glencoe", "text": "Il massacro di Glencoe \u00e8 un episodio della storia scozzese, avvenuto il 13 febbraio 1692 nelle strette valli della regione di Glencoe (Scozia) durante la Gloriosa rivoluzione.\nIl massacro ebbe luogo contemporaneamente in tre insediamenti differenti lungo la vallata di Glencoe, a \"Invercoe\", \"Inverrigan\", e \"Achacon\".\nNell'atroce massacro, trentanove appartenenti al clan dei MacDonald di Glencoe furono uccisi dai loro ospiti sul territorio che i MacDonald avevano rifiutato di dare in segno di sottomissione al nuovo sovrano Guglielmo III d'Inghilterra. Altre 40 persone, tra donne e bambini, morirono di stenti a seguito dell'incendio delle loro case.\nRetroscena del massacro.\nNel 1688 Guglielmo, lieto di poter contare dell'aiuto inglese contro la Francia, accett\u00f2 l'offerta di occupare il trono della corona d'Inghilterra. Il Parlamento scozzese si mostr\u00f2 per\u00f2 pi\u00f9 cauto ed invi\u00f2 delle missive a Guglielmo e a Giacomo II d'Inghilterra. Quando l'arrogante responso di Giacomo convinse il Parlamento a optare per Guglielmo, John Graham di Claverhouse, visconte di Dundee, guid\u00f2 gli Highlanders nelle rivolte Giacobite nel tentativo di portare sul trono Giacomo II.\nDundee venne ucciso alla battaglia di Killiecrankie e la rivolta scozzese dei giacobiti sub\u00ec un'ulteriore sconfitta nella battaglia di Dunkeld.\nDurante il loro viaggio di ritorno dalla battaglia, i membri del clan dei MacIains di Glencoe, un ramo del clan MacDonald, insieme ai loro cugini del clan dei Glengarry, saccheggiarono le terre Robert Campbell di Glenlyon rubando il suo bestiame, aggravando cos\u00ec l'indebitamento di costui e costringendolo ad accettare un incarico nell'esercito per poter mantenere la propria famiglia.\nI Giacobiti scozzesi vennero definitivamente sconfitti nella battaglia di Cromdale il 1\u00ba maggio 1690 mentre Giacomo II d'Inghilterra veniva battuto il 1\u00ba luglio 1690 nella battaglia del Boyne in Irlanda.\nIl 27 agosto 1691 Guglielmo offr\u00ec a tutti i clan delle Highlands un perdono generale per aver preso parte alle rivolte Giacobite, se gli avessero fatto giuramento di fedelt\u00e0 di fronte ad un magistrato entro il 1\u00ba gennaio 1692, chiunque avesse rifiutato venne minacciato di subire le opportune rappresaglie.\nI capiclan delle Highlands inviarono dei messaggi a Giacomo, ora in esilio in Francia, per chiedergli il permesso di fare quel giuramento. Dopo aver tergiversato, perch\u00e9 convinto di poter tornare come legittimo sovrano in Inghilterra, Giacomo permise ai suoi fedeli sudditi scozzesi di prestare il giuramento. Quando il messaggio di risposta giunse, alcuni dei capiclan accettarono di giurare, mentre altri si rifiutarono.\nUno di questi fu Alastair Maclain, XII capoclan dei Glencoe che attese fino alla scadenza dell'ultimo giorno per dare la sua adesione al giuramento. Egli viaggi\u00f2 il 31 dicembre 1691 fino a Fort William al cospetto del Colonnello Hill il governatore della regione. Costui si rifiut\u00f2 di accettare il giuramento affermando di non averne la titolarit\u00e0, e invit\u00f2 Maclain a recarsi a Inveraray per giurare di fronte a Sir Colin Cambpell sceriffo di Argyll.\nIl colonnello Hill consegn\u00f2 a Malain un salvacondotto ed una lettera per Sir Campbell chiedendo a costui di accettare il giuramento del capoclan scozzese poich\u00e9 lui non era investito della opportuna autorit\u00e0 per farlo.\nMaclain impieg\u00f2 tre giorni per raggiungere Inveraray e fu costretto ad aspettare altri tre giorni per l'arrivo di Sir Campbell che accett\u00f2 riluttante il giuramento di fedelt\u00e0 di Maclain.\nMentre Maclaine pensava di aver compiuto il proprio dovere e di non dover temere alcuna rappresaglia da parte della corona, alcuni elementi all'interno dell'amministrazione reale pensarono bene di sfruttare l'accaduto per organizzare una rappresaglia contro i MacDonald.\nIl massacro.\nSi mise in moto un vero complotto che vide protagonisti John Dalrymple, membro dell'Avvocatura dei Lord, Sir Thomas Livingstone, comandante in capo delle truppe inglesi in Scozia, e lo stesso re Guglielmo.\nAlla fine di gennaio o gli inizi di febbraio del 1692 la prima e seconda compagnia del reggimento di fanteria di Argyll, forte di 120 uomini, sotto il comando del capitano Robert Campbell di Glenlyon, si alloggiarono nella tenuta dei MacDonald a Glencoe, ricevendone la tradizionale ospitalit\u00e0 delle Highlands. Gran parte dei componenti del distaccamento erano stati arruolati dai territori di Argyll, e solo una piccola parte apparteneva ai Campbell.\nIl capitano Campbell era imparentato con il vecchio capoclan dei Maclane, avendone sposato una nipote e venne naturale a costui portare i suoi uomini in un posto conosciuto. Ogni mattina per circa due settimane, Campbell fece visita ad Alexander MacDonald, figlio minore di Maclane, che aveva a sua volta sposato una nipote di Campbell, e sorella di Rob Roy MacGregor.\nPer questi motivi non \u00e8 probabile che il capitano Campbell sapesse la vera natura della sua missione, poich\u00e9 il compito formale era quello di riscuotere il tributo della \"Cess tax\" istituita dal Parlamento Scozzese nel 1690.\nIl 12 febbraio 1692 giunse il Capitano Drummond ufficiale superiore di Campbell con il seguente ordine:\n\"Signore,\"\n\"vi si ordina con la seguente di catturare i Ribelli, i MacDonald di Glencoe, e di passare a fil di spada tutti coloro di et\u00e0 inferiore ai 70 anni. Avrete particolare attenzione affinch\u00e9 la vecchia Volpe ed i suoi Figli non riescano a fuggire e a fare in modo di tagliare ogni via di fuga. Questo ordine dovr\u00e0 essere eseguito entro le cinque del mattino, quando io arriver\u00f2 da voi con dei rinforzi. Se non sar\u00f2 arrivato per quell'ora eseguite gli ordini senza di me. Questo \u00e8 un ordine Speciale del Re per il bene e la salvezza del paese, affinch\u00e9 a questi miscredenti vengano tagliate radici e rami.\"\n\"Certo che compirete il vostro dovere come voi sapete fare, sottoscrivo di mio pugno quanto sopra.\"\n\"12 febbraio 1692\"\n\"Firmato Robert Duncanson\"\nDopo aver consegnato l'ordine, Duncanson trascorse la sera a giocare placidamente a carte con i suoi ospiti, e prima di ritirarsi, accett\u00f2 un invito a pranzo di Maclane per il giorno seguente.\nAlastair Maclaine venne ucciso mentre cercava di alzarsi dal letto dal tenente Lindsay, Conte di Argyll, ma i suoi figli e sua moglie riuscirono a fuggire. Complessivamente vennero uccise trentotto persone, o nelle loro abitazioni o mentre cercavano di fuggire.\nIl massacro fu meno cruento di quanto potesse aspettarsi perch\u00e9 diversi membri delle compagnie cercarono di avvertire le loro future vittime, o scelsero l'insubordinazione piuttosto che eseguire un simile ordine.\nUn altro distaccamento di soldati era nel frattempo partito da Argyll per intercettare i possibili fuggitivi ma giunsero troppo tardi a destinazione.\nL'inchiesta.\nPer la legge scozzese esisteva una precisa accusa di omicidio, l\"'omicidio a tradimento\", che veniva considerato il pi\u00f9 odioso e vile di tutti. Il massacro di Glencoe fu un chiaro esempio di un simile crimine.\nLa successiva inchiesta port\u00f2 a questa sentenza:\n\"A dispetto dell'ordine diretto dei propri superiori, non \u00e8 ammesso alcun ordine militare che possa essere contrario alla legge di natura. Cosicch\u00e9 un soldato, dovrebbe rifiutarsi di eseguire qualsiasi atto di barbarie come uccidere un uomo inerme, n\u00e9 tale ordine datogli potrebbe esimerlo da una giusta condanna.\"\nGli obiettivi dell'inchiesta sul massacro di Glencoe avevano lo scopo di punire i responsabili di quell'infamia, ben sapendo che gli ordini venivano direttamente per mano del sovrano. Nel 1695 il reggimento di Argyll dovette arrendersi ai Francesi nelle Fiandre e Campbell, Drumond e Duncanson riuscirono cos\u00ec a sfuggire alla legge scozzese.\nAlla commissione non rest\u00f2 che esonerare il sovrano dall'accusa di essere il responsabile del massacro e dare tutta la responsabilit\u00e0 del misfatto al segretario Dalrymple.\nIl massacro di Glencoe nell'arte.\nLetteratura.\nIl massacro di Glencoe \u00e8 al centro del romanzo dell'autrice inglese Susan Fletcher intitolato \"La verit\u00e0 di Corrag\" (\"Corrag\"), edito da Mondadori nel 2010. Vi si narrano le vicende di una donna accusata di stregoneria che, nell'imminenza della sua esecuzione, racconta la sua vita ad un reverendo che la visita in carcere. Le ultime ore prima dell'arresto la vedono coinvolta nell'atroce episodio. \u00c8 dato molto spazio alla descrizione delle Highlands scozzesi e di Glencoe in particolare.\nLo scrittore George R. R. Martin, autore di fantascienza conosciuto soprattutto per il ciclo delle Cronache del ghiaccio e del fuoco, in un'intervista ha dichiarato di essersi ispirato a questo episodio storico nella narrazione dell'evento culmine del romanzo \"I fiumi della guerra\" chiamato \"Le nozze rosse\".\nL'evento \u00e8 descritto nella canzone \"1692 (Glencoe Massacre)\", che conclude l'album Exercises (1972) della band hard rock scozzese Nazareth."}
{"id": "287830", "revid": "712828", "url": "https://it.wikipedia.org/wiki?curid=287830", "title": "Walden Macnair", "text": ""}
{"id": "287832", "revid": "123771536", "url": "https://it.wikipedia.org/wiki?curid=287832", "title": "Romagna toscana", "text": "La Romagna toscana o \"Romagna fiorentina\" (\"Rum\u00e2gna tusch\u00e8na\" in romagnolo) \u00e8 una regione storica dell'Italia, compresa nel versante adriatico dell'Appennino tosco-romagnolo, cos\u00ec chiamata perch\u00e9 geograficamente, linguisticamente e culturalmente romagnola, ma storicamente governata, dalla fine del Quattrocento, da Firenze.\nLa Romagna toscana \"storica\" comprendeva i 16 comuni di Bagno di Romagna, Dovadola, Galeata, Modigliana, Portico e San Benedetto, Premilcuore, Rocca San Casciano, Santa Sofia, Sorbano, Terra del Sole, Castrocaro, Tredozio, Verghereto, Firenzuola, Marradi e Palazzuolo sul Senio.\nNel 1923 13 comuni della Romagna toscana sono confluiti nella provincia di Forl\u00ec (oggi Provincia di Forl\u00ec-Cesena in Emilia-Romagna). I restanti tre rimasero nella confinante Provincia di Firenze (oggi citt\u00e0 metropolitana di Firenze). Si tratta di Firenzuola, Marradi e Palazzuolo sul Senio, oltre al territorio situato a nord del Passo della Colla di Casaglia, parte del comune di Borgo San Lorenzo. Questi territori sono talvolta definiti impropriamente come Alto Mugello. \nDella Romagna fiorentina sono originari alcuni personaggi storici di rilievo, come il poeta Dino Campana, nato a Marradi, il generale dei Camaldolesi ed umanista Ambrogio Traversari, nato a Portico di Romagna, che fu anche il paese d'origine della famiglia Portinari, la famiglia della Beatrice di cui si innamor\u00f2 Dante Alighieri.\nDescrizione.\nIl territorio \u00e8 situato nella fascia pedemontana dell'entroterra romagnolo, fin dal Quattrocento periferia della Repubblica Fiorentina, poi dominio del Granducato di Toscana fino al 1859. Dopo l'Unit\u00e0 d'Italia fece parte della provincia di Firenze fino al 4 marzo 1923, quando Benito Mussolini, che era nato a Predappio, nel forlivese, aggreg\u00f2 gli 11 comuni compresi nel circondario di Rocca San Casciano entrando a far parte della provincia di Forl\u00ec, mentre quelli che cadevano sotto l'amministrazione circondariale di Firenze rimasero in Toscana. In questo modo le sorgenti del Tevere, il fiume di Roma, furono ricomprese nella sua terra natale.\nL'abate castrocarese Giovanni Mini, nell'introduzione alla prima e pi\u00f9 importante opera monografica dedicata alle \"notizie geografiche, fisiche, storiche, industriali e commerciali\" de \"La Romagna Toscana\" (1901), afferma correttamente che il territorio in questione \u00e8 parte integrante di uno pi\u00f9 ampio denominato appunto Romagna (dal latino \"Rom\u00e0nia\", \"Roman\u00ecola\" - territorio abitato dai Romani, ossia i Bizantini, in opposizione ai Longobardi, che dominavano i territori circostanti - dall'antico provenzale \"Romand\u00ecola\" - piccola Rom\u00e0nia).\nLa prima e la pi\u00f9 importante descrizione, fino al censimento del 1861, dei territori romagnoli compare nel 1371 nella \"Descriptio provinciae Romandiolae\" del cardinale Anglico de Grimoard, fratello del papa Urbano V. Da allora, la costruzione di un'immagine spaziale del territorio \u00e8 affidata ad eruditi quali Flavio Biondo, Vincenzo Carrari e Leandro Alberti, autori di \"storie patrie\" nelle quali la Romagna \u00e8 sostanzialmente identificata con la \"Provincia Romandiolae\", circoscrizione dello Stato della Chiesa, che si estendeva tra il Panaro ad ovest e il fiume Foglia ad est.\nConfini.\nNel corso del tempo la Romagna non ha mai avuto una configurazione amministrativa autonoma e quindi confini propriamente detti, subendo quelli imposti da centri di potere esterni. Infatti, da un punto di vista geo-cartografico, il territorio rappresentato, fin dalle prime carte generali, dal XVI secolo all'unit\u00e0 d'Italia, rispecchia una situazione politica e di confini estremamente frammentaria e di divisioni amministrative costituite dal Ducato Estense, dalle Legazioni (di Bologna, Ferrara, Ravenna e Forl\u00ec) dello Stato Pontificio e dai comuni inclusi nel Granducato di Toscana.\nTra la fine dell'Ottocento e i primi del Novecento, l'ambiente intellettuale, impegnato nella riscoperta delle identit\u00e0 locali, avvia un ampio dibattito culturale sui caratteri etno-antropologici romagnoli e sulla determinazione dei confini geografici, pur consapevoli che \u00abla Romagna non ha nella concezione dei vari autori nel passato, sia recente che remoto, una delimitazione netta e precisa\u00bb. Nel 1894 Emilio Rosetti, ingegnere forlimpopolese, unisce al suo dizionario geografico-storico dedicato alla Romagna una carta che, per la prima volta, ne delimita i confini. \u00abQuesta regione con caratteri fisici ben definiti comprende attualmente quasi per intero le due province di Forl\u00ec e Ravenna con la Repubblica di San Marino e solo una parte delle province di Bologna, Firenze, Arezzo e Pesaro-Urbino ...\u00bb.\nNel 1912 Aldo Spallicci, utilizzando come \u00abguida il dialetto parlato dalle singole frazioni\u00bb, propone un territorio culturale e tradizionale pi\u00f9 esteso rispetto a quello del Rosetti \u00abche ne limita al Reno il confine settentrionale\u00bb e introduce nuovi argomenti per delimitare la Romagna dichiarando che \u00abquesta debba essere compresa entro i limiti dell'antica Flaminia\u00bb.\nA met\u00e0 del Novecento si pubblicano i primi contributi scientifici sulla questione regionale. \n\u00abLa posizione astronomica dei punti estremi dei confini romagnoli ora disegnati \u00e8, in tal guisa: per il nord, la foce del fiume Reno a 44\u00b0373 lat. N.; per il sud, il monte Maggiore a 43\u00b039' lat. N.; per l'est, le ripe di Fiorenzuola avanti a monte Trebbio a 0\u00b023' long. E. monte Mario; e per l'ovest, l'elevazione a q. 952 che domina il valico della Futa, a 1\u00b011' long O monte Mario. [\u2026] i limiti romagnoli di cui si \u00e8 data la descrizione non si identificano ad alcuna partizione politica\u00bb (Lucio Gambi, \"Confini geografici e misurazione areale della regione romagnola\" in \u00abStudi Romagnoli\u00bb, anno I, 1950).\nSono questi gli anni in cui l'Onorevole Aldo Spallicci, il maggior cultore della \"romagnolit\u00e0\", durante i lavori dell'Assemblea Costituente, avanza per la prima volta l'ipotesi di una regione romagnola autonoma e, sempre in quegli anni, il pittore Giannetto Malmerendi, per dimostrare l'identit\u00e0 romagnola, rappresenta una Romagna idealizzata e stereotipata fondata su \"caratteri\" iconografici e simbolici di matrice folkloristica. La variegata produzione cartografica avr\u00e0 nel tempo un grande successo; ma l'insieme di rappresentazioni della Romagna continua ancora oggi ad avere \u00abvalore e funzione non altro che per coloro che studiano questa regione naturalisticamente o umanisticamente\u00bb.\nStoria.\nTra la fine del Trecento e l'inizio del Quattrocento, Firenze, grazie ad acquisti, conquiste militari e trasformazioni di rapporti di accomandigia in rapporti di sudditanza, penetra oltre il crinale appenninico sottraendo ai vari feudatari romagnoli il dominio territoriale degli alti bacini dei fiumi Marzeno, Montone, Bidente e Savio. La conquista di territorio fu progressiva:\nNel 1564 avvenne la fondazione di Terra del Sole, costruita ex novo vicino a Castrocaro, a soli 6\u00a0km da Forl\u00ec.\nNel 1403, quando i territori fiorentini in Romagna avevano gi\u00e0 acquisito una loro fisionomia, Firenze scelse un capoluogo, Castrocaro, e denomin\u00f2 i territori \"Provinciae Florentinae in partibus Romandiolae\". Il 20 novembre 1403 i Magnifici Dieci di Libert\u00e0 e Pace inviarono dunque a Castrocaro il nobile fiorentino Lapo di Giovanni Nicolini, con la qualifica di \u00abCapitaneus Castro-Cari et Provincie Florentinae in partibus Romandiolae\u00bb. La denominazione territoriale compare anche negli Statuti di Firenze nel 1415 configurando, quindi, un territorio con funzioni amministrative proprie.\nDi fronte ad una situazione politicamente tesa come quella romagnola - attraversata da banditi e da individui pericolosi - e per assicurare la Provincia a un rigoroso controllo, Cosimo I de' Medici concentr\u00f2 i poteri giurisdizionali in capo a un suo funzionario di fiducia, scelto dallo stesso duca e con continui rapporti personali, sul quale esercitava un controllo diretto.\nCon una \"provvigione\" del 23 agosto 1542, il de' Medici attu\u00f2 un riordino delle giurisdizioni romagnole attribuendo al Capitano di Castrocaro \"piena autorit\u00e0 e giurisdizione sopra la cognitione, decisione et condennatione di tutte le cause criminali che in futuro occorressino nelli Capitanati et Podesterie soprannominate\". Fu questo il primo atto ufficiale che prefigur\u00f2 l'istituzione della \"Provincia fiorentina di Romagna\". Pochi anni dopo, l'8 dicembre 1564, venne posata la prima pietra della citt\u00e0 pianificata di Terra del Sole, posta a difesa dei confini con lo Stato pontificio.\nDal 1\u00ba giugno 1579 con l'insediamento del primo \"commissario granducale\" Terra del Sole divenne il centro amministrativo e giudiziario dell'intera provincia transappeninica, fino alla riforma dei tribunali del 1772.\nNel 1776 con la \"riforma leopoldina\" la Provincia viene soppressa e suddivisa in Vicariati e Podesterie; nel 1784 il Tribunale criminale di prima istanza viene trasferito da Terra del Sole a Rocca San Casciano che viene eletta, dopo la parentesi napoleonica, a sede circondariale.\nPur mantenendo caratteristiche istituzionali proprie, legate alla natura geografica montuosa, favorevole allo sviluppo di castelli dominanti sul contado circostante, di aggregati amministrativi lungo le valli, la \"Romagna granducale\" non fu mai una vera e propria istituzione autonoma, ma rest\u00f2 sempre inserita nelle strutture amministrative generali dello Stato toscano tant'\u00e8 vero che perfino le relazioni cinquecentesche relative agli avvenimenti e alle visite amministrative ai confini del Granducato, minuziose ma fondate su punti relativamente fissi (casali, sentieri, alberi, massi, pietre di confine), non permisero di ricostruire il tracciato completo dei confini del Granducato, rendendo impossibile una trascrizione cartografica precisa secondo i criteri moderni. Pertanto, nella tradizione della cartografia storica a stampa, la Romagna granducale \u00e8 \u00abl'unica a non essere rappresentata in alcuna raffigurazione autonoma\u00bb.\nNel 1776 fu abolita la provincia, ormai svuotata del suo significato, ma rimase il concetto geografico di un territorio piuttosto esteso, che arrivava a comprendere non solo la Romagna toscana propriamente detta, ma anche la parte toscana dell'Alta Valle del Tevere. Dalla fine del XVIII secolo, dunque, iniziarono per le comunit\u00e0 locali nuove vicende storiche che le portarono a vivere dapprima la scomparsa del Granducato di Toscana in seguito all'Unit\u00e0 d'Italia e poi il passaggio, nel 1923, alla regione Emilia (ora Emilia-Romagna).\nPi\u00f9 duraturo il legame ecclesiastico tra la Romagna toscana e la regione amministrativa Toscana: solo nel 1975 i territori romagnoli della diocesi di Sansepolcro passarono alle diocesi di Cesena e di Forl\u00ec, mentre ancora oggi la diocesi di Faenza-Modigliana comprende il territorio del comune di Marradi, in provincia di Firenze.\nLa Romagna granducale.\nIl capillare insediamento sui versanti romagnoli, documentano in particolare dalle mappe del Catasto toscano (1826-1834) e la profonda penetrazione, non solo politica ma anche culturale e artistica di Firenze in questo territorio, \u00e8 ancora percepibile nelle espressioni architettoniche degli edifici (case torri, fattorie coi portici, torrette, ville padronali) e nello stesso paesaggio agrario (filari di cipressi, organizzazione aziendale, forma e dimensione dei campi, fasce di coltura, ecc.). I centri urbani sorgono lungo la viabilit\u00e0 principale, attorno ad emergenze architettoniche (rocche, pievi, chiese, ecc.), in corrispondenza di punti nodali del territorio come guadi, ponti o incroci stradali nei fondovalle e nei terrazzi fluviali meno acclivi e pi\u00f9 fertili.\nDiversamente, nelle campagne la dominazione fiorentina - soppiantata l'organizzazione medioevale incentrata sui grandi possedimenti monastici - fraziona il territorio in tante unit\u00e0 poderali con al centro la \"casa padronale\" e varie \u201ccase coloniche\u201d sparse creando cos\u00ec le condizioni per \"ruralizzare\" anche aree isolate fin quasi sotto il crinale appenninico.\nGeografia.\nCartografia rinascimentale della Romagna toscana.\nLa \"Romandiola\" (alias \"Flaminia\") dipinta fra il 1580 e il 1583 nella Galleria delle carte geografiche in Vaticano dal matematico e cosmografo perugino Egnazio Danti, domenicano (1536-1586), gi\u00e0 autore delle carte geografiche del guardaroba nuovo in Palazzo Vecchio, \u00e8 la pi\u00f9 antica rappresentazione corografica dell'intera regione romagnola che si conosca; deriva con sicurezza da rilievi e ricognizioni personali eseguite nel 1579 direttamente dal Danti per incarico di monsignor Giovan Pietro Ghislieri, presidente della Romagna nel quinquennio 1578-1583.\nLa pi\u00f9 antica carta a stampa della Romagna, denominata \"Romandiola cum Parmensi Ducatu\" venne realizzata nel 1589 da Gerardo Mercatore. Per quel che concerne la Toscana la prima carta a stampa di cui si ha notizia \u00e8 la \"Chorographia Tusciae\" del senese Girolamo Bellarmato, edita nel 1536. Entrambe queste carte, pur essendo forse le migliori fra tutte le carte regionali stampate in Italia fino alla met\u00e0 del Cinquecento, particolarmente ricche di contenuti figurativi (centri abitati rappresentati in prospettiva, ponti sui corsi d'acqua, selve, idrografia ecc.), risultano costruite in forma empirica e mostrano notevoli errori e imprecisioni d'inquadramento geografico (l'orografia \u00e8 poi rappresentata con un sistema prospettico a \"monticelli\" che ne limitano la lettura) e non riportano i confini amministrativi fra i vari dominii.\nLe carte che portano ad un vero e proprio progresso della cartografia toscana sono quelle del \"Dominio Fiorentino\" e del \"Dominio Senese\" che il monaco olivetano Stefano Buonsignori, cosmografo di Francesco I de' Medici, alleg\u00f2 nel 1584 alla \"Vita di Cosimo\" di Aldo Mannucci e successivamente dipinse, a scala maggiore, in una sala della Galleria degli Uffizi di Firenze. Le maggiori conoscenze astronomiche e matematiche del monaco fiorentino gli consentirono di apportare importanti innovazioni cartografiche, sia per il profilo costiero e l'andamento dell'arco appenninico - che risultano pi\u00f9 reali e correttamente posizionati - sia per l'inserimento dei confini fra gli Stati. Da segnalare inoltre una curiosit\u00e0: nell'alto territorio romagnolo \u00e8 rappresentato un ampio lago di probabile origine franosa, oggi non pi\u00f9 esistente, posto fra le localit\u00e0 di Alfero e Corneto (comune di Verghereto).\nL'opera del Buonsignori costituisce, per tutto il Seicento e buona parte del Settecento, la fonte principale delle successive rappresentazioni cartografiche della Toscana e servir\u00e0 pure come base per la redazione delle carte della celebre \"Italia\" del padovano Giovanni Antonio Magini, cartografo e professore di astronomia all'Universit\u00e0 di Bologna.\nIl paesaggio agrario.\nA met\u00e0 del Novecento il paesaggio collinare dell'entroterra forlivese era probabilmente ancora molto simile a quello dei secoli precedenti. Diverse condizioni avevano contribuito a mantenerne inalterati i caratteri ambientali del territorio. In particolare:\nUn'immagine \u201cideale\u201d del paesaggio rurale \u201cantico\u201d ci viene offerta sia dalle fotografie d'epoca sia dai documenti storici.\nDal Catasto agrario della Romagna toscana di fine Ottocento si viene a conoscenza delle colture prevalenti nelle colline della Valle del Montone: pochi erano gli incolti (le \u201csode\u201d); il pascolo avveniva all'interno del bosco e sui campi a maggese; la vite risulta essere la coltura arborea principale, coltivata in filari sostenuti da alberi, in prevalenza gelsi, olmi, aceri campestri; sono pure presenti alberi fruttiferi quali il mandorlo ed il ciliegio - nelle variet\u00e0 \"marandona\" per le ciliegie in guazzo, \"viscicola\" per bevande rinfrescanti e corniola, dura e croccante.\nMolto diffusi sono grandi esemplari di pero volpino e pera spina; meno frequenti albicocchi, pruni, meli e cotogni; sporadicamente nespoli, peschi e fichi.\nI noci sono impiantati nei pressi della casa colonica assieme a qualche isolato esemplare di melograno, giuggiolo ed azzeruolo. Querce ed olivi secolari, isolati o in gruppo, sono presenti in mezzo ai coltivi costituiti in prevalenza da grano (38%), colture sarchiate di cui il 10% granturco e il restante 6% patate, leguminose da granella, bietole da foraggio ed ortaggi di grande coltura; maggese (6%) con riposo biennale o triennale e prato, di cui 15% naturale e 20% artificiale (luppinella, erba medica, trifoglio pratense, sulle colture minori su cui domina la canapa).\nLe siepi (a protezione delle colture) di biancospino e marruca, recintano i poderi nei quali si trovano in modo massiccio i cipressi in lunghi filari lungo i viottoli di accesso alle case padronali o a ridosso della corte colonica e a protezione dei pagliai.\nFra la fine dell'Ottocento e i primi decenni del Novecento l'innovazione delle tecniche colturali ha determinato profondi mutamenti sia nel paesaggio rurale (scomparsa di specie autoctone sostituite da altre d'importazione extraterritoriale) sia nella societ\u00e0 agricola (perdita di consuetudini rituali e di caratteri identificativi originali).\nL'introduzione di fertilizzanti inorganici nelle rotazioni colturali, unita ad una maggior selezione cerealicola, hanno consentito la semina di grani pi\u00f9 adatti ai diversi terreni, aumentando cos\u00ec il raccolto; nuovi modi di potatura di viti ed olivi ne hanno aumento le rese; la sostituzione di piante fruttifere antiche con nuove d'importazione a maggior reddito insieme con l'introduzione di razze di bestiame pi\u00f9 produttivo hanno fatto crescere il numero di capi per podere. Soprattutto, l'introduzione della meccanizzazione ha incrementato la produttivit\u00e0 dei mezzi di produzione e le rendite del lavoro umano, rendendo superflua gran parte della popolazione rurale che \u00e8 stata costretta ad abbandonare le campagne.\nInizia, quindi, a partire dagli anni cinquanta del Novecento e secondo una parabola che diverr\u00e0 emorragica tra la fine di quel decennio e l'inizio del decennio successivo, un abbandono sempre pi\u00f9 esiziale della campagna da parte dei mezzadri. Da un raro giornalino locale (\u00abIl Montone\u00bb, 1\u00ba febbraio 1954) si legge \u201c\u2026 Molti poderi vengono definitivamente abbandonati, le stalle restano chiuse, i campi restano incolti. [\u2026] i contadini della montagna non possono vivere nelle case semi diroccate, in luoghi dove mancano strade e fonti, dove la terra \u00e8 avara [\u2026] l'ingiustizia dei contratti agrari, l'esosit\u00e0 delle tasse (prima fra tutte l'imposta sul bestiame), la grettezza dei padroni che vogliono costringere i contadini ad una vita umiliante in case che sono tuguri [\u2026]\u201d. Sono questi gli anni in cui si assiste al massimo sfruttamento del territorio con la conseguente diminuzione della diversit\u00e0 biologica delle specie vegetali e delle variet\u00e0 colturali nei poderi:\nL'unica azione visibile attuata dall'uomo \u00e8 stata il rimboschimento forzato degli incolti che ha consegnato ai posteri un paesaggio sicuramente pi\u00f9 ricco di boschi, ma impoverito di specie coltivate e uniformato a monocolture prevalenti di grano, erba medica e di pochi e specializzati vigneti e frutteti. Sono comparse ai bordi delle strade piante infestanti di rovi, vitalbe e robinia che si sono sostituite progressivamente agli antichi filari di cipressi.\nInfine, l'espansione urbanistica dei centri di fondovalle, in particolare con l'insediamento di grandi e ingombranti fabbricati per attivit\u00e0 artigianali e industriali, hanno sottratto alla campagna, coprendoli con colate di cemento, gli ultimi fertili terreni alluvionali. Cos\u00ec, in breve svolger di tempo la trasformazione industriale ha cancellato per intero l'antico mondo rurale frutto di una lenta costruzione durata secoli.\nEconomia.\n\u00c8 stato autorevolmente sostenuto che se il primo interesse che mosse Firenze a conquistare il territorio oltre i passi toscani verso il mare Adriatico fu la certezza del commercio delle proprie merci con la Repubblica di Venezia, troppo a lungo insidiata dalla rissosit\u00e0 dei feudatari appenninici, il secondo fu il proposito di integrare la produzione agricola toscana, scarsa per la povert\u00e0 intrinseca del territorio fiorentino. Il grande allevamento che si svolgeva, in estate, sulle Alpi tra i Mandrioli e il Furlo pot\u00e9 integrarsi perfettamente, in et\u00e0 granducale, con lo sfruttamento dei pascoli della Maremma, dove Antonio Saltini ha calcolato migrassero quasi 60.000 pecore dai pascoli romagnoli. Se alle altitudini maggiori i possedimenti romagnoli assicuravano agnelli e formaggi; ad altezza minore la collina romagnola era generosa di frumento, carne di castrato e di suino, e dei ricchi proventi dell'allevamento del baco da seta, come prova un testo singolare, l'ultimo poema rustico della letteratura italiana, \"La Cerere della Romagna toscana\" di Giuseppe Mengozzi."}
{"id": "287834", "revid": "20787", "url": "https://it.wikipedia.org/wiki?curid=287834", "title": "Leva militare", "text": ""}
{"id": "287835", "revid": "1543377", "url": "https://it.wikipedia.org/wiki?curid=287835", "title": "Campionato mondiale di scherma 2005 - Fioretto a squadre maschile", "text": "Il Campionato mondiale di scherma 2005 di Lipsia in Germania.\nFasi di qualificazione del fioretto a squadre maschile (15 ottobre).\nPer la classifica finale generale vedi Classifica."}
{"id": "287836", "revid": "121833798", "url": "https://it.wikipedia.org/wiki?curid=287836", "title": "Artaserse III di Persia", "text": "Egli succedette, nel 358 a.C., al padre Artaserse II, che mor\u00ec all'et\u00e0 di novantaquattro anni, ed ebbe come successore suo figlio Arsete (noto come Artaserse IV). Il suo regno fu contemporaneo a quello di Filippo II di Macedonia e a quello di Nectanebo II in Egitto.\nPrima di salire al trono svolse i ruoli di satrapo e comandante nell'esercito del padre. Artaserse pervenne al trono dopo che uno dei suoi fratelli fu condannato a morte, un altro mor\u00ec suicida e un terzo fu fatto uccidere dal padre stesso. Non appena giunto al potere elimin\u00f2 la maggior parte degli altri familiari allo scopo di rendere maggiormente sicura la propria posizione.\nDal punto di vista militare il regno di Artaserse fu caratterizzato dalla repressione di numerose rivolte scoppiate nell'impero e da due campagne aventi come scopo la conquista dell'Egitto, conquista che si realizz\u00f2 solo nel 343 a.C. con la seconda di queste, dopo il fallimento del primo tentativo a causa di una rivolta in Fenicia.\nDurante gli ultimi anni di vita dovette confrontarsi con il crescente potere di Filippo II di Macedonia impegnato nel tentativo di convincere le citt\u00e0 greche a ribellarsi contro l'impero achemenide.\nAlla fase finale del suo regno \u00e8 anche ascrivibile il rinnovato interesse per la citt\u00e0 di Persepoli dove si fece costruire un nuovo palazzo e dove fece erigere la sua tomba.\nSecondo quanto riportato dallo storico greco Diodoro Siculo Artaserse III sarebbe stato avvelenato dal suo ministro Bagoas bench\u00e9 una tavoletta in caratteri cuneiformi, ora conservata al British Museum suggerisca la possibilit\u00e0 che sia morto per cause naturali.\nLe fonti sono generalmente concordi nel definire Artaserse III come il pi\u00f9 sanguinario tra i sovrani persiani, capace di sterminare l'intera sua famiglia in un giorno solo, nonch\u00e9 succubo, quantomeno verso la fine del suo regno, dell'influenza dei suoi consiglieri, in particolare dello spietato Bagoa.\nRe di Persia.\nIl nome.\nOco fu il suo nome prima di salire al trono e Artax\u0161a\u00e7r\u0101 \"buon governante\", o \"perfetto\", o Arta \"onorato\" + Xerses \"re\", fu il titolo adottato quando succedette al padre nel 358 a.C.\nIn Iran \u00e8 noto come Ardeshir III (\u0627\u0631\u062f\u0634\u06cc\u0631 \u0633\u0648\u0645 Artaserse in persiano moderno) mentre nelle iscrizioni babilonesi \u00e8 indicato come \"Umasu, chiamato Artakshatsu\". La stessa forma (probabilmente pronunciata Uvasu) ricorre nella versione siriana del \"Canone dei Re\".\nI primi anni di vita e l'ascesa al trono.\nPrima di salire al trono Oco svolse incarichi come satrapo e comandante nell'esercito, in particolare combatt\u00e9 in Siria nel tentativo, fallito, di contrastare l'avanzata dei ribelli durante la \"rivolta dei satrapi\". Nel 359 a.C. fu al comando di una spedizione di rappresaglia contro l'Egitto a causa di un fallito attacco egizio nella regione costiera della Fenicia. Nel 358 a.C. quando Artaserse II mor\u00ec all'et\u00e0 di novantaquattro anni, apparentemente per un attacco di cuore, essendo gi\u00e0 morti, per varie cause, i fratelli maggiori Dario e Ariaspe, e Tiribazo, Oco gli succedette sul trono. Uno dei suoi primi ordini fu quello di eliminare pi\u00f9 di 80 familiari in modo da rendere maggiormente sicura la propria posizione come imperatore.\nReprimette una rivolta dei Cadusi in Armenia, risottomettendoli e facendoli entrare nell'esercito achemenide.\nNel 355 a.C. Artaserse ordin\u00f2 alle satrapie dell'Asia Minore di lasciare i mercenari greci per ridurre la possibilit\u00e0 di ribellioni, ma il satrapo Artabazo si rifiut\u00f2 con Oronte di Misia; motivo per cui l'imperatore mand\u00f2 20000 uomini in Frigia.\nArtabazo chiese ad Atene, a Tebe e all'Egitto di inviare delle truppe, che risposero inviando il generale Pammene e 5000 uomini in aiuto.\nInizialmente vinse la battaglia contro i Persiani ma poi, accusato di avere simpatie per i Persiani per la amicizia che aveva Tebe per loro, Pammene fu costretto ad andare e lasci\u00f2 l'esercito al fratello di Artabazo, Oxitra.\nL'anno seguente fu Artaserse a sconfiggere i ribelli e a disperderne le forze. Oronte fu perdonato mentre Artabazo fugg\u00ec presso la corte di Filippo II di Macedonia.\nNel 355 a.C. Artaserse costrinse Atene a concludere un trattato di pace in cui la citt\u00e0 greca accettava di abbandonare l'Asia Minore e riconosceva l'indipendenza degli alleati che le si erano ribellati.\nLa prima campagna contro l'Egitto.\nIntorno al 351 a.C. Artaserse intraprese il tentativo di riconquistare l'Egitto che aveva riottenuto la propria indipendenza durante il regno di Artaserse II. Raccolto un notevole esercito il re marci\u00f2 verso la valle del Nilo impegnando il sovrano egizio, Nectanebo II. Dopo circa un anno di combattimenti gli egizi, grazie al contributo dei generali greci Diofanto e Lamio inflissero una pesante sconfitta alle forze persiane che furono costrette alla ritirata.\nArtaserse dovette quindi sospendere il suo progetto di riconquista anche in seguito all'innescarsi di una ribellione in Asia Minore.\nLa ribellione di Cipro e Sidone.\nApprofittando della sconfitta subita da Artaserse in Egitto i governanti della Fenicia, dell'Asia Minore e di Cipro dichiararono la loro indipendenza. Nel 353 a.C. Artaserse ordin\u00f2 a Idreo, principe della Caria, di attaccare i ribelli ciprioti fornendogli 8 000 mercenari greci e quaranta triremi al comando di Focione l'Ateniese ed Evagora, figlio di Evagora il vecchio, re di Cipro. In seguito al successo di Idreo il re persiano ordin\u00f2 ai satrapi di Siria e di Cilicia, Belesys e Mezseus, di conquistare Sidone e di prendere il controllo della Fenicia. Questa seconda parte del piano di Artaserse non ebbe successo, Tennes, re di Sidone, grazie anche all'aiuto di 4 000 mercenari greci al comando di Mentore di Rodi inviati da Nectanebo II, sconfisse entrambi i satrapi costringendo le forze persiane a lasciare la regione.\nDopo questi fatti Artaserse decise di affrontare direttamente i ribelli e si mise alla testa di un imponente esercito e intorno al 345 a.C. partendo da Babilonia ebbe infine ragione della ribellione.\nSecondo la tradizione infine Tennes trad\u00ec la sua citt\u00e0 provocando la reazione della popolazione che dette alle fiamme la citt\u00e0 stessa sacrificando s\u00e9 stessa in un suicidio di massa. Tale tradizione non ha per\u00f2 effettivi riscontri storici in quanto Sidone continu\u00f2 a esistere e a rimanere un importante centro urbano.Mentore di Rodi al termine della ribellione pass\u00f2 al servizio di Artaserse diventandone uno dei pi\u00f9 validi generali.\nLa riconquista dell'Egitto.\nLa sconfitta di Sidone fu immediatamente seguita dall'invasione dell'Egitto. Nel 343 a.C. Artaserse schier\u00f2 oltre al suo esercito (valutato in ben 300 000 soldati) ben 14 000 mercenari greci forniti dalle citt\u00e0 dell'Asia Minore (6 000 soldati), da Argo (3 000 soldati), da Tebe (1 000 soldati) insieme a Lacrate, oltre ai 4 000 mercenari al comando di Mentore. L'esercito persiano venne suddiviso in tre corpi con alla testa di ciascuno un persiano e un greco. I comandanti greci furono Lacrate di Tebe, Mentore di Rodi e Nicostrato di Argo e quelli persiani furono Rossace, Aristazane e Bagoas.\nAlla forza d'invasione Nectanebo II pot\u00e9 opporre circa 100 000 uomini di cui circa 20 000 costituiti da mercenari greci. In una prima fase l'esercito egizio si schier\u00f2 nel delta del Nilo a bloccare il passaggio del fiume sfruttando anche l'appoggio della marina ma, anche a causa di dissapori scoppiati tra egizi e greci, Nectanebo fece ritirare parte dell'esercito su Menfi prima ancora che il passaggio del fiume fosse veramente forzato causando cos\u00ec la completa disfatta delle forze egizie.\nPersa anche Menfi il sovrano egizio fugg\u00ec verso sud scomparendo dalla storia per ricomparire nelle leggende come padre di Alessandro III di Macedonia visto come il vendicatore nei confronti dei persiani.\nArtaserse ritorn\u00f2 a Persepoli prima della completa sottomissione dell'Egitto che affid\u00f2 al satrapo Ferendares.\nGli ultimi anni.\nDopo la conquista dell'Egitto non vi furono rivolte o ribellioni di una qualche rilevanza contro Artaserse. Mentore e Bagoas, i due generali che si erano messi in luce durante la campagna nella valle del Nilo furono elevati a rilevanti posti di potere. Mentore ebbe il rango di governatore della regione costiera asiatica, con l'incarico di reprimere alcune ribellioni minori in quella regione; Bagoas fu inizialmente incaricato di gestire le satrapie orientali dell'impero, dopo di che divenne il principale ministro di Artaserse a Persepoli. Nel 341 a.C. il re soggiorn\u00f2 a Babilonia ove dette fece eseguire lavori di ampliamento del palazzo di Nabucodonosor II.\nNel 340 a.C. Artaserse invi\u00f2 rinforzi al principe tracio Cersoblepte per aiutarlo a mantenere la sua indipendenza nei confronti di Filippo II di Macedonia che stava assediando la citt\u00e0 di Perinto ma non aiut\u00f2 Atene e Tebe nei confronti del sovrano macedone.\nNel 338 a.C., secondo quanto riporta la tradizione storica, Bagoas, con la collaborazione di un medico, avvelen\u00f2 Artaserse Oco per mettere al suo posto uno dei suoi figli, Arsete.\nRe dell'Egitto.\nArtaserse III, pur cingendo la doppia corona, non complet\u00f2 personalmente la conquista dell'Egitto, azione che lasci\u00f2 a uno dei suoi satrapi. La tradizione attribuisce anche a lui, come gi\u00e0 a Cambise II, atti di efferata crudelt\u00e0 e di empiet\u00e0 verso le divinit\u00e0 egizie, come aver banchettato con le carni dell'ariete di Mende.\nSecondo Diodoro Siculo i templi egizi furono derubati dei loro libri sacri che vennero poi restituiti da Bagoas dietro il pagamento di notevoli riscatti.\nDurante il soggiorno di Artaserse in Egitto vennero coniate un grande numero di monete d'argento a imitazione di quelle ateniesi. Questa monetazione \u00e8 riconoscibile dalla presenza del nome del re, sul retro, in caratteri egizi. Il testo recita: \"Faraone Artaserse. Vita, prosperit\u00e0, salute\"."}
{"id": "287841", "revid": "1584528", "url": "https://it.wikipedia.org/wiki?curid=287841", "title": "Rumine", "text": "Il rumine \u00e8 un organo facente parte dei prestomaci, tipico dei ruminanti, proprio del sistema digerente.\nEmbriogenesi.\nDurante lo sviluppo fetale di tutti gli animali, lo stomaco inizia ad evidenziarsi come una dilatazione \"sacciforme\" a livello della porzione intra addominale del tratto gastro-enterico. Le prime fasi di sviluppo sono simili in tutte le specie di mammiferi; esse sono caratterizzate:\nNei ruminanti, poi, si ha la differenziazione ulteriore di questa struttura nei tre prestomaci (rumine, reticolo e omaso) e nello stomaco ghiandolare (abomaso):\nSuccessivamente, durante lo sviluppo, il rumine ruota caudalmente cos\u00ec da posizionarsi sopra l'abomaso e con il reticolo localizzato cranialmente.\nAlla nascita, l'abomaso, risulta ben sviluppato, mentre i prestomaci risultano immaturi e si mantengono tali per le prime 2-3 settimane a causa del ridotto uso che l'animale giovane ne deve fare. Durante questo periodo, infatti, i ruminanti si nutrono solo del latte materno, il quale salta i prestomaci, tramite la doccia esofagea, raggiungendo direttamente l'abomaso. La capacit\u00e0 dei prestomaci, incrementa dopo le prime 2-3 settimane, quando l'animale incomincia a nutrirsi di foraggi. Lo sviluppo dei prestomaci viene indotto dall'azione abrasiva degli alimenti e dallo sviluppo delle sostanze chimiche derivate dalla fermentazione (es. acido butirrico). Lo sviluppo dell'epitelio ruminale \u00e8 lento ed incompleto negli animali che suggono il latte.\nAnatomia.\nDurante l'organogenesi del sistema digerente dei ruminanti, lo stesso tratto di intestino primitivo che negli altri mammiferi origina lo stomaco va incontro a trasformazione e il suo lume suddiviso in quattro compartimenti (camere) le cui pareti si specializzano in modo differente. Nascono cos\u00ec tre prestomaci (reticolo, rumine e omaso) e lo stomaco ghiandolare (abomaso). Il complesso formato dai tre prestomaci e dall'abomaso costituisce lo \"stomaco concamerato\" dei ruminanti ed \u00e8 cos\u00ec definito perch\u00e9 l'origine dei quattro organi \u00e8 quello dello stomaco primordiale (embrionale). Il rumine \u00e8 il prestomaco pi\u00f9 voluminoso e nel bovino occupa praticamente tutto il fianco sinistro dell'animale. \nIn esso avvengono le reazioni di fermentazione delle ingesta costituite principalmente, negli animali allevati, da foraggi e concentrati (miscele di cereali, legumi, residui della lavorazione di prodotti destinati all'uomo). La fermentazione viene attuata da un insieme di microrganismi che costituiscono la microflora (batteri), microfauna (protozoi) e le muffe del rumine: gli unici in grado di trasformare le sostanze ingerite in molecole in grado di essere assimilate dall'animale stesso. Senza questi microrganismi il ruminante non \u00e8 in grado di sopravvivere. Nel rumine e negli altri prestomaci vengono quindi attuati sistemi che consentono lo sviluppo al meglio della microflora e microfauna tra cui: mantenimento del pH corretto, mantenimento di un'adeguata umidit\u00e0, rimescolamento periodico del contenuto, allontanamento dei gas (eruttazione), sminuzzamento del foraggio pi\u00f9 grossolano. Quest'ultima attivit\u00e0 \u00e8 completata dalla ruminazione periodica, momento fisiologico proprio dei ruminanti caratterizzato dalla reiezione del bolo mericico in cavit\u00e0 orale, masticazione e successiva reintroduzione. \nIl materiale fermentato e arricchito dalla presenza e dall'attivit\u00e0 dei microrganismi che vi proliferano passa dal rumine e dal reticolo (che formano assieme un complesso funzionale) nell'omaso, dove viene parzialmente drenato dall'acqua, e poi nell'abomaso, stomaco assimilabile a quello degli animali monogastrici (tra cui l'uomo) in cui cessano le reazioni di fermentazione e si attuano quelle proprie della digestione, operata dai succhi gastrici in ambiente acido. I microrganismi presenti nel materiale transitato all'abomaso vengono distrutti e vanno a costituire la maggior parte della quota proteica dell'alimentazione del ruminante: le molecole di cui sono composte sono considerate ad elevato valore biologico. \nIl rumine \u00e8 poco sviluppato e funzionante nell'animale giovane come del resto tutto il comparto dei prestomaci. Ma ci\u00f2 non \u00e8 causa di problemi visto che l'alimentazione nelle prime settimane di vita \u00e8 quasi esclusivamente costituita dal latte materno, il quale non necessita di fermentazione preventiva per poter essere digerito. Esiste inoltre un organo annesso ai prestomaci chiamato doccia esofagea che permette al piccolo di ruminante di incanalare il latte che scende dall'esofago e condurlo fino all'abomaso evitandone cos\u00ec il ristagno nei prestomaci. Durante l'evoluzione da giovane ad adulto il rumine aumenter\u00e0 le sue dimensioni in modo straordinario, molto maggiore rispetto agli altri prestomaci.\nSito, rapporti ed orientamento.\nIl rumine si colloca nella porzione ventrale sinistra dell'addome dei ruminanti e si porta cranio-caudalmente dalla regione dell'ipocondrio sinistro fino all'apertura della cavit\u00e0 pelvica. Il rumine consta di una faccia craniale o faccia diaframmatica, di una faccia parietale (o parietale sinistra), di una faccia viscerale (o parietale destra), una faccia caudale e, infine, due margini o curvature. La faccia craniale \u00e8 in rapporto con il diaframma, nella regione dell'ipocondrio sinistro, medialmente, si rapporta con il margine sinistro del fegato (che nei ruminanti ha forma particolare), cranio-dorsalmente riceve lo sbocco dell'esofago e, ventralmente, si rapporta e comunica con il reticolo mediante l'ostio rumino-reticolare (di ampio diametro). La faccia parietale propriamente detta, prende rapporti con la parte addominale sinistra e, cranio-dorsalmente con la milza (si ricorda in questa sede che a causa dell'aderenza tra milza e sacco dorsale del rumine, nei ruminanti mancano i linfonodi lineali e la linfa splenica fa capo ai linfonodi mesenterici caudali). La faccia viscerale (cos\u00ec detta perch\u00e9 prende rapporti coi visceri della cavit\u00e0 addominale) prende rapporto, cranialmente, con omaso e abomaso (che ne celano la visione, in caso di eviscerazione sul lato destro), caudo-dorsalmente, \u00e8 in rapporto con il rene sinistro e per la sua restante estensione \u00e8 in rapporto con la massa di colon e digiuno. La faccia caudale \u00e8 in rapporto con il mesocolon discendente e con gli organi pevici (retto, utero e vescica). Si tenga sempre ben presente questo rapporto, poich\u00e9, durante la gravidanza, l'accrescimento del feto provoca un aumento volumetrico dell'utero inducendo una compressione a livello di faccia caudale e, quindi, una riduzione volumetrica e funzionale del rumine.\n\u00e8 il pi\u00f9 voluminoso dei pre stomaci con una capacit\u00e0 di 230l nel bovino e 35 nell'ovino, occupa i 3/4 della cavit\u00e0 addominale e si estende dal diaframma all'ingresso della cavit\u00e0 del bacino spostato verso sinistra.\nLa mucosa che riveste il rumine \u00e8 costituita da una miriade di piccole papille (a forma di lenticchie) che hanno una lunghezza di circa 1,5\u00a0cm.\nConformazione esterna.\n\"Faccia parietale\": questa faccia si presenta con una convessit\u00e0 craniale che si modella all'interno dell'ipocondrio sinistro come pure ventralmente, si prenda come riferimento un ipotetico piano passante per la cartilagine xifoidea dello sterno e per la linea alba. Lungo questa faccia si identifica un solco, il solco longitudinale sinistro, riempito di adipe, all'interno del quale scorrono vasi e nervi; sul margine ventrale di questo solco prende attacco il grande omento. Dalla parte media di questo solco si origina un solco accessorio che si porta in direzione dorso-caudale (sempre di tipo vascolare), che si esaurisce dopo un breve tragitto. Al confine con la faccia caudale il solco longitudinale sinistro manda due solchi accessori, uno dorsale e l'altro ventrale, che si esauriscono in prossimit\u00e0 della curvatura dorsale e di quella ventrale; questi due solchi prendono il nome di solchi coronarici.\n\"Faccia viscerale\": \u00e8 rivolta a destra e da appoggio ad omaso, abomaso ed intestino. \u00c8 percorsa da un lungo solco longitudinale destro (simile, per conformazione, quello sinistro) sul quale prende attacco la parte profonda del grande omento. Pressappoco in posizione mediana, dal solco principale si diparte un solco accessorio (solco accessorio destro), notevolmente profondo, che con andamento dorso-caudale, si ricongiunge al solco principale; il decorso dei due solchi (principale ed accessorio) delimita un'area circoscritta che prende il nome di isola ruminale (o insula ruminis). Allo stesso modo del solco contro laterale, anche dal solco longitudinale destro originano due solchi coronari, dorsale e ventrale.\n\"Faccia caudale\": anch'essa presenta un solco, il solco trasversale, molto profondo, che unisce i due solchi longitudinali; la presenza di questo solco d\u00e0 alla faccia caudale del rumine un aspetto a \"B\" (cio\u00e8 con una \"pancia\" dorsale ed una ventrale), a cui corrisponde un sacco cieco dorsale ed uno ventrale.\n\"Faccia craniale\": \u00e8 divisa da un profondo solco craniale, che la divide in due sacchi, un sacco dorsale ed uno ventrale. Il sacco dorsale si continua nel ostio reticolo-ruiminale, mentre il sacco ventrale termina cieco. Dorsalmente i due scomparti sono delimitati, solamente, dall'inserzione dell'esofago.\nLa presenza di questi solchi (longitudinale destro, sinistro e trasversale), crea un \"anello\" longitudinale, visibile sulla superficie esterna del rumine, che suddivide l'intera struttura ruminale in un sacco dorsale e in uno ventrale, tra loro comunicanti. I due sacchi sono tra loro leggermente asimmetrici, il sacco dorsale \u00e8 spostato leggermente a sinistra, mentre il sacco ventrale si estende un po' pi\u00f9 verso destra, all'interno della cavit\u00e0 addominale.\n\"Curvatura dorsale\": (o margine dorsale) decorre nella regione sottolombare sinistra; \u00e8 convessa, ispessita e liscia ad eccezione della met\u00e0 craniale che aderisce alla parete.\n\"Curvatura ventrale\": (o margine ventrale) anch'essa liscia, convessa; si ricordi che su questa curvatura si inserisce l'omento.\nConformazione interna.\nIl sacco dorsale e il sacco ventrale del rumine comunicano tra loro attraverso l\u2019\"ostio intraruminale\" il cui bordo corrisponde a dei margini ispessiti, formati da muscolatura, che prendono il nome di \"pilastri\"; questi pilastri corrispondono, esternamente, ai solchi primari del rumine (craniale, longitudinale sinistro, longitudinale destro e il solco trasversale). Esistono due pilastri principali che formano il margine craniale e quello caudale dell'ostio; questi poi inviano dei pilastri secondari, pi\u00f9 fini, che si esauriscono dopo un decorso pi\u00f9 o meno breve. Sono i pilastri secondari a completare la delimitazione dei sacchi o delle loro suddivisioni.\n\"Pilastro caudale\": \u00e8 il pi\u00f9 voluminoso tra i due, separa i due sacchi ciechi caudali; ciascuna delle sue due estremit\u00e0 (sinistra e destra) emana tre diramazioni: dorsale, ventrale e media (o intermedia). Le branche dorsale e ventrale corrispondono, esternamente, ai solchi coronari; esse si portano, sia dorsalmente che ventralmente, verso le strutture omologhe controlaterali, senza raggiungerle. Le branche medie entrano nella costituzione dei pilastri longitudinali.\n\"Pilastro craniale\": in un certo qual senso forma la volta del recesso ruminale; l'estremit\u00e0 sinistra \u00e8 unica e si porta verso la corrispondente branca media del pilastro caudale, dando, cos\u00ec, luogo alla formazione del pilastro longitudinale sinistro. Tuttavia le due branche non si raggiungono e, cos\u00ec, il pilastro rimane indistinto nella sua parte mediale. L'estremit\u00e0 destra d\u00e0 luogo alla formazione di due branche che delimitano l'area dell'insula ruminale; la branca ventrale forma, con la branca intermedia del pilastro caudale, il pilastro longitudinale destro la branca dorsale, pi\u00f9 esile, invece, forma il pilastro accessorio destro, corrispondente al solco accessorio destro.\nDorso-cranialmente al pilastro craniale si estende l\u2019\"atrio del rumine\" la cui cavit\u00e0, conseguentemente, comunica ampiamente con il sacco dorsale del rumine; il suo limite craniale \u00e8 formato da una robusta piega trasversale, di forma semilunare, formata dall'accostamento tra la parete dell'atrio del rumine, stesso, e quella del reticolo. Si viene, cos\u00ec, a formare la piega rumino-reticolare, la quale delimita l'ostio rumino-reticolare (che ha un diametro di, circa, 15\u00a0cm).\nA livello di pilastri la mucosa del rumine \u00e8 ruvida, pieghettata e sprovvista di papille delomorfe. Queste, invece, sono presenti nelle restanti porzioni del rumine e sono particolarmente abbondanti e sviluppate nel sacco ventrale e nei due sacchi ciechi caudali (dove arrivano a misurare 1\u00a0cm). Si distinguono due tipi di papille:\nLa funzione di queste papille \u00e8 sempre e comunque di tipo meccanico, non presentano alcuna attivit\u00e0 recettoriale.\nSi tenga presente che col passare del tempo queste papille si usurano (fino, quasi, a scomparire), ci\u00f2 riduce l'attivit\u00e0 funzionale del rumine.\nAnatomia microscopica.\nLa mucosa ruminale \u00e8 caratterizzata dalla presenza di papille coniche (lunghe fino a 1,5\u00a0cm) che si proiettano all'interno del lume; queste presentano un asse connettivale molto sviluppato, riccamente vascolarizzato, e contenente molte fibre collagene ed elastiche. L'epitelio \u00e8 pavimentoso stratificato, fortemente cheratinizzato. Il sottomucosa e la lamina propria sono, generalmente, privi di noduli linfatici e ghiandole. Nel complesso anche la struttura microscopica del rumine evidenzia una marcata attitudine allo svolgimento di azioni meccaniche.\nArterie, vene, linfatico e innervazione.\n\"Arterie:\" Il rumine viene vascolarizzato, principalmente:\nTutte le arterie che vanno a vascolarizzare i prestomaci e lo stomaco ghiandolare dei ruminanti, si originano dal tronco celiaco dell'aorta addominale, in prossimit\u00e0 dello iato aortico, nel modo seguente:\n\"Vene:\" Il sistema venoso rispecchia l'andamento del sistema arterioso\n\"Linfatico:\" La linfa ruminale viene drenata da numerosi linfocentri, che sono, pi\u00f9 o meno, interconnessi tra loro. Quelli strettamente collocati nella regione del rumine sono:\n\"Innervazione:\" Quasi tutta l'innervazione proviene, dal tronco vagale dorsale e dal ganglio celiaco-mesenterico, che nel loro decorso seguono l'andamento dei vasi; le terminazioni entrano nella costituzione dei plessi mioenterico e sottomucoso.\nFisiologia.\nAl fine di ottenere molecole che possano essere assimilate dell'animale (direttamente o previa digestione), nel complesso reticolo-ruminale l'alimento ingerito dal ruminante (costituito per la maggior parte da cellulosa, amido, sostanze pectiche, emicellulosa, disaccaridi e zuccheri semplici) subisce reazioni di fermentazione a opera di colonie di batteri, protozoi e muffe: tali reazioni, oltre a mantenere nel rumine le condizioni atmosferiche anaerobiche necessarie alla vita delle colonie stesse, scindono i legami \u03b2-glicosidici della cellulosa (che i comuni succhi gastrici dei non ruminanti non sono in grado di intaccare mancando del necessario enzima, la \u03b2-glicosidasi) e la riducono in monosaccaridi di glucosio, che poi viene reso disponibile all'animale sotto forma di acidi grassi.\nI batteri contenuti nei prestomaci sono la popolazione pi\u00f9 numerosa, costituita da varie specie differenti, solitamente anaerobi e di molteplici capacit\u00e0. Sono simbionti sia dell'animale sia dei microrganismi con cui coabitano e cooperano in modo che il prodotto di una specie sia utilizzabile da un'altra specie microbica. Presentano sulla superficie l'enzima cellulasi in grado di degradare la cellulosa a cellulodestrine, cellobiosio e infine glucosio. Il glucosio viene immediatamente riutilizzato nelle reazioni biochimiche tanto che nel rumine non \u00e8 mai presente in quantit\u00e0 apprezzabile.\nI protozoi, presenti in numero minore dei batteri, sono animali unicellulari; i pi\u00f9 importanti sono gli infusori cigliati, che hanno un'azione abrasiva sulla parete cellulare e sono in grado di distaccare parti di materiale vegetale tramite il loro movimento (soprattutto quelli flagellati) o tramite fagocitosi. In particolare si comportano come \"micro-ruminanti\" quando ingeriscono particelle microscopiche di cibo assieme ai batteri sviluppando al loro interno reazioni simili a quelle che avvengono pi\u00f9 diffusamente nell'ambiente esterno.\nLe muffe possiedono attivit\u00e0 cellulosolitica e sono in grado di lisare le proteine. Riescono inoltre a germogliare sulle superfici vegetali, frantumandole e mettendo a disposizione degli altri microrganismi cellulosa e altre sostanze.\nI monosaccaridi subiscono le reazioni di fermentazione operate dai batteri che portano alla formazione di acidi grassi. Gli acidi grassi prodotti sono principalmente:\nIl processo fermentativo porta inoltre allo sviluppo di gas che si accumula nei prestomaci fino a formare una grossa bolla localizzata nella parte pi\u00f9 dorsale del complesso rumino-reticolare. Questa bolla \u00e8 composta principalmente da una miscela di metano, anidride carbonica e idrogeno molecolare. Un bovino adulto \u00e8 in grado di produrre anche 1000 litri di gas al giorno che necessita di essere allontanato periodicamente tramite l'eruttazione. \u00c8 stata anche riconosciuta la capacit\u00e0 di utilizzare il metano sviluppato dalle reazioni fermentative nei prestomaci tramite inspirazione e assorbimento a livello polmonare in seguito ad un complesso meccanismo fisiologico che coinvolge l'atto dell'eruttazione e quello dell'inspirazione.\nGli acidi grassi sviluppati nei prestomaci raggiungono la circolazione sanguigna diffondendosi attraverso la mucosa. L'acido acetico che rappresenta la maggior parte degli acidi grassi prodotti viene utilizzato come substrato energetico direttamente nel ciclo di Krebs ed \u00e8 componente indispensabile nella formazione del grasso del latte. L'acido propionico oltre ad essere utilizzato nel ciclo di Krebs come ossalacetato viene captato dal fegato e trasformato nel glucosio necessario per mantenere la glicemia dell'animale. L'acido butirrico viene utilizzato dall'animale per scopi energetici ed in parte metabolizzato dalle cellule della mucosa dei prestomaci ad ottenere corpi chetonici.\nLe proteine e le sostante azotate (aminoacidi liberi, basi azotate, colina, ammoniaca, urea, sali di ammonio) ingerite con la dieta subiscono anch'esse il metabolismo microbico per cui vengono scomposte in molecole pi\u00f9 semplici e ricostituite in nuove sostanze. Queste verranno assorbite dall'animale dopo essere state digerite dall'abomaso e dagli enzimi intestinali assieme ai microrganismi del rumine. Le proteine prodotte dal metabolismo microbico vengono considerate ad alto valore nutritivo ed apportano tutti gli amminoacidi di cui il ruminante necessita, essenziali e non.\nIl metabolismo microbico assieme ad una dieta corretta riesce a fornire anche tutte le vitamine e i minerali necessari al sostentamento del ruminante mentre la lignina, impossibile da fermentare anche per i microrganismi del rumine, rappresenta la quota di fibra indispensabile per il corretto funzionamento del transito intestinale.\nIl ruminante contribuisce a questa simbiosi fornendo il luogo idoneo allo sviluppo dei microrganismi, il rimescolamento periodico del contenuto prestomacale, la masticazione mericica, lo sminuzzamento delle fibre vegetali, l'eruttazione che allontana i gas prodotti dalla fermentazione e la produzione (notevolissima) di saliva che contribuisce a regolare la composizione del contenuto prestomacale in particolare per ci\u00f2 che riguarda l'idratazione delle ingesta e il mantenimento del pH corretto.\nNota.\nLe informazioni contenute in questa pagina sono di carattere generalistico e si riferiscono in particolare ai ruminanti domestici: bovini, ovini e caprini. Differenze anatomiche e fisiologiche possono intercorrere tra i ruminanti domestici e non domestici."}
{"id": "287846", "revid": "169529", "url": "https://it.wikipedia.org/wiki?curid=287846", "title": "Glencoe (Scozia)", "text": "Glencoe \u00e8 una zona collinare delle Highlands scozzesi, caratterizzata da strette valli e foreste, da cui prende il nome la cittadina \"Glencoe &amp; Dalness\".\nStoria.\nImmersa in una natura selvaggia e scarsamente abitata (nonostante la presenza di diversi cottage), \u00e8 stata teatro del massacro di Glencoe e, per la sua importanza nella storia locale e del Regno Unito, \u00e8 stata utilizzata come \"location\" per alcune scene dei film \"Bravehart\", \"Harry Potter e i Doni della Morte - Parte 1\" e di \"Skyfall\"."}
{"id": "287847", "revid": "116707451", "url": "https://it.wikipedia.org/wiki?curid=287847", "title": "Spinta", "text": "In fisica, con spinta si intende la forza di reazione scambiata tra due o pi\u00f9 due corpi in base al terzo principio della dinamica. Un esempio \u00e8 la spinta idrostatica, quantificabile grazie al principio di Archimede.\nIn ambito aeronautico si definisce spinta la forza generata dalla variazione di quantit\u00e0 di moto di un propellente, quantitativamente descritta dal secondo e terzo principio della dinamica.\nUnit\u00e0 di misura.\nSistema internazionale.\nNel Sistema internazionale la spinta si misura in newton (N) ed ha le dimensioni di una massa (\"M\") moltiplicata per una lunghezza (\"L\") divisa per il quadrato del tempo (\"t\").\nAltri sistemi di unit\u00e0 di misura.\nNei sistemi di misura anglosassoni la spinta si misura in libbre forza (lbf).\nDefinizioni.\nLa spinta \u00e8 uno dei parametri fondamentali per definire le prestazioni di un motore a reazione e, a seconda della tipologia del propulsore preso in considerazione, \u00e8 possibile definirne diverse espressioni.\nSpinta di un razzo nel vuoto.\nLa Legge di conservazione della quantit\u00e0 di moto afferma che \"la quantit\u00e0 di moto di un sistema isolato \u00e8 costante\". Considerando un razzo in moto nello spazio cosmico lontano da qualsiasi fonte di gravit\u00e0, potremo considerare tale sistema come dinamicamente isolato e quindi sar\u00e0 valida la: \nLa quantit\u00e0 di moto del sistema al tempo t+dt \u00e8 data dalla quantit\u00e0 di moto del razzo pi\u00f9 la quantit\u00e0 di moto del propellente eiettato, quindi:\nDove con formula_5 si intende la velocit\u00e0 di espulsione del propellente e con formula_6 la massa di propellente espulsa (negativa).\nProiettando queste equazioni vettoriali su di un asse parallelo alla direzione della spinta si ottiene scalarmente:\nEseguendo i prodotti e trascurando gli infinitesimi di ordine superiore si ottiene:\nOssia:\nE dividendo a sinistra e a destra per formula_10 si ottiene:\nChe fornisce appunto il valore della spinta impressa al razzo all'istante t.\nIn linea generale quindi se la velocit\u00e0 di espulsione \u00e8 costante ed \u00e8 costante la portata di massa espulsa, il valore della spinta propulsiva vale:\nSpinta di un esoreattore.\nIn un esoreattore, a differenza di quanto accade in un razzo, il fluido propulsivo \u00e8 principalmente costituito dall'aria che viene introdotta nel motore, elaborata ed espulsa. Introducendo il principio di conservazione della massa nelle formule della conservazione della quantit\u00e0 di moto per il volume di controllo che contiene il motore, si ottiene l'espressione della spinta (anche detta \"spinta non installata\") come:\ndove:\nPropulsori ad elica.\nNel caso di un'elica la spinta prodotta \u00e8 data dalla variazione di quantit\u00e0 di moto impartita alla massa di aria elaborata dall'elica stessa. Applicando la teoria del disco attuatore, si pu\u00f2 anche qui sfruttare il principio di conservazione della quantit\u00e0 di moto per avere una quantificazione della spinta. In questo caso l'espressione della spinta dell'elica assume la forma:\ndove"}
{"id": "287850", "revid": "1226", "url": "https://it.wikipedia.org/wiki?curid=287850", "title": "Palazzo Pitti di Firenze", "text": ""}
{"id": "287856", "revid": "54706608", "url": "https://it.wikipedia.org/wiki?curid=287856", "title": "Fosse Ardeatine", "text": ""}
{"id": "287859", "revid": "300067", "url": "https://it.wikipedia.org/wiki?curid=287859", "title": "Hockey su ghiaccio ai IV Giochi olimpici invernali", "text": "Il torneo di hockey su ghiaccio dei IV Giochi olimpici invernali del 1936, svoltosi presso il Gro\u00dfe Olympiaschanze di Garmisch-Partenkirchen, in Germania, fu considerato valido anche come 10\u00ba campionato del mondo di hockey su ghiaccio e 21\u00ba campionato europeo organizzato dalla International Ice Hockey Federation.\nIl torneo di svolse nel periodo fra il 6 ed il 16 febbraio 1936. Vi presero parte ben quindici squadre, con i debutti assoluti di una squadra asiatica, il , e di nazionali europee come e . Le 15 squadre partecipanti vennero suddivise in quattro gruppi. Le prime due di ogni gruppo vennero ammesse alla seconda fase, in cui vennero formati due gironi da quattro squadre ciascuno. Le prime due di ogni gruppo passarono al girone finale che assegn\u00f2 le medaglie.\nNel girone finale ogni squadra incontr\u00f2 solo le due squadre qualificate dall'altro girone intermedio e venne conteggiato il risultato tra prima e seconda dello stesso girone intermedio. A sorpresa non fu il , vincitore di tutte le edizioni precedenti, ad aggiudicarsi il titolo, ma il , che aveva inferto ai canadesi la loro prima sconfitta alle Olimpiadi. Ben undici dei dodici componenti la squadra britannica (faceva eccezione il solo Archie Stinchcombe) avevano per\u00f2 il doppio passaporto del Regno Unito e del Canada. I britannici divennero cos\u00ec anche campioni mondiali ed europei. Secondi giunsero i canadesi e terzi gli statunitensi.\nPartecipanti.\nParteciparono al terzo torneo olimpico quindici rappresentative nazionali provenienti da tre continenti, con un numero variabile di giocatori.\nGirone finale.\nLe squadre conservano il punteggio e i gol ottenuti nello scontro con la squadra proveniente dallo stesso girone intermedio.\nCampionato europeo.\nIl torneo fu valido anche per il 21\u00ba campionato europeo e venne utilizzata la graduatoria finale dell'evento olimpico per determinare le posizioni in classifica; a trionfare fu il Regno Unito."}
{"id": "287866", "revid": "729019", "url": "https://it.wikipedia.org/wiki?curid=287866", "title": "United States Army Air Forces", "text": "Le United States Army Air Forces (abbreviazioni comunemente utilizzate: U.S. Army Air Forces, USAAF) ricoprirono, dal 1941 al 1947, il ruolo di forza aerea degli Stati Uniti d'America. Parti integranti delle forze armate statunitensi durante la seconda guerra mondiale, erano poste alle dipendenze dell'esercito americano. Il 18 settembre 1947, con l'approvazione del \"National Security Act\", venne istituito il Dipartimento della Difesa, comprendente le tre forze armate di esercito, marina ed aeronautica la quale ultima venne riconosciuta con la nuova denominazione di United States Air Force.\nLo USAAC, trasformatosi in US Army Air Forces nel giugno 1941, riusc\u00ec, con ci\u00f2, a garantire una maggior autonomia alla forza aerea ed a fornire una solida struttura di comando alla quale una componente in simile espansione non era assolutamente in grado di rinunciare. Sebbene altre nazioni si fossero gi\u00e0 dotate di un'aeronautica autonoma da esercito e marina (si veda l'esempio della Royal Air Force britannica, o della tedesca Luftwaffe), le USAAF non riuscirono a completare il loro processo d'emancipazione prima dell'entrata nordamericana nella seconda guerra mondiale il 7 dicembre 1941.\nIl 3 febbraio 1945, guidata dal tenente colonnello Robert Rosenthal, distrusse il \"Volksgerichtshof\" di Berlino insieme al suo presidente, Roland Freisler, il famigerato giudice-boia di Hitler.\nGenesi di un'arma.\nPremesse di contesto storico.\nLe radici dell'AAF affondano nella formulazione di una dottrina militare del bombardamento strategico presso la Air Corps Tactical School, supportata dalla cosiddetta Bomber Mafia, da cui trassero linfa propulsiva le argomentazioni a favore di una forza aerea indipendente. Malgrado l'apparenza di resistenza, se non di aperto ostruzionismo, da parte dello stato maggiore dell'esercito (che a dire il vero sostanzialmente era motivata da penuria di risorse finanziarie) l'Air Corps aveva fatto passi da gigante negli anni trenta, sia sul piano organizzativo sia su quello dottrinale. Prendeva piede una strategia che enfatizzava il bombardamento di precisione su obiettivi industriali, eseguito da potenti bombardieri a lungo raggio: profeti di questo nuovo pensiero sarebbero stati gli stessi uomini destinati ad assumere il comando effettivo di tali operazioni.\nSi pose una successiva pietra miliare verso la formazione di una forza aerea separata \u2014 dopo la creazione dell'Air Corps risalente all'ormai lontano 1926 \u2014 nel marzo 1935, quando il comando di tutte le unit\u00e0 aeree nell'ambito degli Stati Uniti continentali fu accentrato in un solo quartier generale, con la denominazione General Headquarters Air Force (di seguito useremo anche l'abbreviazione GHQ Air Force). Dal 1920, il controllo delle unit\u00e0 di aviazione era stato imperniato sui comandanti delle \"Corps Areas\" (una struttura amministrativa delle forze terrestri, per il tempo di pace), seguendo il modello che il generale John Pershing aveva fissato durante la prima guerra mondiale. La GHQ Air Force rappresentava un compromesso tra i fautori dell'aeronautica come realt\u00e0 strategica di prima grandezza, da un lato, e dall'altro i comandanti di forze terrestri che si battevano per mantenere un Air Corps in posizione ancillare e strumentale alla missione delle forze di terra. La GHQ Air Force organizz\u00f2 amministrativamente i gruppi da combattimento in una forza d'attacco di tre stormi schierati rispettivamente sulle coste dell'Atlantico, Pacifico e del golfo del Messico. Nel 1940 si comp\u00ec una divisione delle forze di difesa aeree statunitensi in quattro zone geografiche, e tale divisione sarebbe stata destinata a caratterizzare i futuri sviluppi ordinativi delle forze aeree di Washington.\nLa GHQ Air Force era poca cosa in confronto alle forze aeree europee. Le linee di comando erano quanto meno difficoltose, posto che la GHQ Air Force controllava solo le sue unit\u00e0 da combattimento, mentre l'Air Corps manteneva la piena competenza in fatto di dottrina, equipaggiamento e addestramento. I comandanti dei \"Corps Area\" continuavano a controllare tutte le basi aeree ed il relativo personale logistico. I comandanti della GHQ Air Force e dell'Air Corps, rispettivamente i maggior generali Frank Maxwell Andrews\ne Oscar Westover, sostenevano concezioni dottrinali inconciliabili sulla direzione che l'arma aerea avrebbe dovuto prendere per fronteggiare le sfide che l'attendevano.\nIstituzione delle Army Air Forces.\nLa probabilit\u00e0 della partecipazione statunitense alla seconda guerra mondiale stimol\u00f2 la pi\u00f9 radicale riorganizzazione di un settore aeronautico mai verificatasi nella storia, sviluppando una struttura che al contempo unificava il comando di tutti gli elementi aerei e vi conferiva totale autonomia a partire dal marzo 1942. Il 20 giugno 1941, in conformit\u00e0 alla \"United States Department of War of Army Regulation 95-5\", il maggior generale Henry H. Arnold,\nallora \"Chief of the Air Corps,\" assumeva il titolo di \"Chief of Army Air Forces\", istituendo una gerarchia di comando specifica su tutte le componenti aeronautiche militari. L'AAF dipendeva direttamente dall'\"Army Chief of Staff\", generale George C. Marshall.\nArnold e Marshall avevano raggiunto un accordo: l'AAF avrebbe goduto di autonomia nel \"War Department\" fino alla fine della guerra, ma in cambio i suoi comandanti avrebbero smesso di fare lobbismo per ottenerne la formale e definitiva indipendenza. Marshall, strenuo sostenitore dell'arma aeronautica, riteneva pacifico il fatto che con ogni probabilit\u00e0 il traguardo dell'indipendenza sarebbe stato conseguito al termine della guerra. Subito dopo l'attacco di Pearl Harbor, a riconoscimento dell'importante ruolo rivestito dall'Army Air Forces, ad Arnold fu assegnato un posto di membro nel \"Joint Chiefs of Staff\", l'organo di pianificazione della strategia statunitense durante la guerra, in modo che gli Stati Uniti avrebbero avuto un rappresentante delle forze aeree nei \"tavoli tecnici\" intercorrenti con gli alleati britannici al \"Combined Chiefs of Staff\", e di fatto conquistava una posizione di rilievo uguale a quella di Marshall. Bench\u00e9 questo passo non fosse mai stato ufficialmente riconosciuto dalla \"United States Navy\", ed anzi fosse oggetto di aspre diatribe \"dietro le quinte\" ogni qual volta se ne presentasse l'occasione, nondimeno costitu\u00ec sul piano pratico un valido presupposto per la futura separazione di quella che sarebbe divenuta l'Air Force.\nLa GHQ Air Force fu sostituita dall'\"Air Force Combat Command\", e i suoi quattro distretti furono convertiti nel gennaio 1941 in forze aeree contraddistinte da numeri, con un'organizzazione subalterna di 54 gruppi. Sul piano organizzativo, le Army Air Forces nacquero come una catena di comando superiore, ricomprendente \"Air Force Combat Command\" ed \"Army Air Corps\", in tal modo portando per la prima volta tutta la branca aerea sotto un comando centralizzato. Tuttavia queste riforme erano solo temporanee, destinate a durare solo nove mesi finch\u00e9 l'apparato bellico aereo si affinava in preparazione della guerra, con un intento di pianificazione centralizzata ed esecuzione decentrata delle operazioni.\nL'\"Executive Order 9082\" cambi\u00f2 il titolo di Arnold in \"Commanding General, Army Air Forces\" il 9 marzo 1942, equiparandolo ai comandanti generali dei nuovi \"Army Ground Forces\" e \"Services of Supply\", le altre due componenti dell'US Army. La \"War Department Circular No. 59\" dava applicazione all'\"Executive Order,\" inteso come un espediente del tempo di guerra destinato a svanire sei mesi dopo la fine del conflitto.\nLa circolare suddetta, oltre a sciogliere l'\"Army General Headquarters\" assegnandone le mansioni addestrative alle \"Army Ground Forces\", riorganizz\u00f2 le Army Air Forces, eliminando il \"Combat Command\" (gi\u00e0 GHQAF), trasformando l'Air Corps in una struttura di combattimento non organizzativa, ed abolendo il relativo livello di comando. Al loro posto furono istituite undici forze aeree contraddistinte da numeri (successivamente portate a sedici) e sei comandi principali (che nel gennaio 1943 sarebbero divenuti otto, con le denominazioni di \"Flying Training [Command], Technical Training, Troop Carrier, Air Transport, Materiel, Air Service, Proving Ground\", e \"Anti-Submarine).\" Nel luglio 1943 i comandi \"Flying Training\" e \"Technical Training\" furono unificati con la denominazione di \"Training Command.\"\nLa maggior parte dei membri delle Army Air Forces, comunque, continuavano ad appartenere pure all'Air Corps. Mel maggio 1945, l'88% degli ufficiali in servizio nelle Army Air Forces avevano incarichi nell'Air Corps, e pi\u00f9 in generale l'82% degli organici assegnati ad unit\u00e0 e basi AAF erano riconducibili all'Air Corps come unit\u00e0 organizzativa di combattimento.\nEspansione delle Army Air Forces.\nL'Air Corps inizi\u00f2 una rapida espansione nella primavera del 1939 sotto la direzione del presidente statunitense Franklin D. Roosevelt per fornire una forza aerea adeguata alla difesa dell'emisfero occidentale. Un iniziale \"programma del gruppo 25\", sviluppato nell'aprile del 1939, richiedeva 50\u00a0000 uomini. Allo scoppio della guerra (settembre 1939 \u2014 ma ricordiamo che gli USA non entreranno effettivamente nel conflitto prima del 1941, in seguito all'attacco di Pearl Harbor) l'Air Corps disponeva ancora solo di 800 aerei da combattimento di prima schiera, dislocati su 76 basi, di cui 21 installazioni principali e depositi.\nIn conseguenza dei successi tedeschi nella campagna di Francia (1940), vi fu un nuovo impulso nei programmi di ammodernamento, con nuovi obiettivi: 84 gruppi da combattimento, 7 799 aerei da combattimento, un incremento annuo di 30\u00a0000 piloti e 100\u00a0000 specialisti di aeronautica. Come riflesso di questa politica, al tempo della creazione delle AAF si contavano 156 campi di volo e 152 125 effettivi.\nL'invasione dell'URSS per opera dei tedeschi \u2014 iniziata appena due giorni dopo la creazione delle Army Air Forces \u2014 determin\u00f2 un ripensamento della strategia e delle politiche difensive statunitensi. L'esigenza di una concreta strategia bellica volta a sconfiggere le potenze dell'Asse impose un ulteriore allargamento e modernizzazione di tutti i servizi militari, comprese le AAF. Per di pi\u00f9, l'invasione fece dell'Unione Sovietica l'ennesimo destinatario del programma \"Lend-Lease\", stimolando, se possibile, una domanda vieppi\u00f9 imperativa nei confronti della produttivit\u00e0 industriale aeronautica USA, peraltro gi\u00e0 spinta al limite del parossismo (\"Willow Run\", lo stabilimento riprodotto nel \"box\" a margine, generava \"un bombardiere all'ora\").\nUna strategia offensiva richiedeva la soluzione di una serie di problemi di grande impegno. Non si trattava \"solo\" di sviluppare e produrre aerei in proporzioni straordinariamente elevate: le Army Air Forces dovevano istituire una rete logistica globale responsabile del rifornimento, della manutenzione e delle riparazioni indispensabili per conservare l'effettiva operativit\u00e0 di una forza gigantesca; sul piano umano inoltre, si trattava di reclutare e formare il personale, garantendone costantemente salute, benessere psicologico e tenuta del morale. Il processo fu guidato dal ritmo della produzione di aerei, non dal programma addestrativo, e trasse prezioso vantaggio dalla direzione di Robert A. Lovett, neo-nominato (1941) \"Assistant Secretary of War for Air.\"\nAvvocato e banchiere, Lovett aveva maturato un'esperienza nell'industria aeronautica, che trasfer\u00ec in realistici obiettivi di produzione e nell'attitudine ad armonizzare i piani delle AAF con quelli dell'esercito facendone una visione unica. Inizialmente Lovett riteneva che la richiesta di Roosevelt, a seguito di Pearl Harbor, di 60\u00a0000 aerei entro il 1942 e 125\u00a0000 entro il 1943 fosse esageratamente ambiziosa. Tuttavia, cooperando strettamente con Arnold e coinvolgendo la capacit\u00e0 dell'industria automobilistica americana riusc\u00ec a sviluppare una produzione di circa 100\u00a0000 aerei nel 1944.\nLe esigenze logistiche di siffatta macchina bellica vennero soddisfatte con la creazione dell'\"Air Service Command\" allo scopo di fornire unit\u00e0 di servizio e 250 depositi negli USA; l'elevazione della \"Materiel Division\" allo status di vero e proprio comando per sviluppare ed affidare in appalto aerei, attrezzature e ricambi; e l'\"Air Technical Service Command\" per spedire il materiale all'estero. Oltre a trasportare personale e materiali, l'\"Air Transport Command\" esegu\u00ec consegne di quasi 270\u00a0000 velivoli in tutto il mondo, perdendone solo 1 013 nel processo. L'operazione dei depositi in madrepatria fu svolta facendo largo ricorso a pi\u00f9 di 300\u00a0000 addetti civili alla manutenzione, fra cui molte donne, rendendo in tal modo disponibili quasi altrettanti meccanici militari in zona di combattimento.\nCrescita delle USAAF, personale.\nGli enormi incrementi nel numero di macchine, di cui alla sezione precedente, ebbero un ovvio contraltare nella moltiplicazione di effettivi, riflesso del mutamento nelle politiche di reclutamento che avevano governato l'Air Corps fin dal suo debutto, nel 1926. La necessit\u00e0 di annoverare una folta schiera di specialisti di amministrazione e dei servizi tecnici s'incarn\u00f2 nella fondazione di una \"Officer Candidate School\" (scuola ufficiali) a Miami Beach e nell'arruolamento diretto di migliaia di professionisti gi\u00e0 formati dalla \"vita civile\". Ci\u00f2 nonostante, se pur 193\u00a0000 nuovi piloti furono acquisiti nelle AAF durante la seconda guerra mondiale, 124\u00a0000 altri aspiranti furono scartati in qualche fase del ciclo addestrativo, o perirono in incidenti.\nLa \"domanda\" di nuovi piloti determin\u00f2 la nascita del programma \"Aviation Cadet\", a cui confluirono cos\u00ec tanti volontari che le AAF crearono un'aliquota di riserva in cui venivano tenuti a disposizione gli aspiranti valutati idonei fino a quando fossero chiamati al servizio attivo, piuttosto che disperderli nella leva generica. Dal 1944 quest'aliquota divenne un'eccedenza, e 24\u00a0000 elementi furono inviati alle \"Army Ground Forces\" per essere convertiti addestrativamente in fanti, mentre 6\u00a0000 andarono alle \"Army Service Forces\". Lo standard dei piloti divenne meno selettivo: et\u00e0 minima ridotta (da 20 anni a 18) ed eliminazione del requisito di aver frequentato con profitto almeno due anni di college. Un beneficiario di questi requisiti pi\u00f9 bonari sar\u00e0 Charles Elwood Yeager, destinato a divenire generale delle USAF (oltre che il primo uomo a superare in volo il cosiddetto muro del suono).\nPer le esigenze degli equipaggi si arriv\u00f2 a brevettare 43\u00a0000 specialisti di bombardamento, 49\u00a0000 ufficiali di rotta e 309\u00a0000 addetti al tiro con varie armi, molti dei quali erano pure specializzati nell'assolvimento di altre mansioni tipiche di un equipaggio aereo. 7\u00a0800 uomini si qualificarono come tecnici di bordo dei B-29, altri 1\u00a0000 come operatori radar su bombardieri notturni, e tutti ricevettero un incarico effettivo di combattimento. Almeno 1\u00a0400\u00a0000 uomini ricevettero addestramento tecnico come meccanici d'aereo, specialisti di elettronica ed altri ruoli tecnici. I servizi di supporto non strettamente legati agli aerei venivano forniti da avieri addestrati dalle \"Army Service Forces\", ma le AAF \u2014 precorrendo i tempi della loro futura indipendenza \u2014 s'ingerirono progressivamente sempre pi\u00f9 nei programmi formativi di tali corsi.\nGli afroamericani rappresentavano il 6% circa dell'organico (145 327 effettivi nel novembre 1943). Nel 1940, su pressioni del Congresso, il generale Arnold acconsent\u00ec all'accesso dei neri ai corsi per piloti, ancorch\u00e9 su criteri segregazionisti. Un centro di addestramento sorse presso il Tuskegee Institute in Alabama. Malgrado lo svantaggio \u2014 causato dalla politica segregazionista \u2014 di non avere quadri esperti quanto quelli delle restanti AAF, i \"Tuskegee Airmen\" si distinsero in combattimento con il \"332d Air Expeditionary Wing\" (332nd Fighter Group). Il programma di addestramento Tuskegee cre\u00f2 673 piloti neri di caccia, 253 piloti di Martin B-26 Marauder, e 132 navigatori.\nMa la stragrande maggioranza degli avieri neri non fu neppure sfiorata da tanta gloria. Soprattutto i coscritti, per lo pi\u00f9 non furono destinati al volo e neppure alla manutenzione dei velivoli. Il fatto di essere ampiamente relegati a mansioni servili, il governo del personale indifferente (quando non ostile), ed il \"morale\" a picco ovviamente conseguente condussero a seria insoddisfazione e ad un certo numero di episodi violenti.\nL'apporto delle donne alle AAF in tempo di guerra fu coronato da maggior successo. Quasi 40\u00a0000 prestarono servizio nel \"Women's Army Corps\" (WAC) inquadrate nelle AAF, pi\u00f9 di mille entrarono nelle \"Women Airforce Service Pilots\" (WASP) e 6 500 come infermiere nelle AAF, di cui 500 infermiere di volo. 7 601 donne dell'USAAF erano in missione all'estero nell'aprile 1945, ed erano impegnate in oltre 200 ruoli professionali.\nCrescita delle USAAF, infrastrutture.\nLe USAAF utilizzavano 156 campi d'aviazione all'inizio del 1941. Un programma di espansione delle basi aeree era stato concepito gi\u00e0 nel '39, nel tentativo di stare al passo con l'aumento di organici, reparti ed aerei, e con il ricorso, ove possibile, alle esistenti risorse locali e perfino private. Tuttavia lo scoppiare della guerra e la conseguente espansione assai spinta imposero un ampio ventaglio di infrastrutture negli Stati Uniti continentali (per brevit\u00e0 richiamati anche in sigla: CONUS), tanto per l'attivit\u00e0 operativa quanto per quella addestrativa.\nOltre alla costruzione di nuove basi permanenti ed alla creazione di numerosi poligoni per bombardieri e per armi pesanti, le USAAF utilizzarono scuole di volo civili, corsi di formazione presso istituzioni scolastiche ed industriali, ed il decentramento addestrativo dei quadri nelle universit\u00e0. Al principio del 1942 \u2014 con un'azione che non and\u00f2 esente da polemiche \u2014 il \"Technical Training Command\" delle USAAF inizi\u00f2 a prendere in locazione hotel commerciali e condomini per alloggiare allievi su vasta scala (solo a Miami Beach si contavano 90\u00a0000 posti letto). I contratti di affitto erano stipulati dallo \"United States Army Corps of Engineers\", spesso con canoni di locazione economicamente svantaggiosi per i proprietari degli alberghi, clausole che imputavano alla propriet\u00e0 il deprezzamento conseguente all'uso dei beni locati, e facolt\u00e0 per l'amministrazione militare di risolvere il contratto dando un breve preavviso.\nNel dicembre 1943 le USAAF raggiunsero l'apogeo per il tempo di guerra nel numero di basi aeree, 783 negli Stati Uniti continentali.\nInstallazioni.\nInstallazioni in area CONUS\nCampi aerei all'estero\nOrganizzazione ed equipaggiamento.\nStruttura di comando.\nVerso la fine della seconda guerra mondiale, le USAAF avevano creato le loro 16 \"forze aeree numerate\" (curiosamente, dalla prima alla quindicesima; poi si \"saltava\" alla ventesima) distribuite nel mondo intero per condurre la guerra e difendere le Americhe, pi\u00f9 una forza generale (\"Zone of the Interior\") nell'area CONUS a supporto della complessiva struttura.\nParecchie forze aeree furono create \"ex novo\" accompagnando l'espansione del servizio durante la guerra. Alcune originarono dai precedenti comandi (ad esempio, la \"Eighth Air Force\" era originariamente l'\"VIII Bomber Command\", e poi la sua designazione divent\u00f2 \"United States Strategic Air Forces in Europe\") contestualmente all'espansione numerico-organizzativa dei servizi operativi erogati, da cui derivava l'esigenza di strutture gerarchiche pi\u00f9 elevate, quali le \"United States Strategic Air Forces\" (USSTAF) in Europa e le \"U.S. Strategic Air Forces in the Pacific\" per controllare il grandioso complesso bellico. Fu creato un livello organizzativo subordinato (il \"command\") per coordinare partitamente, ai fini del controllo amministrativo, unit\u00e0 dalle funzioni simili (addetti ai \"caccia\" ed addetti ai bombardieri).\nVi erano poi otto \"divisions\", che rappresentavano un livello di comando aggiuntivo di questa imponente organizzazione, ed avevano la capacit\u00e0 di agire in autonomia, quando le circostanze lo avessero richiesto. Le varie Air Forces e \"divisions\" cui abbiamo fatto cenno comprendevano quartier generali amministrativi denominati \"wings\" (stormi) e preposti al controllo dei \"groups\" (unit\u00e0 operative; verranno descritte in un'altra sezione). Parallelamente all'incremento numerico dei gruppi, si moltiplic\u00f2 quello degli stormi necessari al loro controllo: ne furono attivati fino a 91, di cui 69 ancora in esercizio alla fine della guerra. Essendo parte dell'\"Air Service\" e dell'Air Corps, gli stormi erano stati in precedenza organizzazioni composite, nel senso che si componevano di gruppi con missioni differenti. La maggior parte degli stormi della seconda guerra mondiale, al contrario, erano composti da gruppi assimilabili funzionalmente (definiti come \"bombardment\", \"fighter\", \"reconnaissance\", \"training\", \"antisubmarine\", \"troop carrier\", \"replacement\", o \"composite\").\nAlcuni organismi di supporto, detti anche \"commands\", rimasero sotto il controllo delle \"Headquarters Army Air Forces\". Furono creati, o espansi da originarie organizzazioni di \"Air Corps,\" nel 1941 e nel 1942 per sostenere e rifornire le forze aeree numerate, a cui erano assegnate le unit\u00e0 operative.\nTali comandi erano:\nBench\u00e9 ufficialmente l'arma aerea avesse assunto la denominazione di Army Air Forces, colloquialmente l'espressione Air Corps persisteva sia tra le persone comuni sia tra i veterani dell'aviazione, il cui settore rimaneva l'\"Air Coprs\"; inoltre, il singolare \"Air Force\" spesso faceva capolino nell'uso popolare, come riflesso dell'uso della locuzione \"Air Force Combat Command\" nel 1941-42. Questo uso improprio si affacci\u00f2 perfino nei manifesti ufficiali pro reclutamento ed ebbe comunque la sua importanza nel favorire l'idea di un'Air Force intesa come servizio indipendente.\nGruppi.\nIl componente principale delle Army Air Forces era il gruppo (\"group\"), un'organizzazione di tre o quattro squadriglie ed elementi di supporto terrestre organici od aggregati, e che costituiva approssimativamente un equivalente del reggimento delle forze di terra. Le Army Air Forces schierarono fino a 269 gruppi da combattimento durante la seconda guerra mondiale, con un picco di 243 gruppi impegnati in operazioni nel 1945. L'\"Air Service\", ed il suo successore Air Corps avevano costituito 15 gruppi aerei da combattimento, che alla data del 1\u00ba gennaio 1940 avevano assunto le seguenti denominazioni:\nCon la creazione delle forze militari a partire dal primo febbraio 1940, l'Air Corps si espanse da 15 a 30 gruppi. Nel momento in cui gli USA entrarono in guerra, il numero dei gruppi era arrivato a 67, per\u00f2 met\u00e0 di loro non avevano ultimato il processo organizzativo e non erano idonei al combattimento. Di questi 67 gruppi (completi o in via di perfezionamento), 26 erano da bombardamento: 13 gruppi \"Heavy Bomb\" (bombardamento pesante) (B-17 Flying Fortress e B-24 Liberator), ed il resto gruppi \"Medium\" e \"Light\" (leggeri) (B-25 Mitchell, B-26 Marauder e A-20 Havoc). 26 erano gruppi \"Pursuit\" (inseguimento, ribattezzati \"gruppi caccia\" nel maggio 1942), 9 erano gruppi \"Observation\" (rinominati \"Reconnaissance\" - ricognizione) e 6 gruppi \"Transport\" (che presero il nome di \"Troop Carrier\" o \"Combat Cargo\").\nLe Army Air Forces subirono una rapida espansione nel primo semestre 1942. La struttura addestrativa disponibile in quel periodo era inadeguata per la formazione di interi reparti, talch\u00e9 si adott\u00f2 un concetto di addestramento a cascata: istruire nelle scuole militari i quadri che a loro volta avrebbero funto da istruttori nelle rispettive unit\u00e0 di assegnazione. L'\"Army Air Forces School of Applied Tactics\" (AAFSAT) fu fondata il 9 ottobre 1942, per fornire l'addestramento. All'inizio del 1944 c'erano 269 gruppi. 136 furono rischierati all'estero, e si inizi\u00f2 ad organizzare ed addestrare per l'impiego all'estero 77 di quelli che rimanevano ancora negli Stati Uniti. Gli altri 56 svolgevano i ruoli di unit\u00e0 addette alla difesa, di \"Operational Training Units\" (OTUs) dedite alla preparazione di nuove unit\u00e0 da combattimento, e di \"Replacement Training Units\" (RTUs) per addestrare il personale che sarebbe intervenuto a colmare carenze organiche individuali.\nAll'inizio del 1944, tutto l'addestramento venne affidato alle unit\u00e0 di stanza nelle basi, e le OTUs e RTUs cessarono di operare, con una riduzione del numero dei gruppi, divenuti 218. Tuttavia, con la formazione ed il dispiegamento dei restanti 25 gruppi, le USAAF crebbero fino alla loro configurazione finale e al momento dello sbarco in Normandia (giugno 1944) 148 gruppi da combattimento lottavano contro la Germania. Verso l'agosto 1945, quando terminarono tutte le operazioni belliche, erano stati schierati 86 gruppi nel Pacifico ed estremo Oriente, ed il resto delle forze era impegnato in servizi di occupazione in Europa o stava per essere rischierato negli Stati Uniti.\nQuando furono effettivamente impiegati in azione i bombardieri del tipo B-29 Superfortress, nella struttura USAAF furono implementate unit\u00e0 definite \"Very Heavy Bombardment\" (\"bombardamento molto pesante\"). Nel febbraio 1945, nella loro definitiva struttura organizzativa, le USAAF mettevano in campo 243 gruppi da combattimento, e precisamente:\nDal 7 dicembre 1941 (attacco di Pearl Harbor) al settembre 1945 furono attivi 1226 squadriglie da combattimento USAAF. Nel 1945 rimasero attivi 937 squadriglie, di cui 872 assegnati ai vari gruppi. 65 squadriglie, per lo pi\u00f9 costituiti da ricognitori e caccia notturni, non furono assegnati a gruppi, ma formarono speciali unit\u00e0 autonome alle dipendenze di superiori livelli gerarchici.\nAerei.\nLe USAAF utilizzarono un'estesa variet\u00e0 di velivoli per adeguarsi all'ampio ventaglio di missioni demandate; annoveravano pure diversi modelli obsoleti (retaggio dell'era Air Corps), con quindici designazioni di tipi.\nQuello che segue \u00e8 un elenco dei tipi di aereo pi\u00f9 diffusi nel repertorio USAAF, o di quelli che furono effettivamente usati in combattimento. Alcune varianti, comprese ad esempio quelle adattate al ruolo di foto-ricognizione (contraddistinte dalla sigla \"F\" nella codifica ufficiale), possono essere registrate e descritte nelle voci particolari che trattano i vari mezzi. Molti aeromobili, e segnatamente quelli da trasporto e da addestramento, vantano numerose denominazioni, conseguenti a differenti dotazioni di propulsori.\nImpatto della Seconda guerra mondiale.\nPianificazione strategica.\nIl 13 agosto 1941, la \"Air War Plans Division\" delle USAAF enunci\u00f2 il proprio piano per una strategia aerea globale, AWPD-1. Conosciuto ufficialmente come \"Annex 2, Air Requirements to The Victory Program\", un piano di stime strategiche che coinvolgeva l'intero ambiente militare statunitense, lo scritto fu preparato in armonia con le linee strategiche tracciate al principio dello stesso anno nell'accordo ABC\u20131 intercorso con il Commonwealth delle nazioni e con il piano USA denominato \"Rainbow 5\". I suoi dati di stima, malgrado errori di pianificazione da carenza di informazioni accurate sulle condizioni meteorologiche e sul grado d'impegno economico tedesco nella guerra, presentavano un'approssimazione del 2% delle unit\u00e0 e del 5,5% del personale rispettivamente mobilitati nella fase culminante, e preconizzavano esattamente l'intervallo temporale in cui l'invasione Alleata dell'Europa avrebbe avuto luogo.\nL'AWPD-1 richiedeva una difesa aerea dell'emisfero occidentale, una difesa strategica contro il Giappone nel Pacifico, ed il bombardamento strategico della Germania tramite 6 800 bombardieri, identificando 154 obiettivi chiave dell'infrastruttura economica tedesca che esso considerava vulnerabili ad una campagna di bombardamento sostenuta. Una previsione d'impiego di 7 500 aerei, compresi gli intercontinentali B-36 (all'epoca ancora in fase di sviluppo), era ampiamente fuori portata pratica per l'industria americana, e quindi fu inserito nell'AWPD-1 un piano provvisorio di attacco alla Germania con 3 800 bombardieri.\nAWPD-1 fu approvato dal generale George Mashall e dal \"Secretary of War\" Henry Stimson nel settembre 1941. Sebbene la guerra fosse iniziata prima che il piano potesse essere presentato a Roosevelt, divenne la base per impostare la produzione di aerei ed i requisiti di addestramento durante la guerra, ed il concetto di un'offensiva con bombardieri strategici contro la Germania divenne linea politica per il governo USA, in conformit\u00e0 con i capisaldi politico-strategici affermati in \"Rainbow 5\", come il solo mezzo a disposizione degli Stati Uniti per estendere la guerra sul suolo tedesco.\nNel 1942 Roosevelt richiese una revisione dei requisiti aeronautici proposti. L'AWPD-42 fu presentato il 6 settembre 1942, e sebbene mai accettato dall'U.S. Navy, le sue stime rivedute (vennero raddoppiati i requisiti di produzione portandoli a quasi 150\u00a0000 velivoli di tutti i tipi, compresi quelli della marina e le esportazioni agli alleati) guidarono l'amministrazione Roosevelt nel 1943. La stima fu poi ridotta a 127\u00a0000, di cui 80\u00a0000 erano aerei da combattimento.\nCome il suo predecessore, l'AWPD-42 esponeva un piano strategico per il bombardamento diurno della Germania per opera di bombardieri pesanti senza scorta, ma comprendeva altres\u00ec un piano simile per attacchi sul Giappone. Sfortunatamente, il comando bombardieri B-17 dell'\"U.S. Eighth Air Force\" aveva messo a segno appena sei missioni quando fu delineato l'AWPD-42, ed il precedente errore di AWPD-1 (ignorare la necessit\u00e0 e la praticabilit\u00e0 di scorte di caccia a lungo raggio) fu ripetuto.\nEntrambi i piani implicavano la distruzione dell'aeronautica militare tedesca come requisito propedeutico alle campagne contro obiettivi economici prioritari. AWPD-1 fiss\u00f2 quattro categorie di bersagli in ordine di priorit\u00e0: impianti di produzione elettrica, trasporti interni, produzione di petrolio e Berlino; AWPD-42, invece, modific\u00f2 le priorit\u00e0, mettendo al primo posto i cantieri degli U-Boot, poi i trasporti, la produzione elettrica, la produzione di petrolio e la produzione di gomma.\nRiepilogo delle operazioni.\nEcco il riepilogo delle operazioni di USAAF durante la seconda guerra mondiale, dalle autorevoli parole dell'\"Air Force Historical Studies Office\":\n\u00abLo staff di Arnold pose al primo posto delle priorit\u00e0 belliche il lancio di un'offensiva di bombardamento strategico in appoggio alla RAF contro la Germania. Se ne occup\u00f2 la \"Eighth Air Force\", inviata in Inghilterra nel 1942. Dopo un lento e spesso oneroso sforzo per raggiungere la forza necessaria, ottenuta nel 1944 dopo l'attivazione anche della \"Fifteenth Air Force\" dislocata in Italia, il bombardamento strategico alla fine cominci\u00f2 a portare risultati concreti, ed al termine della guerra l'economia tedesca era stata sconvolta e ridotta sul lastrico.\nLe forze aerotattiche appoggiarono le forze terrestri nel Mediterraneo e nel teatri europei, dove i nemici subirono la supremazia aerea Alleata come una frustrazione costante. Nella guerra contro il Giappone, il generale Douglas MacArthur realizz\u00f2 la sua avanzata attraverso la Nuova Guinea utilizzando la cosiddetta \"leapfrog strategy\", proiettando le sue forze aeree pi\u00f9 in profondit\u00e0 ed usando forze anfibie per costituire nuove basi. Le AAF appoggiarono anche le portaerei dell'ammiraglio Chester Nimitz che a loro volta praticavano l'\"island hopping\" lungo il Pacifico centrale ed assistettero le forze alleate in Birmania e Cina.\nArnold aveva il controllo diretto della \"Twentieth Air Force\", equipaggiata con i nuovi bombardieri a lungo raggio Boeing B-29 Superfortress, utilizzati per bombardare l'arcipelago giapponese, inizialmente dalla Cina, in seguito dalle Marianne. Devastato dagli attacchi aerei, il Giappone era cos\u00ec indebolito che secondo Arnold per vincere la guerra non sarebbe stato necessario il ricorso alla bomba atomica, e nemmeno alla progettata invasione. Il fatto che i B-29 delle AAF avessero sganciato bombe atomiche su Hiroshima e Nagasaki, ad ogni modo, mostr\u00f2 il terrificante potenziale distruttivo che l'aeronautica avrebbe potuto dispiegare in futuro. La \"Strategic Bombing Survey\"\nfu di monito per i capi delle AAF nei dibattiti del dopoguerra sull'unificazione delle forze armate e la strategia nazionale.\u00bb\nRiepilogo statistico della seconda guerra mondiale.\nLe USAAF subirono il 12% delle perdite umane in battaglia registrate dallo US Army (936\u00a0000 caduti complessivi). Pi\u00f9 di 90\u00a0000 avieri morirono in servizio (52 173 uccisi in azione e 37 856 morti al di fuori delle battaglie, tra cui 13 093 in incidenti di volo). Solo le \"Army Ground Forces\" lamentarono un pi\u00f9 alto sacrificio di vite. 63 209 membri delle USAAF rimasero feriti in azione e pi\u00f9 di 21\u00a0000 divennero prigionieri di guerra. Rapportati al loro organico, i decessi rappresentarono il 5,1%, contro il 10% del resto dell'esercito.\nIl numero totale di velivoli perduti nella seconda guerra mondiale dalle USAAF nel periodo 1941-'45 \u00e8 stato 65 164 \u2014 di cui 43 581 all'estero e 21 583 in \"area CONUS\"; gli aerei perduti in combattimento (in ogni parte del mondo) furono 22 498, con 18 418 ammanchi in teatri di guerra anti-germanica, e 4 530 che riguardavano il Pacifico. Le USAAF poterono attribuirsi la distruzione di 40 259 aerei nemici, di cui 29 916 tedeschi (e relativi alleati europei) e 10 343 nel Pacifico.\nIl costo della guerra per quanto attiene alle USAAF fu circa 50 miliardi di dollari, ossia circa il 30% del costo di tutto il War Department, con erogazioni di contante da stanziamenti diretti (tra il luglio 1942 e l'agosto 1945) di $ 35\u00a0185\u00a0548\u00a0000.\nLe missioni operative svolte dalle AAF nella seconda guerra mondiale furono 2 532 800, di cui 1 693 565 in Europa (e zone strategicamente pertinenti) e 669 235 nel Pacifico o in estremo Oriente.\nSmobilitazione e indipendenza della forza aerea.\nCon la sconfitta del Giappone, tutto l'apparato militare statunitense inizi\u00f2 immediatamente una drastica smobilitazione, come aveva fatto al termine della prima guerra mondiale. La smobilitazione si abbatt\u00e9 sulle USAAF almeno con la stessa forza con cui aveva colpito i servizi pi\u00f9 vecchi. Furono congedati quadri e truppa, le installazioni vennero chiuse, gli aerei ricoverati in depositi o venduti. Tra agosto 1945 e aprile 1946, la loro forza precipit\u00f2 da 2,25 milioni di uomini a 485\u00a0000; un anno dopo, scese ulteriormente a 304\u00a0000. L'elenco degli aerei si accorci\u00f2 da 79\u00a0000 a meno di 30\u00a0000. Le installazioni permanenti si ridussero da 783 a 177, appena 21 pi\u00f9 del periodo pre-bellico.\nNel luglio 1946, le Army Air Forces avevano solo due gruppi pronti per il combattimento, superstiti di una lista di 52 unit\u00e0 attive. Fu cos\u00ec prefigurata una forza di 70 gruppi, l'organico di pace autorizzato, con la riserva e la guardia nazionale a disposizione per il richiamo in servizio attivo nel caso di emergenza. Tuttavia una notevole opposizione alla permanenza di consistenti forze militari in tempo di pace, ed all'onere finanziario di un assetto di quel genere, determin\u00f2 un taglio alla pianificazione, che si ferm\u00f2 a 48 gruppi.\nNel febbraio 1946, il generale Arnold dovette congedarsi per motivi di salute prima di aver potuto raggiungere il traguardo d'indipendenza delle USAAF, in modo che avessero pari dignit\u00e0 con esercito e marina. Il generale Carl Andrew Spaatz sostitu\u00ec Arnold come il solo altro comandante generale delle USAAF, e presiedette sia alla smobilitazione della pi\u00f9 grande forza aerea della storia militare sia alla sua rinascita secondo la visione dei generali Billy Mitchell\ned Arnold.\nArnold lasciava alle USAAF due importanti eredit\u00e0, basate sulle sue esperienze nella seconda guerra mondiale, che segnarono le USAAF e quella che ne sar\u00e0 la prosecutrice. La prima era l'esigenza che la squadra di comando del servizio comprendesse ufficiali di collegamento di varie esperienze, al di l\u00e0 dei soli piloti. La seconda era il convincimento che al di l\u00e0 dell'incontrovertibile successo dei metodi addestrativi che avevano accompagnato l'espansione delle Air Forces, gli Stati Uniti non avrebbero pi\u00f9 avuto il tempo di mobilitare e formare i componenti della riserva come era avvenuto nel 1940; da ci\u00f2 scaturiva la (paradossale) necessit\u00e0 che riservisti e Guardia Nazionale fossero immediatamente pronti al servizio in caso di emergenza nazionale.\nSpaatz, dal canto suo, si consult\u00f2 strettamente con il nuovo \"Army Chief of Staff\", generale Dwight D. Eisenhower, e riorganizz\u00f2 le USAAF in tre comandi principali (Strategic Air Command, Tactical Air Command,\ned Air Defense Command)\nche non avrebbero richiesto una seconda ristrutturazione una volta che la forza aerea fosse divenuta indipendente (l'odierna USAF). Ristruttur\u00f2 anche le componenti della riserva per conformarsi ai concetti di Arnold, compresa la creazione dell'\"Air National Guard\"\nnell'aprile del 1946.\nSeguendo l'immensa espansione in infrastrutture per l'aviazione ed in personale durante la guerra, ed a titolo di riconoscimento della nuova terribile importanza e forza dell'arma aerea, il presidente Harry S. Truman cre\u00f2 il \"Department of the Air Force\" nel 1947. Questa legislazione rinomin\u00f2 l'arma azzurra come United States Air Force, elevandola ad un ramo completamente separato delle forze armate USA. L'originaria impostazione dei ruoli del servizio, \"Executive Order 9877\", fu soppiantata il 21 aprile 1948, con l'approvazione da parte del presidente Truman del \"Key West Agreement\",\nche tracciava le risorse aeree che ciascuno servizio sarebbe stato autorizzato a mantenere. L'Air Force si vide assegnare il nucleo portante delle dotazioni aeree strategiche, tattiche e di trasporto, ma la materia rimase un \"pomo della discordia\" fino a buona parte degli anni cinquanta.\nCultura delle USAAF.\nUniformi.\nI membri delle USAAF portavano un'uniforme di servizio in saia di lana molto simile a quella delle altre forze US Army, con poche modifiche. Gli ufficiali vestivano un'uniforme di servizio chiamata \"No. 1\", di colore \"olive drab\" con la \"shade No. 51\" (ombreggiatura scura), soprannominata \"\"greens\", mentre il personale di truppa usava la divisa \"Class A\"\" sempre \"olive drab\", ma nella sfumatura \"shade No. 54\" (ombreggiatura chiara). Nel servizio interno, gli ufficiali per lo pi\u00f9, malgrado che fosse autorizzato l'uso di calzoni nell'ombreggiatura pi\u00f9 chiara, portavano pantaloni cachi in cotone chino oppure in lana, che davano una dominanza cromatica rosacea in contrasto con l'ombreggiatura scura No. 51, dal che scaturiva il nomignolo \"pinks and greens\" per detta combinazione. Il personale di stanza in Europa era autorizzato a vestire una sorta di corta giacca-giubbetto di lana (\"shade No. 54 (light OD) M-1944 short dress jacket\"), soprannominata \"Ike jacket\", in luogo della giubba di lunghezza regolare della divisa ordinaria.\nLe camicie, per il personale di qualunque grado, erano o cachi \"shade No. 1\", (variante chiara); \"shade No. 33 olive drab\" (variante scura in lana), o in cotone \"shade No. 50\" (variante chiara).\nLe cravatte erano degli stessi colori. Le tenute estive e tropicali per tutti i gradi erano cachi. I capi in pelle, scarpe comprese, erano di color russet, e le USAAF divennero note come le \"\"Brown Shoe Air Force\" da quando la \"United States Air Force\" raggiunse lo status di servizio indipendente.\nI copricapo delle uniformi di servizio erano di due tipi, simili a quelli delle forze terrestri dell'esercito, \"olive drab\"\" per l'inverno, cachi per l'estate. La bustina, tra gli aviatori comunemente chiamata \"berretto da volo\", era stata autorizzata per tutti i gradi dai primi anni '30 per favorire l'impiego delle cuffie radiotelefoniche durante le missioni di volo. Il berretto di servizio ovale era munito di un congegno irrigidente a molla, detto \"grommet\" (una sorta di cerchio elastico per mantenere la foggia del copricapo) e prima della seconda guerra mondiale i regolamenti sulle uniformi autorizzavano gli ufficiali a rimuovere il \"grommet\" per consentire l'uso delle cuffie. Questa \"moda\" divenne assai popolare durante la seconda guerra mondiale poich\u00e9 distingueva il veterano di combattimenti, tanto che si diceva \"un cappello \"50-mission crush\"\".\nLa tenuta di volo variava ampiamente a seconda dei teatri operativi e dei tipi di missione. Fin dal 1928 dall'AAC fu adottato materiale aviatorio innovativo: abiti, stivali, caschi in pelle, occhiali e guanti; di tutto ci\u00f2, quanto meno un \"articolo\", la tenuta di volo \"Type A-3\", fu mantenuto in servizio fino al 1944. Comunque, la \"A-2 Flight Jacket\", divenuta un capo d'ordinanza nel 1931, divenne uno dei pi\u00f9 noti simboli dell'USAAF. Realizzate in cuoio marrone foca con fodera beige in cascame di seta, tali giacche erano dotate di colletto da ufficiale da portare \"in verticale\" (a differenza dei normali \"reveres\" delle giacche, sia civili, sia di uniformi), spalline, polsini e \"girovita\" in maglia di tessuto, chiusura \"zip\", ed insegne di reparto. L'abbigliamento pesante \u2014 giacche da pilota B-3 e B-6 foderate in \"montone\" (inteso come materiale per confezioni d'abbigliamento), calzoni invernali A-3, e berretti \"da mitragliere\" B-2; il tutto in \"shearling\" (\u00e8 una variet\u00e0 pregiata di \"montone\", nel senso appena precisato) marrone foca \u2014 si rivel\u00f2 inadeguato per le gelide temperature delle missioni ad altissima quota in velivoli non pressurizzati, e fu pertanto integrato da diverse tute da volo \"monopezzo\" riscaldate elettricamente, prodotte dalla General Electric.\nLe uniformi USAAF erano soggette ai regolamenti dell'esercito (\"Army Regulations\", AR), e segnatamente all'AR 600-40, che autorizzava il porto di emblemi, distintivi ed insegne sull'uniforme. I distintivi e le insegne autorizzati saranno trattati in separate sezioni. Per le vaste dimensioni del servizio, si verific\u00f2 certamente una certa fioritura di varianti \"fatte in casa\" rispetto all'ufficialit\u00e0 di emblemi, distintivi ed insegne, e naturalmente vi furono, tra gli effettivi, esempi di soluzioni estetiche non autorizzate, specie nelle unit\u00e0 da combattimento dislocate all'estero.\nDistintivi.\nPer denotare lo speciale addestramento e le qualifiche necessari ai membri dell'USAAF, durante la seconda guerra mondiale erano autorizzati i seguenti distintivi militari (ufficialmente denominati \"badges\", ma familiarmente e quasi universalmente chiamati \"wings,\" ossia \"ali\").\nQuesti distintivi di qualificazione aeronautica erano tipicamente indossati nella misura \"grande\" da tre pollici (76\u00a0mm) sull'uniforme di servizio o da volo, ma erano anche autorizzate versioni da due pollici (soprannominate \"sweetheart wings\") per la meno formale camicia. I distintivi erano per lo pi\u00f9 in argento sterling, o in bagno d'argento, ed erano applicati alle uniformi con varie soluzioni. Si usavano infatti le tradizionali spille di sicurezza, ma poi si pass\u00f2 anche alle spille \"maschio-femmina\" del tipo mostrato nell'illustrazione sopra. Molti distintivi USAAF della seconda guerra mondiale divennero obsoleti, essendo stati rimpiazzati da linee pi\u00f9 moderne, e di conseguenza non furono pi\u00f9 autorizzati sulle uniformi dopo il 1955.\nInsegne di reparto.\nLe prime insegne di reparto (da portare sulla parte alta della manica delle uniformi, in corrispondenza della spalla) autorizzate per l'Air Corps furono quelle per la \"General Headquarters Air Force\", approvate il 20 luglio 1937. Questo emblema, consistente in un triscele blu sovrapposto ad un cerchio dorato, fu mantenuto anche dopo che, il 20 giugno 1941, la GHQ Air Force si era trasformata in Air Force Combat Command. Il 23 febbraio 1942, vi fu la sostituzione dello stemma della GHQ Air Force con quello dell'AAF (\"Hap Arnold Emblem\"). La \"toppa\" da applicare alla manica era opera di un membro della squadra di Arnold, James T. Rawls, e s'ispirava al gesto \"V come vittoria\" \"(V sign)\", reso famoso da Winston Churchill.\nL'uso dei contrassegni in questione fu autorizzato per i membri delle forze aeree numerate stanziate all'estero il 2 marzo 1943, e per le rimanenti forze aeree il successivo 25 giugno. La gi\u00e0 ricordata disposizione AR 600-40, \"Wear of the Service Uniform\" (\"porto dell'uniforme di servizio\") circoscrisse pertanto l'uso degli stemmi applicati sulla manica alle sedici forze aeree (cosiddette numerate). Il \"Quartermaster Corps\", autorit\u00e0 competente per la progettazione e la fornitura di tutte le insegne autorizzate, non permise nuovi simboli per le AAF fino al 28 luglio 1945, quando fu consentito ai membri dei vari comandi il porto di specifici \"command arcs\" (delle strisce di stoffa sagomate ad arco) sopra le insegne AAF."}
{"id": "287867", "revid": "79968", "url": "https://it.wikipedia.org/wiki?curid=287867", "title": "Gerd M\u00fcller", "text": "Considerato il pi\u00f9 grande centravanti tedesco della storia oltrech\u00e9 tra i pi\u00f9 forti di tutti i tempi, con la \u00e8 stato campione d'Europa nel 1972 e campione del mondo nel 1974, segnando i gol decisivi in entrambe le finali. Con il , squadra del quale \u00e8 il migliore realizzatore di tutti i tempi, vinse 4 campionati tedeschi, 4 coppe nazionali, 1 Coppa delle Coppe, 3 Coppe dei Campioni e una Coppa Intercontinentale.\nVincitore di un Pallone d'oro (1970) e di due Scarpe d'oro (1970 e 1972), \u00e8 uno dei cannonieri pi\u00f9 prolifici della storia del calcio avendo messo a segno 730 reti in 788 incontri \u2014 il che lo rende uno dei giocatori con la pi\u00f9 alta media realizzativa, pari a 0,93 reti a partita \u2014, di cui 68 con la squadra nazionale della Germania Occidentale, a fronte di sole 62 presenze. Con 365 gol realizzati \u00e8 il miglior marcatore nella storia della Bundesliga.\nAssieme a Valentin Koz'mi\u010d Ivanov, Dra\u017ean Jerkovi\u0107 e David Villa \u00e8 uno dei calciatori ad avere vinto sia la classifica dei cannonieri dei Mondiali (1970) che degli Europei (1972).\nCarriera.\nClub.\nInizi\u00f2 la carriera nelle giovanili della squadra della sua citt\u00e0, il TSV 1961 N\u00f6rdlingen. Ebbe la fortuna, in coabitazione con Beckenbauer, di ritrovarsi non uno ma due allenatori che hanno creduto al suo talento: gli jugoslavi (croati) \u010cajkovski e Zebec. Il primo lo scopr\u00ec e lanci\u00f2 in prima squadra, il secondo ne affin\u00f2 le caratteristiche.\nA diciannove anni fu notato dal che lo mise subito sotto contratto. Il club, che gi\u00e0 aveva in organico Sepp Maier e Franz Beckenbauer, cercava di fare il salto dalla Regionalliga S\u00fcd (seconda serie del campionato tedesco occidentale) al massimo campionato, la Bundesliga. Vi riusc\u00ec nel 1965, e Gerd M\u00fcller fu una delle chiavi dei successi futuri della squadra di Monaco di Baviera: nelle quindici stagioni al Bayern Monaco segn\u00f2 365 gol in 427 presenze in campionato; fu quattro volte campione di Germania (1969, 1972, 1973 e 1974), tre volte campione d'Europa (1974, 1975 e 1976), vinse la Coppa Intercontinentale nel 1976 e la Coppa delle Coppe nel 1967. Le sue 365 reti in Bundesliga costituiscono tuttora un primato ineguagliato, di 88 gol superiore al secondo miglior marcatore, Robert Lewandowski (277).\nIn ragione della sua prolificit\u00e0 M\u00fcller fu ribattezzato \"Bomber der Nation\" (\"Il cannoniere nazionale\") e, vista la sua statura non eccezionale, \"Kleines dickes M\u00fcller\" (\"Il piccolo grasso M\u00fcller\", con una forzatura alla declinazione dell'aggettivo).\nIl ruolino di marcia internazionale di Gerd M\u00fcller fu perfettamente in linea con quello del campionato tedesco: con il segn\u00f2 69 gol in 77 partite ufficiali nelle Coppe Europee (ma la UEFA non computa le sette reti che segn\u00f2 in Coppa delle Fiere, in quanto competizione non organizzata dalla UEFA).\nNel 1970 gli fu assegnato il Pallone d'oro.\nAnche Gerd M\u00fcller si ciment\u00f2 con il calcio statunitense: quando nel 1979 lasci\u00f2 il fu ingaggiato dai Fort Lauderdale Strikers, squadra della Florida militante nella North American Soccer League. In tre stagioni segn\u00f2 40 gol, riuscendo anche a raggiungere la finale nel 1980, venendo per\u00f2 sconfitto dai Cosmos del suo ex compagno di club e di nazionale Franz Beckenbauer. Nel 1982 si ritir\u00f2 dal calcio giocato.\nNazionale.\nLa carriera di M\u00fcller in Nazionale (all'epoca la Germania Ovest) fu relativamente breve (solo otto anni), ma molto prolifica e ricca di soddisfazioni. \u00c8 uno tra i pochi calciatori con pi\u00f9 di 50 presenze in Nazionale a vantare pi\u00f9 gol segnati che gettoni di presenza: nelle 62 volte in cui ha vestito la maglia della , infatti, ha segnato ben 68 gol.\nCon la sua nazionale, Gerd M\u00fcller esord\u00ec in un'amichevole contro la Turchia nel 1966; gi\u00e0 l'anno dopo si rese protagonista con una quaterna (la prima di quattro) all'Albania nelle qualificazioni per il campionato europeo del 1968, alla cui fase finale la Germania Ovest comunque non prese parte, essendosi classificata seconda nel proprio girone alle spalle della Jugoslavia. Due anni dopo, prese parte ai Mondiali messicani del 1970 e nella semifinale a Citt\u00e0 del Messico, passata alla storia come la partita del secolo, segn\u00f2 due gol; M\u00fcller si laure\u00f2 capocannoniere (10 gol) della competizione e anche grazie alle straripanti prestazioni si aggiudic\u00f2 il Pallone d'oro di quell'anno. \nFu campione d'Europa nel 1972, segnando due dei tre gol con i quali la Germania sconfisse l' nella finale di Bruxelles, e vinse il campionato del mondo del 1974, segnando il gol con cui la Germania Ovest super\u00f2 di misura la Polonia in semifinale e, soprattutto, quello che decise la finale a Monaco di Baviera contro i . Fu, a soli 28 anni, la sua ultima partita in Nazionale.\nDopo il ritiro.\nDopo il ritiro, M\u00fcller dovette affrontare un lungo periodo di depressione, che lo condusse anche all'alcolismo. Gli vennero in soccorso i suoi ex compagni del nel frattempo divenuti dirigenti del club, che lo incoraggiarono ad affrontare una terapia di disintossicazione e riabilitazione e successivamente, nel 1992, lo ingaggiarono nello staff tecnico come allenatore delle squadre giovanili.\nLa notte del 17 luglio 2011 M\u00fcller scomparve nel nulla per le vie di Trento. Subito preoccupati, i dirigenti avvisarono le forze dell'ordine, che lo rinvennero 15 ore dopo in via De Gasperi, sempre a Trento, in stato confusionale.\nIl 6 ottobre 2015 il Bayern Monaco rende pubblica la notizia che M\u00fcller \u00e8 affetto dalla malattia di Alzheimer. Da quel momento l'ex attaccante ha vissuto in un centro medico specializzato fino alla morte, avvenuta la mattina del 15 agosto 2021 all'et\u00e0 di 75 anni in seguito all'aggravarsi delle sue condizioni di salute.\nStatistiche.\nGlobalmente Gerd M\u00fcller, tra club e nazionale, ha segnato 730 gol in 788 presenze ufficiali, alla media di 0,93 reti a partita.\nRecord.\nDurante la sua carriera M\u00fcller \u00e8 riuscito a battere alcuni record:"}
{"id": "287871", "revid": "59912", "url": "https://it.wikipedia.org/wiki?curid=287871", "title": "Anorgasmia", "text": "Con il termine anorgasmia si indica l'impossibilit\u00e0 di raggiungere l'orgasmo. Pu\u00f2 colpire sia uomini che donne e non va confusa con l'impotenza. Anorgasmia non significa assenza completa di piacere, ma si riferisce soltanto all'orgasmo.\nClassificazione.\nSi parla di anorgasmia primaria se il disturbo \u00e8 sempre stato presente, fin dall'inizio della vita sessuale del paziente, e secondaria se invece sopravviene in un secondo tempo, dopo un periodo di attivit\u00e0 sessuale normale. Ancora, l'anorgasmia \u00e8 generalizzata se \u00e8 presente sempre e situazionale se lo \u00e8 solo in certe occasioni e non in altre.\nManifestazioni.\nFrequentemente l'anorgasmia riguarda in modo esclusivo il rapporto sessuale penetrativo mentre \u00e8 possibile raggiungere l'orgasmo con altre pratiche di sesso non penetrativo, si pu\u00f2 in tal caso parlare di anorgasmia coitale. In altri casi la persona non riesce a raggiungere l'orgasmo con il partner ma pu\u00f2 indurselo facilmente con l'autoerotismo. \u00c8 infine diffusa la forma generalizzata in cui l'individuo non riesce in nessun caso a raggiungere l'orgasmo e spesso non lo ha mai raggiunto nella sua vita, quest'ultima condizione \u00e8 pi\u00f9 frequente nella donna.\nNei soggetti di sesso maschile questa disfunzione \u00e8 in genere associata ad eiaculazione ritardata: il fatto che un soggetto anorgasmico possa in alcuni casi avere un'eiaculazione contrasta con la frequente convinzione secondo cui l'eiaculazione coincide necessariamente con orgasmo.\nCause.\nL'anorgasmia pu\u00f2 essere indotta da sostanze psicotrope (droghe o farmaci), disturbi fisici, soprattutto a carico dell'apparato genitale, oppure avere un'origine psicologica. Molto raramente l'anorgasmia pu\u00f2 avere una causa organica, come traumi del midollo spinale o uso di farmaci. Di gran lunga pi\u00f9 frequenti sono le cause psicologiche, come un autocontrollo troppo forte, un'eccessiva attenzione al piacere del partner, forme di spectatoring e di autoosservazione, ansie da prestazione ecc.\nUna delle motivazioni di ordine psicologico per cui un soggetto pu\u00f2 esserne colpito \u00e8 l'essere stato vittima di violenza sessuale, soprattutto nella prima infanzia: questo tipo di violenza \u00e8 spesso oggetto di rimozione, ovvero non viene pi\u00f9 ricordato a livello cosciente. Se la causa \u00e8 attestabile ad un episodio di questo genere, \u00e8 possibile ottenere una remissione dei sintomi tramite un approccio psicoterapico.\nUna causa particolare di disfunzione nel raggiungimento dell'orgasmo, definita PSSD (disfunzione sessuale post-SSRI) \u00e8 stata individuata nell'uso di SSRI, ovvero antidepressivi che agiscono sul reuptake della serotonina. Questa disfunzione, che inibisce o rende difficile l'orgasmo, inizia gi\u00e0 durante il trattamento, e perdura per un periodo variabile (generalmente regredisce in tempi brevi ma sono descritti centinaia di casi persistenti per anni) dopo la sospensione dello stesso.\nIl termine popolare riferito all'anorgasmia femminile \u00e8 frigidit\u00e0: questo termine porta per\u00f2 con s\u00e9 connotazioni negative che invece il termine anorgasmia non contempla; inoltre il termine frigidit\u00e0 indica, in modo pi\u00f9 generico, la difficolt\u00e0 di abbandonarsi al piacere sessuale, mentre l'anorgasmia si riferisce esclusivamente all'impossibilit\u00e0 di raggiungere l'orgasmo. La frigidit\u00e0 vera e propria pu\u00f2 insorgere nel tempo, come conseguenza di una prolungata anorgasmia; nell'uomo, simmetricamente, pu\u00f2 manifestarsi una impotenza secondaria, o reattiva."}
{"id": "287873", "revid": "9", "url": "https://it.wikipedia.org/wiki?curid=287873", "title": "Ultraleggeri", "text": ""}
