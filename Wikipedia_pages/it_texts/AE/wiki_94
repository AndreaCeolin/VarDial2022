{"id": "374854", "revid": "1573940", "url": "https://it.wikipedia.org/wiki?curid=374854", "title": "Brachycera", "text": "I Brachiceri (Brachycera ) sono un sottordine dei Ditteri comprendente anche insetti spesso genericamente chiamati \"mosche\". Ad esso sono iscritte circa 118-126 famiglie, a seconda della disposizione adottata dai sistematici.\nMorfologia.\nAdulto.\nLa morfologia \u00e8 tipicamente muscoide, di dimensioni generalmente medie, livrea in genere poco appariscente ma talvolta con colori vivaci o con riflessi metallici, tegumento rivestito da peli e setole di vario sviluppo, soprattutto nel capo e nel torace. La differenza sostanziale, rispetto ai Nematoceri, risiede nella morfologia delle antenne, da cui deriva anche il nome del sottordine (\"brachys\", breve, \"kera\", antenne).\nIl capo \u00e8 ben sviluppato, mobile, con occhi grandi e convessi, composti da un elevato numero di ommatidi. Lo sviluppo degli occhi \u00e8 in genere un elemento di distinzione fra i sessi: le femmine hanno occhi distanziati, con una regione cervicale larga e bene evidente, i maschi hanno invece occhi di maggiore sviluppo che si estendono dorsalmente fino a toccarsi (capo oloptico) o addirittura fondersi (capo cicloptico). Gli ocelli, in numero di tre, sono disposti sul vertice del capo, ai lati di un triangolo (\"triangolo ocellare\"). Le antenne sono relativamente brevi, composte al massimo da sei articoli, ed hanno una morfologia caratteristica (antenne \"aristate\"). I primi tre antennomeri sono ben sviluppati, in particolare il terzo; su quest'ultimo si inseriscono gli altri antennomeri, che complessivamente formano un filamento peloso detto \"arista\". L'inserzione delle antenne \u00e8 molto ravvicinata e si localizza al centro della regione frontale, con la parte basale diretta verso il basso. Negli Schizofori l'area frontale \u00e8 separata da quella periorbitale dalla \"sutura frontale\", una cicatrice conformata a U rovesciata derivata dal riassorbimento dello \"ptilinum\".\nL'apparato boccale ha struttura e aspetto differenti secondo il gruppo sistematico, ma in generale si riconduce al tipo lambente-succhiante o, meno frequentemente, al tipo pungente-succhiante.\nL'apparato boccale lambente-succhiante \u00e8 caratterizzato da un particolare sviluppo del labbro inferiore, il cui aspetto ricorda quello di una proboscide: la parte prossimale \u00e8 ingrossata e conformata a doccia, in modo da accogliere le altre appendici boccali, quella distale si espande in una struttura bilobata, detta \"labello\" o \"labellum\", la cui faccia ventrale \u00e8 percorsa da canalicoli, detti \"pseudotrachee\", attraverso i quali vengono assunti gli alimenti fluidi o semifluidi. Il labbro superiore \u00e8 breve e conformato ventralmente a doccia e, contrapponendosi con la prefaringe, concorre a formare il canale di suzione. La prefaringe \u00e8 percorsa longitudinalmente dal canale salivare. In merito agli altri annessi boccali, le mandibole sono assenti e le mascelle sono ridotte ai soli palpi mascellari; questi emergono sulla parte anteriore della proboscide, sono relativamente brevi e composti solo da uno o due segmenti. La struttura e la funzionalit\u00e0 di questo apparato boccale sono finalizzate all'assunzione di alimenti zuccherini anche cristallizzati, come il miele, la melata, lo zucchero o altri alimenti semifluidi, come gli escrementi degli uccelli, usati spesso come fonti proteiche.\nL'apparato boccale pungente-succhiante differisce, in generale, da quello dei Nematoceri per la riduzione in lunghezza. Questa tipologia ricorre nella generalit\u00e0 dei Tabanidi, negli Ippoboscidi, nei Glossinidi e nella trib\u00f9 degli Stomoxydini (Muscidae), con marcate differenze morfologiche e funzionali. Nei Tabanidi, mandibole e mascelle sono stilettiformi, anche se molto meno allungate rispetto a quelle dei Culicidi, e ad esse \u00e8 affidata la funzione perforante; il canale di suzione \u00e8 formato dalla contrapposizione del labbro superiore con le mandibole, mentre la prefaringe ha la funzione di iniettare la saliva; il labbro inferiore \u00e8 conformato a doccia bilobata distalmente, con la funzione di accogliere gli altri annessi boccali. Negli altri brachiceri citati, la struttura dell'apparato boccale \u00e8 analoga a quella del tipo lambente-succhiante, con atrofia della mandibola e riduzione delle mascelle ai soli palpi mascellari e con canale alimentare formato dall'accostamento del labbro superiore alla prefaringe. Cambia invece la conformazione del labbro inferiore, a cui \u00e8 affidata la funzione perforante: la parte distale \u00e8 infatti sclerificata e acuminata e manca del tutto il \"labellum\".\nIl torace mostra, come nella generalit\u00e0 dei Ditteri, un notevole sviluppo del secondo segmento (mesotorace) rispetto agli altri. L'elemento morfologico differenziale, che discerne fra i Nematoceri ed i Brachiceri, \u00e8 la conformazione della sutura pleurale nelle mesopleure: nei Brachiceri collega la base dell'ala con la coxa dopo aver compiuto due deviazioni, ad angolo retto, procedendo in senso dorso-ventrale e antero-posteriore; di conseguenza ha dapprima un andamento verticale, poi orizzontale e, infine, nuovamente verticale.\nUn sistema di suture suddivide mesonoto e mesopleure in un complesso di scleriti ai quali si attribuiscono denominazioni in alcuni casi specifiche dei Ditteri. Alla vista dorsale, il mesonoto sovrasta gli altri segmenti toracici e risulta formato, in senso antero-posteriore, dai seguenti scleriti: mesoprescuto, mesoscuto e mesoscutello. Le mesopleure risultano invece suddivise nei seguenti scleriti:\nDi grande importanza, ai fini tassonomici, \u00e8 il numero, la disposizione e lo sviluppo dei peli e delle setole toraciche, per le quali si fa riferimento ad una specifica terminologia come per le setole cefaliche. Per le setole dorsali si fa riferimento anche alla posizione relativa alla \"sutura trasversa\", che separa il prescuto dallo scuto, distinguendo perci\u00f2 le setole \"presuturali\" da quelle \"postsuturali\".\nCome in tutti i Ditteri, le ali sono differenziate morfologicamente e funzionalmente: quelle mesotoraciche sono normalmente sviluppate per svolgere la funzione del volo, quelle metatoraciche sono invece trasformate in bilancieri per svolgere la funzione di regolazione dell'equilibrio in volo. Pur comprendendo anche forme meiottere, nella generalit\u00e0 dei Brachiceri le ali mesotoraciche sono normalmente sviluppate, interamente membranose e generalmente trasparenti, con eventuali caratteristiche pigmentazioni zonali utili ai fini sistematici. La superficie dell'ala \u00e8 suddivisa in tre regioni, di cui quella anteriore, maggiormente sviluppata, \u00e8 la remigante e contiene le nervature longitudinali pi\u00f9 robuste; alla remigante segue la regione anale, meno sviluppata, e, infine un piccolo lobo posteriore e prossimale, detto \"alula\". La terminologia adottata per descrivere le nervature fa riferimento al sistema Comstock-Needham, concepito per la descrizione morfologica dei Ditteri. Fra gli elementi di particolare rilievo, ricorrenti nella generalit\u00e0 dei Brachiceri, \u00e8 la fusione dei tratti distali del ramo posteriore della cubito con la prima anale; la confluenza delle due vene delimita perci\u00f2 una cellula chiusa detta \"cellula cup\".\nUn elemento morfologico di particolare importanza sistematica \u00e8 la caliptra, presente in uno dei due gruppi sistematici in cui la tassonomia tradizionale suddividono i Ciclorrafi Schizofori (Calyptratae): la caliptra \u00e8 composta da due lamine membranose situate posteriormente alla base dell'ala, quella anteriore, detta \"caliptra superiore\" o \"squamula\" o \"squama alare\", \u00e8 pi\u00f9 piccola e vibra con l'ala; quella posteriore, detta \"caliptra inferiore\" o \"squama toracica\", \u00e8 pi\u00f9 grande, non vibra e protegge il bilanciere.\nL'addome \u00e8 composto da un numero di uriti apparenti inferiore a quello teorico per la riduzione o la fusione di quelli anteriori; in genere, il primo urite \u00e8 atrofico e il secondo \u00e8 fuso con il terzo. Nelle femmine, gli ultimi uriti sono ridotti in diametro e assumono la conformazione di un tubo telescopico che svolge la funzione di ovopositore (ovopositore di sostituzione); in diversi gruppi sistematici, la parte terminale dell'ovopositore di sostituzione \u00e8 fortemente sclerotizzata e si comporta come organo perforante, praticando una puntura per deporre le uova all'interno dei tessuti dell'organismo che dovr\u00e0 ospitare le larve. Nei maschi, il nono urite presenta l'urotergite (\"epandrio\") e l'urosternite (\"ipandrio\") differenziati in due organi che concorrono alla formazione degli organi genitali esterni.\nLarva.\nLe larve sono apode e la morfologia \u00e8 sostanzialmente pi\u00f9 semplice rispetto alla generalit\u00e0 delle larve dei Nematoceri. Caratteristica \u00e8 la marcata riduzione del capo (larve \"microcefale\"), a volte immerso nel protorace (larve \"emicefale\"); nel complesso la larva assume spesso una forma conica, affusolata in avanti. L'apparato boccale nei gruppi meno evoluti \u00e8 masticatore, con una modificazione che ne semplifica la struttura o la funzionalit\u00e0. Nei Ciclorrafi l'apparato boccale \u00e8 invece profondamente modificato e prende il nome di \"apparato cefalo-faringeo\": le appendici boccali sono assenti e all'esterno compaiono solo due uncini, ritenuti mandibole, dotati di movimenti secondo un piano verticale; gli uncini boccali si articolano ad un organo interno, l'apparato cefalo-faringeo vero e proprio, ubicato nel primo tratto del canale alimentare e costituito da un insieme di scleriti che svolgono la funzione masticatoria.\nGli uncini boccali delle larve dei Ciclorrafi sono sfruttati anche per la locomozione, all'interno delle mine scavate, e all'esterno, con il caratteristico salto: in questo caso la larva si ripiega afferrando l'estremit\u00e0 caudale con gli uncini e rilasciandola bruscamente causano un contraccolpo spiccando il salto.\nPupa.\nLe pupe dei Brachiceri sono obtecte o, pi\u00f9 frequentemente, exarate. In genere sono protette da un involucro, formato dalle spoglie dell'ultimo stadio larvale, pi\u00f9 o meno modificato. Nei Ciclorrafi l'exuvia della larva matura subisce una profonda alterazione chimico-strutturale e si trasforma in uno pseudobozzolo, di consistenza coriacea e a forma di barilotto, detto pupario. Il meccanismo di fuoriuscita dell'adulto differenzia i gruppi sistematici che, nella tassonomia classica, suddividono i Brachiceri in ranghi superiori a quello di superfamiglia: negli Ortorrafi la fuoriuscita avviene attraverso una fenditura longitudinale dorsale, nei Ciclorrafi attraverso un'apertura circolare praticata nella regione cefalica del pupario. Nei Ciclorrafi Schizofori, questa apertura \u00e8 praticata da una pressione esercitata dallo \"ptilinum\".\nBiologia.\nLa biologia dei Brachiceri \u00e8 alquanto eterogenea. In generale si tratta di insetti ovipari che si riproducono per anfigonia, con un numero di generazioni variabile secondo il gruppo sistematico e l'ambiente. Lo sviluppo postembrionale, in genere di tipo olometabolico, si svolge attraverso tre stadi di larva e uno di pupa. Gli stadi larvali differiscono fra loro, oltre che per le dimensioni, anche per il numero di spiracoli tracheali. Lo sviluppo \u00e8 in genere piuttosto rapido, fatta eccezione per le fasi svernanti allo stadio di larva o di pupa.\nL'etologia varia secondo il gruppo sistematico e, spesso, anche all'interno di gruppi ristretti (famiglia o taxa inferiori). Gli adulti sono generalmente glicifagi oppure non si nutrono affatto. Non mancano comunque le forme zoofaghe, a spese di vertebrati (specie ematofaghe) o di invertebrati, o quelle sostanzialmente onnivore.\nAnche le larve mostrano un comportamento eterogeo, spesso anche all'interno di singole famiglie, con conseguente estrema variet\u00e0 di ambienti colonizzati. Le specie zoofaghe si possono distinguere in tre gruppi fondamentali:\nLe larve fitofaghe sono per lo pi\u00f9 galligene o minatrici e si sviluppano, secondo il gruppo sistematico, all'interno di galle, steli, foglie e frutti di vegetali. A queste specie possono essere assimilate anche le larve micetofaghe che si sviluppano a spese dei corpi fruttiferi dei funghi.\nInfine, nell'eterogenea gamma dei comportamenti e dei regimi alimentari, va citata la presenza di un elevato numero di specie le cui larve sono fondamentalmente saprofaghe e si nutrono di microrganismi, materiale organico in decomposizione, ivi compresi alimenti di varia natura.\nImportanza dei Brachiceri.\nFra i Brachiceri sono compresi diversi insetti d'importanza agraria, zootecnica, sanitaria, medica.\nFra i Brachiceri d'importanza medica si annoverano le specie del genere Glossina, note con il nome di \"mosca ts\u00e9-ts\u00e9\", parassite epizootiche dell'uomo e degli animali domestici. Queste mosche sono vettori dei Tripanosomi, agenti di malattie che colpiscono anche l'uomo, fra le quali la notissima \"malattia del sonno\". Vettori pi\u00f9 o meno occasionali di protozoi e altri microrganismi ricorrono sono anche fra altri brachiceri ematofagi (es. Tabanidi e, in generale, fra diversi brachiceri saprofagi (es. Mosca domestica).\nSistematica.\nLa sistematica dei Ditteri \u00e8 un esempio emblematico della difficolt\u00e0 di organizzare la tassonomia secondo schemi stabili e di larga condivisione. Gli entomologi che si sono occupati in passato della tassonomia dei Ditteri hanno spesso stravolto, fin dall'Ottocento, gli inquadramenti tassonomici definendo molteplici \"taxa\" per gli stessi raggruppamenti. In letteratura esiste un'ampia documentazione in merito alle sinonimie nell'ambito dei Ditteri e alle differenti interpretazioni. Esistono inoltre criteri differenti, in base ai quali impostare la suddivisione sistematica, spesso in conflitto fra loro: strettamente morfologici, evoluzionistici e, infine, nei lavori degli ultimi decenni, filogenetici.\nA prescindere dalle divergenze nella classificazione dei \"taxa\" inferiori, la sistematica nei \"taxa\" superiori, su base morfologica, \u00e8 rimasta consolidata per lungo tempo, al punto che ancora oggi si tende ad utilizzare raggruppamenti tassonomici ritenuti universalmente obsoleti. La tassonomia tradizionale \u00e8 ancora largamente adottata nella letteratura non strettamente scientifica (cataloghi, collezioni, manuali naturalistici o di entomologia applicata, ecc.), mentre quella filogenetica \u00e8 ancora in corso di evoluzione.\nTassonomia classica.\nNella sistematica classica l'ordine si suddivide in due sottordini, quello dei Nematocera, comprendente i ditteri provvisti di antenne relativamente lunghe e composte da antennomeri indifferenziati, e quello dei Brachycera, comprendente i ditteri provvisti di antenne relativamente brevi e di tipo aristato. Questi ultimi sono ripartiti fra due \"taxa\", Cyclorrhapha e Orthorrhapha, fondamentalmente sulla base di un carattere morfofunzionale: la conformazione del foro di uscita dal pupario o dall'exuvia pupale dopo lo sfarfallamento dell'adulto. Tale foro \u00e8 di forma circolare nei Cyclorrhapha ed \u00e8 localizzato nella zona cefalica, mentre negli Ortorrhapha \u00e8 longitudinale. In letteratura i due raggruppamenti sono rappresentati, secondo l'Autore, come coorti o come sezioni, inquadrati in un rango collocato, in modo indeterminato, fra quello di superfamiglia e quello di sottordine. Infatti, la sistematica nell'ambito dei Cyclorrhapha contemplava la suddivisione dicotomica in taxa intermedi, di rango indeterminato ma superiore a quello di famiglia, sulla base di altri caratteri morfofunzionali (Aschiza e Schizophora e, questi ultimi, suddivisi ulteriormente in Acalyptratae e Calyptratae).\nPer gli Orthorrhapha era invece contemplata la suddivisione in famiglie. Questo raggruppamento ha subito drastiche revisioni a partire dagli anni settanta e ancora oggi la definizione delle famiglie \u00e8 in corso di perfezionamento. L'orientamento che si \u00e8 definito \u00e8 quello di scorporare diverse famiglie, perch\u00e9 parafiletiche alla luce delle pi\u00f9 recenti acquisizioni in materia di filogenesi. Il risultato \u00e8 che allo stato attuale la tradizionale suddivisione all'interno degli Orthorrhapha \u00e8 del tutto obsoleta. Un elenco delle famiglie tradizionalmente incluse fra gli Orthorrhapha \u00e8 il seguente:\nDal precedente elenco sono escluse le famiglie monotipiche Evocoidae e Oreoleptidae, che comprendono specie di recente classificazione e perci\u00f2 non avevano alcuna collocazione nell'ambito degli Orthorrhapha.\nLa sistematica su base filogenetica ha riorganizzato la tassonomia di rango superiore ripartendo le sopraelencate famiglie fra superfamiglie. Per quanto la suddivisione in superfamiglie non sia contemplata nella tassonomia tradizionale, gli Ortorrhapha potrebbero dividersi nel seguente modo:\nI Cyclorrhapha comprendono i Ditteri pi\u00f9 evoluti, con pupe exarate e coartate, ovvero protette all'interno di un involucro derivato dall'exuvia dell'ultimo stadio larvale (pupario). Lo sfarfallamento avviene attraverso un'apertura circolare praticata nella regione cefalica dell'involucro pupale. La suddivisione dei Cyclorrhapha era basata su uno schema dicotomico che contemplava dei \"taxa\" superiori di rango indeterminato citati in letteratura, secondo l'Autore, come \"divisioni\", \"sezioni\", \"sottosezioni\":\nTassonomia basata sulle relazioni filogenetiche.\nDagli anni sessanta e settanta, e altri ditterologi si sono prodigati nel tentativo di riordinare la sistematica dei Ditteri, articolandola su una base filogenetica. Il difficile lavoro produce differenti interpretazioni sia in base alle sinapomorfie prese in considerazione nell'analisi filogenetica, sia in base ai criteri (morfologici e/o molecolari). Le numerose pubblicazioni che si sono prodotte dagli anni settanta ad oggi propongono spesso drastiche revisioni e ancora oggi non esiste una suddivisione dettagliata e largamente condivisa. Malgrado le divergenze e le frequenti rielaborazioni, tutti i ditterologi concordano nel ritenere obsoleta la tradizionale suddivisione dicotomica dei Ditteri. Due sono gli aspetti fondamentali su cui c'\u00e8 il pieno consenso e il secondo riguarda proprio la sistematica dei Brachiceri:\nIn merito alla sistematica dei Brachiceri esistono ancora oggi incertezze sull'articolazione dell'albero filogenetico e, di conseguenza, sulla conseguente articolazione dell'albero tassonomico nei ranghi pi\u00f9 alti. Il problema \u00e8 stato ampiamente affrontato dalla fine degli anni ottanta con la produzione di una ricca documentazione. Il contributo fondamentale proviene da (1989), il quale propone la suddivisione dei Brachiceri in quattro infraordini (Muscomorpha, Stratiomyomorpha, Tabanomorpha, Xylophagomorpha) secondo uno schema che ancora oggi gode di un sostanziale supporto da parte di molti studiosi. Lo schema di stravolge la suddivisione dicotomica fra Orthorrhapha e Cyclorrhapha: infatti, se tre degli infraordini si identificano a tutti gli effetti con Ditteri Ortorrafi, quello dei Muscomorpha comprende, oltre l'insieme dei Cyclorrhapha, diverse famiglie incluse tradizionalmente fra gli Ortorrafi.\nAllo schema di si contrappone uno schema alternativo che mostra una certa compatibilit\u00e0 con la tradizionale distinzione fra Ortorrafi e Ciclorrafi. Questo schema, che trova in (1986, 1994) uno dei principali sostenitori, considera sei infraordini: dai Tabanomorpha \"sensu Woodley\" viene separata la famiglia Vermileonidae, inclusa in un infraordine indipendente (Vermileonomorpha), mentre le famiglie che fanno capo agli Asiloidea, ai Nemestrinoidea e agli Empidoidea costituirebbero l'infraordine degli Asilomorpha. Secondo questo schema, il raggruppamento artificiale degli Orthorrhapha si identificherebbe nell'insieme degli infraordini Asilomorpha, Stratiomyomorpha, Tabanomorpha, Vermileonomorpha e Xilophagomorpha, mentre i Cyclorrhapha si identificherebbero nei Muscomorpha \"sensu stricto\".\nNell'ultimo decennio, tuttavia, si sono prodotti studi pi\u00f9 approfonditi che individuano negli Asilomorpha un gruppo parafiletico e supportano la stretta correlazione filogenetica fra Tabanomorpha \"sensu stricto\" e Vermileonidae. Questi lavori sostengono fondamentalmente la posizione di , interpretando i Tabanomorpha e i Muscomorpha in senso esteso.\nAlla luce delle pi\u00f9 recenti acquisizioni, l'albero filogenetico (articolato per superfamiglie) che coinvolge i Brachiceri \u00e8 il seguente:\nLa classificazione filogenetica pi\u00f9 accreditata, per il momento, sarebbe quella proposta da (2006) e che in sostanza conferma l'impostazione, originariamente sostenuta da , di collocare parte dei tradizionali Ortorrafi nei Muscomorpha:\nAltri progetti.\nCategoria:Taxa classificati da Ignaz Rudolph Schiner"}
{"id": "374857", "revid": "767487", "url": "https://it.wikipedia.org/wiki?curid=374857", "title": "Lezioni maliziose", "text": "Lezioni maliziose (\"Private Lessons\") \u00e8 un film erotico del regista Alan Myerson, girato nel 1980 e distribuito nelle sale cinematografiche nel 1981.\nEssendo presenti nel film numerose scene di sesso tra la ventottenne Sylvia Kristel ed il sedicenne Eric Brown, la pellicola cre\u00f2 scandalo e l'attrice ed il regista furono accusati di corruzione di minore: di conseguenza, il film fu vietato ai minori di 16 anni in varie parti del mondo; nelle scene di nudo non apparve la protagonista ma la sua controfigura, la statunitense Judy Helden.\nTrama.\nPhilly, quindicenne figlio di un ricchissimo imprenditore vedovo mai presente in casa, non ha successo con le ragazze e racconta le sue avventure ad un suo coetaneo. Venutolo a sapere, il padre gli invia una governante francese trentenne, Miss Mallow, che diventer\u00e0 l'amante del ragazzo dopo averlo sedotto. La badante tuttavia finge di morire dopo un amplesso con Philly ed il giovane, sentendosi la coscienza sporca, la seppellisce con l'aiuto del suo maggiordomo (che aveva organizzato la tresca con la Mallow) e compra il silenzio dello scomodo testimone con .\nProprio quando il piano malefico sembra essere realizzato la Mallow si pente del suo gesto e, con l'aiuto di un amico, riesce a recuperare i soldi. Il padre di Philly, una volta ritornato, caccia sia la governante sia il maggiordomo ed affida il figlio ad una nuova domestica, stavolta pi\u00f9 giovane."}
{"id": "374859", "revid": "287204", "url": "https://it.wikipedia.org/wiki?curid=374859", "title": "Venstre (Norvegia)", "text": "Venstre (abbreviato V, in italiano Sinistra) \u00e8 un partito politico norvegese, a orientamento socioliberale, chiamato spesso anche Partito Liberale.\nA livello internazionale aderisce all'Internazionale liberale e all'ALDE.\nStoria.\nLe origini.\nIl \"Venstre\" \u00e8 stato fondato nel 1884. La parola \"venstre\" in norvegese significa \"sinistra\". Alla fine del XIX secolo, infatti, il \"Venstre\" si contrapponeva alla \"H\u00f8yre\", la destra. Si fece portatore delle istanze democratiche e del suffragio universale. Possono essere paragonati ai \"Whig\", i liberali britannici, che hanno conteso il governo ai conservatori fino alla seconda guerra mondiale. I liberali norvegesi, infatti, possono essere definito un partito socioliberale o di sinistra liberale.\nFino al 1935 ha espresso sei Primi Ministri, poi \u00e8 stato superato, come in Gran Bretagna, dal Partito Laburista Norvegese, che si fece portatore della nascente classe operaia. \u00c8 stato, inoltre, indebolito dalla nascita, negli anni trenta, dei Democratici Cristiani e del Partito degli agricoltori (poi Partito Centrista) che si fecero portatori degli interessi del ceto medio norvegese. Dal secondo dopoguerra al 2005 ha preso parte a quattro governi di coalizione, senza, per\u00f2, mai guidarli.\nIl calo dei consensi e la recente ripresa.\nNel 1972, il partito sub\u00ec la scissione dei membri europeisti che diedero vita al \"Nuovo Partito Popolare\" (\"Det Nye Folkepartiet\"), scissione in parte ricomposta solo nel 1988. Il partito and\u00f2 sempre pi\u00f9 perdendo consensi e, alle elezioni del 1985, decise, per la prima ed unica volta, di presentarsi in coalizione con i laburisti, ma non riusc\u00ec ad eleggere deputati.\nAnche alle elezioni del elezioni parlamentari del 1989 il partito non riusc\u00ec ad eleggere alcun deputato. Nel 1993, il partito, pur non superando lo sbarramento del 4%, riusc\u00ec comunque ad eleggere un deputato. Alle elezioni del elezioni parlamentari del 1997, con il 4,4% dei consensi, ottenne sei seggi, che si ridussero a due nelle successive elezioni parlamentari del 2001, dopo le quali, per\u00f2 il partito entr\u00f2 al governo ottenendo il ministero dei trasporti.\nIn occasione delle elezioni parlamentari del 2005, il partito ha incrementato i consensi, passando al 5,9% dei voti e a 10 seggi, ma \u00e8 passato all'opposizione."}
{"id": "374862", "revid": "1573940", "url": "https://it.wikipedia.org/wiki?curid=374862", "title": "Nematocera", "text": "I Nematoceri (Nematocera ) sono un sottordine di insetti appartenente all'ordine dei Diptera. Comprende specie generalmente idrofile, acquaiole o acquatiche negli stadi pre-immaginali, oppure fitofaghe endofite. Gli adulti sono ematofagi (generalmente le sole femmine) oppure glicifagi. Molte specie hanno femmine adulte ematofaghe che sono veicoli o vettori di malattie varie. La loro importanza risiede principalmente nell'associazione di alcune specie con l'Uomo e altri mammiferi, a cui possono trasmettere gli agenti eziologici di alcune importanti e gravi malattie infettive.\nDescrizione.\nI Nematoceri hanno la tipica conformazione delle zanzare, insetti alquanto familiari compresi in questo sottordine. Il corpo \u00e8 delicato e sottile, dalla forma slanciata e dai colori poco appariscenti. Si distinguono dai Brachiceri, l'altro sottordine dei Ditteri, per la conformazione delle antenne e per alcuni altri caratteri meno evidenti, come la morfologia della venatura alare, del mesotorace, delle zampe e, infine, la morfologia degli stadi preimmaginali. Anche l'apparato boccale presenta caratteri generalmente distinti, ma per l'eterogeneit\u00e0 di questo carattere nell'ambito del sottordine non vi sono chiavi dicotomiche di differenziazione fra i sottordini.\nIl capo porta antenne lunghe, filiformi o piumose, costituite da 6-40 articoli subeguali. Gli occhi sono generalmente ben sviluppati ma in modo meno marcato rispetto ai Brachiceri. L'apparato boccale \u00e8 di tipo pungente-succhiante oppure, pi\u00f9 frequentemente, succhiante non perforante, con appendici boccali generalmente ben sviluppate in lunghezza e sottili, compreso il labbro superiore. Le mandibole possono avere vario sviluppo, in relazione alla capacit\u00e0 di perforazione; nell'apparato boccale pungente si differenziano da quelle dei Brachiceri per essere marcatamente pi\u00f9 lunghe. Le mascelle hanno palpi stilettiformi, composti da 4-5 segmenti e galee lunghe e sottili. Il labbro inferiore \u00e8 pure esso allungato e sottile e conformato a doccia, in modo da accogliere le altre appendici boccali. Il canale di suzione \u00e8 formato dal labbro superiore, conformato a doccia, appressato alla prefaringe.\nIl torace mostra un marcato sviluppo del secondo segmento (mesotorace) rispetto agli altri. Fra i caratteri morfologici differenziali, rispetto ai Brachiceri, vi rientrano la conformazione della sutura pleurale del mesotorace, che si estende come una linea retta dalla base dell'ala all'inserzione delle mesocoxe. Nei Tipuloidea \u00e8 presente una caratteristica sutura dorsale, a forma di V, che percorre trasversalmente il mesonoto. Le zampe sono piuttosto lunghe e molto esili. Le ali sono strette e allungate, i bilancieri scoperti, talora molto lunghi (Tipuloidea). Nella venatura alare si rileva la netta separazione della cubito dalla prima anale.\nLe larve sono apode e con capo ben differenziato (eucefale o emicefale), spesso provviste di processi toracici e addominali. L'apparato boccale \u00e8 masticatore modificato ma mostra un grado di differenziazione meno marcato rispetto a quello della maggior parte dei Brachiceri. Le mandibole si muovono sempre lungo un piano trasversale.\nLe pupe sono obtecte, generalmente libere ma talvolta, racchiuse in un bozzolo formato da cera frammista a detriti (Simuliidae) oppure in involucro formato dall'exuvia dell'ultimo stadio larvale (Cecidomyiidae, Bibionidae).\nBiologia.\nI Nematoceri sono insetti olometaboli con sviluppo postembrionale che attraversa quattro stadi di larva e uno di pupa; nei Simuliidae gli stadi larvali sono sei. La pupa \u00e8 adectica e i movimenti sono dovuti all'adulto in fase farata. Lo sfarfallamento ha luogo attraverso una rottura dorsale della cuticola a forma di T.\nLa riproduzione \u00e8 in genere di tipo anfigonico con accoppiamenti che avvengono spesso in volo. In alcune specie di Cecidomyiidae e Chironomidae ricorre la riproduzione pedogenetica, meccanismo riproduttivo che si riscontra, in particolari condizioni, oltre che nell'ordine dei Ditteri, in quello dei Coleotteri (Micromalthidae).\nGli stadi preimmaginali hanno spesso habitat acquatico, in acque stagnanti o correnti, oppure vivono in substrati organici in decomposizione, pi\u00f9 o meno umidi, nel terreno o all'interno di galle. Il regime alimentare, secondo i gruppi, \u00e8 saprofago, zoofago, fitofago. Caratteristica \u00e8 la disposizione delle larve e delle pupe ad habitat acquatico in molte specie: l'insetto \"galleggia\" sotto la superficie dell'acqua per mezzo di frange di setole disposte in varie posizioni. La respirazione avviene spesso per mezzo di sifoni messi in relazione con gli stigmi. Alcune specie sfruttano i sifoni per prelevare l'aria dai parenchimi aeriferi di piante acquatiche.\nGli adulti hanno, nella generalit\u00e0 dei casi, un regime dietetico glicifago, nutrendosi di nettare o altri liquidi zuccherini oppure non si nutrono affatto. Le femmine di diversi gruppi sistematici sono ematofaghe e si nutrono di sangue di vertebrati prelevato per mezzo dell'apparato boccale pungente-succhiante. Il regime alimentare ematofago dura per tutta la vita di adulto oppure si limita ad una fase limitata finalizzata a costituire le riserve trofiche necessarie per la riproduzione.\nImportanza.\nDiversi Nematoceri hanno una grande importanza dal punto di vista parassitologico in quanto vettori di microrganismi, patogeni per l'uomo o per altri vertebrati, rappresentati da virus, batteri o protozoi.\nDi particolare importanza sono i Nematoceri del genere \"Anopheles\", i quali trasmettono alcune specie di \"Plasmodium\" (Protista: Sporozoa), come ad esempio \"Plasmodium falciparum\" e \"Plasmodium malariae\", agenti eziologici di alcune forme di malaria. Gli sporozoi trasmessi dai Nematoceri sono parassiti del sangue e degli organi emopoietici dei Vertebrati; il loro ciclo vitale si realizza in due ospiti: un vertebrato, dove albergano le forme evolutive asessuate del parassita, ed un invertebrato vettore, generalmente un artropode, nel quale si sviluppano le forme sessuate.\nLe specie fitofaghe di maggiore importanza rientrano nelle famiglie dei Tipulidae, dei Chironomidae, dei Bibionidae, tutte occasionalmente dannose, e, soprattutto, in quella dei Cecidomyiidae. Quest'ultima famiglia, comprendente anche specie entomofaghe, rappresenta i Nematoceri fitofagi pi\u00f9 dannosi. Le larve si sviluppano all'interno di galle (o \"cecidi\") o altre deformazioni (pseudogalle) provocate per lo pi\u00f9 sulle gemme, sulle foglie, sui frutti o sui frutticini in accrescimento. I danni consistono in malformazioni dei giovani getti, filloptosi e atrofia dei frutti. Fra i Cecidomidi di maggiore importanza agraria in Europa si annoverano quelli associati al pero: \"Contarinia pyrivora\" o cecidomia delle pere, \"Dasineura pyri\" o cecidomia fogliare del pero e \"Apomyia bergenstammi\" o cecidomia delle gemme dei peri, quest'ultima solo occasionalmente dannosa. Le prime due sono rispettivamente dannose ai frutticini, provocandone la cascola, e alle giovani foglioline, sulle quali provocano l'arrotolamento longitudinale del lembo, l'alterazione istologica e cromatica e, infine, il disseccamento e la caduta precoce.\nTassonomia.\nIl sottordine dei Nematocera, comprendente Ditteri primitivi, \u00e8 un raggruppamento artificiale in quanto parafiletico; la posizione di alcune famiglie \u00e8 incerta in quanto correlate filogeneticamente ai Brachiceri. Attualmente le varie famiglie di Nematoceri sono distribuite fra sette infraordini:"}
{"id": "374872", "revid": "111433", "url": "https://it.wikipedia.org/wiki?curid=374872", "title": "Generazione spontanea", "text": "Per generazione spontanea si intende la credenza, molto diffusa dall'antichit\u00e0, per cui la vita potrebbe nascere in modo \"spontaneo\" dagli elementi naturali inanimati, in quanto comunque dotati di influssi vitali. Si riteneva infatti che gli esseri viventi pi\u00f9 semplici, come i vermi e gli insetti, potessero nascere spontaneamente dal fango o da carcasse in putrefazione. Si contrappone alla teoria della biogenesi, secondo cui la vita pu\u00f2 generarsi solo a partire da altri esseri viventi.\nQuesta teoria, ancora accettata nel XVIII secolo, ad esempio dal biologo inglese John Needham, fu confutata grazie ad alcuni esperimenti di Francesco Redi e di Lazzaro Spallanzani. Francesco Redi pose della carne avariata in una serie di recipienti, alcuni chiusi, altri aperti, e dimostr\u00f2 che le larve nascevano solo dove le mosche avevano potuto depositare le uova. Spallanzani fece anche un altro esperimento simile ma che dimostrava che l'aria pu\u00f2 dare origine ad alcuni organismi. \nCol passare degli anni la teoria della generazione spontanea venne progressivamente abbandonata. Tuttavia, l'avvento del microscopio port\u00f2 a una generale ripresa della teoria: si not\u00f2 infatti che bastava mettere delle sostanze organiche in decomposizione in un luogo caldo per breve tempo e delle strane \"bestioline viventi\" apparivano sulla superficie.\nAll'inizio del XIX secolo la teoria era sostenuta ancora da Geoffroy Saint-Hilaire e Jean-Baptiste de Lamarck. Essi consideravano entrambi che le forme di vita pi\u00f9 semplici potevano ancora comparire come generazioni spontanee. Parimenti Antoine B\u00e9champ mostr\u00f2, con i suoi microzimi, una forma di generazione spontanea della vita.\nQuando la controversia divenne troppo vivace, l'Accademia delle Scienze di Parigi offr\u00ec un premio a chiunque fosse stato in grado di fare luce sull'argomento. Il premio fu vinto nel 1864 da Louis Pasteur, che attraverso un semplice esperimento riusc\u00ec a confutare la teoria della generazione spontanea. Egli impieg\u00f2 per i suoi esperimenti dei matracci a collo d'oca, che permettevano l'entrata dell'ossigeno, elemento indispensabile allo sviluppo della vita, ma impedivano che il liquido all'interno venisse a contatto con agenti contaminanti come spore e batteri. Egli boll\u00ec il contenuto dei matracci, uccidendo cos\u00ec ogni forma di vita all'interno, e dimostr\u00f2 che i microrganismi riapparivano solo se il collo dei matracci veniva rotto, permettendo cos\u00ec agli agenti contaminanti di entrare.\nAttraverso questo semplice esperimento Louis Pasteur fu in grado di confutare la teoria della generazione spontanea a favore della teoria della biogenesi e, come lui stesso disse in una serata scientifica alla Sorbona di Parigi: \u00abMai la teoria della generazione spontanea potr\u00e0 risollevarsi dal colpo mortale inflittole da questo semplice esperimento\u00bb. Egli inoltre dimostr\u00f2 che dei germi si depositavano nella curva del matraccio in cui era presente dell'acqua perch\u00e9 l'aria arrivava fin l\u00ec, e quindi in quel posto si riproducevano i germi poich\u00e9 si erano trovati in un ambiente a loro favorevole.\nFonti antiche.\nDa ricordare alcuni miti riguardanti la teoria della generazione spontanea, quali il mito scritto da Virgilio \"Euridice ed Aristeo\", in cui Aristeo, per farsi perdonare dalle driadi, sorelle di Euridice, che era morta avvelenata da un serpente per una distrazione di Aristeo, sacrifica un toro dal quale nasceranno successivamente delle api.\nVi sono molte fonti di epoca medievale, come ad esempio bestiari e leggende, che descrivono la nascita spontanea di insetti, quali zanzare, che si pensava nascessero spontaneamente in acquitrini; come vermi che spuntavano in alimenti o ancora topolini che nascono da pezzi di pane ammuffito."}
{"id": "374875", "revid": "28530", "url": "https://it.wikipedia.org/wiki?curid=374875", "title": "Tacito", "text": ""}
{"id": "374876", "revid": "1977557", "url": "https://it.wikipedia.org/wiki?curid=374876", "title": "William Alfred Fowler", "text": "Non va confuso con l'astronomo inglese Alfred Fowler.\nBiografia.\nFowler nacque a Pittsburgh, in Pennsylvania. Si laure\u00f2 all'Universit\u00e0 di Stato dell'Ohio, e consegu\u00ec il dottorato in fisica nucleare al California Institute of Technology. Il suo seminario intitolato \"Sintesi degli elementi nelle stelle\", di cui era coautore con E. Margaret Burbidge, Geoffrey Burbidge e Fred Hoyle, fu pubblicato nel 1957. Esso spiegava come le abbondanze di tutti gli elementi, tranne quelli pi\u00f9 leggeri, potevano essere giustificate dal meccanismo di nucleosintesi nelle stelle.\nFowler vinse la Henry Norris Russell Lectureship, assegnata dall'American Astronomical Society nel 1963, la Medaglia Eddington nel 1978, la Medaglia Bruce nel 1979 ed il Premio Nobel per la Fisica nel 1983 per i suoi studi teorici e sperimentali sulle reazioni nucleari che danno origine agli elementi chimici nell'universo. Mor\u00ec a Pasadena in California, nel 1995."}
{"id": "374879", "revid": "304077", "url": "https://it.wikipedia.org/wiki?curid=374879", "title": "Merina", "text": "I Merina sono il pi\u00f9 grande gruppo tribale del Madagascar; l'insieme delle regioni occupate da questo popolo viene detta nazione Merina. La loro lingua \u00e8 la lingua ufficiale del Madagascar e viene quindi chiamata comunemente malgascio (\"malagasy\"); in alcuni contesti, per\u00f2, specie se posta in relazione ad altre lingue e dialetti dell'isola, essa viene ancora chiamata lingua Merina. Fra la fine del XVIII secolo e la fine del XIX i Merina portarono a termine un processo di unificazione che assicur\u00f2 al Regno Merina la supremazia sulle altre etnie (in particolare i Sakalava, che erano precedentemente in posizione predominante). Il Regno Merina fu riconosciuto dagli europei come Regno del Madagascar, e giunse a controllare quasi tutta l'isola. La destituzione dei monarchi Merina da parte dei francesi coincise di fatto con la trasformazione del Madagascar in un possedimento coloniale francese.\nDistribuzione geografica.\nIl popolo dei Merina (or Hova) conta pi\u00f9 di 5 milioni di persone (circa un quarto della popolazione complessiva del Madagascar), concentrati principalmente negli altopiani centrali, e in particolare in tre zone: la zona della capitale Antananarivo, fino alle regioni costiere (escluse); la zona ovest fino al Bongolava (detta \"Imamo\"); e la zona sud fino al limite del fiume Maina (detta \"Vakinankaratra\").\nStoria.\nLe origini del popolo Merina sono un tema tuttora controverso. I Merina presentano tratti somatici e culturali che li accomunano abbastanza nettamente ai malesi-indonesiani e ai melanesiani. Secondo la tesi pi\u00f9 accreditata, i Merina discenderebbero da viaggiatori malesi giunti in Madagascar circa 2000 anni fa, che rimasero sulle coste per circa un millennio prima di iniziare a spingersi verso gli altopiani dell'entroterra. Il ricordo di queste origini \u00e8 andato perduto presso il popolo Merina. I primi sovrani Merina sui quali si hanno informazioni risalgono al XII e XIII secolo. L'unificazione del popolo Merina in un regno inizi\u00f2 con il re Andrianamelo (XII secolo) e ai suoi successori Ralambo e Andrianjaka, ma fu portata a compimento solo nel XIX secolo, da Andrianampoinimerina. Gli succedette il figlio Radama, che inizi\u00f2 a intessere rapporti di collaborazione con gli europei e, anche grazie a questa apertura, fu in grado di imporre la propria supremazia sulla quasi totalit\u00e0 del paese, sottomettendo altri regni locali (per esempio i regni Sakalava). Fu proprio questo il Regno Merina a essere riconosciuto dalle potenze europee come \"Regno del Madagascar\". L'influenza europea si accompagn\u00f2 a una rapida modernizzazione del paese e alla diffusione dell'insegnamento, soprattutto a carico dei missionari protestanti britannici. Fra il 1868 e il 1869 si convertirono ufficialmente sia la regina (Ranavalona II) che il primo ministro (Rainilaiarivony), e il protestantesimo divenne la religione ufficiale del Regno. Gli stessi europei (in particolare, i francesi) posero per\u00f2 fine al Regno nel 1896, trasformando il paese in una colonia.\nNel XX secolo, il popolo Merina ebbe un importante ruolo politico nella lotta per l'indipendenza del Madagascar (soprattutto attraverso i movimenti \"Vy Vato Sakelika\" prima e l'MDRM, \"movimento democratico del rinnovamento malgascio\", poi. Nel 1947 l'MDRM sub\u00ec una forte repressione da parte delle autorit\u00e0 coloniali, e il popolo Merina si trov\u00f2 per diverso tempo emarginato dalla vita sociopolitica del Madagascar; in particolare, non ebbe nessun ruolo specifico nell'effettivo conseguimento dell'indipendenza. La presenza Merina in politica torn\u00f2 a essere determinante solo negli anni novanta. L'ultimo Presidente regolarmente eletto del Madagascar, destituito nel 2009 con un colpo di Stato Marc Ravalomanana, \u00e8 un Merina.\nStruttura etnica e sociale.\nIl popolo della Nazione Merina \u00e8 in realt\u00e0 di composizione eterogenea. Il nucleo di questo gruppo \u00e8 composto da discendenti dei malesi che giunsero in Madagascar circa 2000 anni fa, e presenta tratti somatici chiaramente sud-asiatici. Questo gruppo etnico centrale \u00e8 socialmente suddiviso in due caste, dette \"Hova\" (la gente comune) e \"Andriana\" (la nobilit\u00e0); l'ufficializzazione di questa ripartizione risale al re Merina Ralambo, vissuto alla fine del XVI secolo. Un terzo gruppo, etnicamente distinto, era costituito dai Mainty. Per un certo periodo, gli Andriana espressero i sovrani Merina, gli Hova i consiglieri del re e i Mainty la guardia reale.\nNel XIX secolo, gli Hova soppiantarono gli Andriana, e i Mainty persero gradualmente potere, venendosi a confondere con gli \"andevo\", gli schiavi che i Merina si procuravano razziando le coste. Quando i francesi acquisirono il controllo del Madagascar, crearono una nuova classe \"Hovavao\" o \"nuovi merina\", composta da schiavi neri liberati originari dell'Africa dell'est (soprattutto Mozambico).\nLa struttura sociale della Nazione Merina \u00e8 dunque fortemente gerarchica, con matrimoni quasi esclusivamente endogami. I villaggi sono gestiti in modo che si potrebbe definire \"democratico\" e godono di un'ampia autonomia basata sull'istituzione del \"fokonolona\", una gestione in comune della vita pubblica basata su rapporti di clan.\nLingua.\nLa lingua Merina \u00e8 una lingua austronesiana. Su di essa \u00e8 basato il malgascio (\"Malagasy\"), lingua ufficiale del paese e conosciuta anche dalle altre etnie (che pur conservano le loro lingue, o dialetti).\nCultura.\nReligione.\nLa cultura Merina mantiene molti elementi di origine indonesiana, ma risente anche dell'influenza delle culture dell'Africa orientale. Prima della diffusione del Cristianesimo, la religione tradizionale Merina era animista/politeista, con una gerarchia di d\u00e8i al cui vertice sedeva il creatore \"Andriamanitra\"o \"Zanahary\". Credevano che gli spiriti dei defunti vivessero in un \"mondo degli antenati\" e fossero in grado di manifestarsi in diverse forme: per esempio come \"doppi\" (\"ambiroa\") \"ombre\" (\"tandindona\") o \"fantasmi\" (\"matoatoa\"). Il sovrano era considerato strettamente legato al divino e i riti in suo onore si chiamavano \"fanasinana \" (letteralmente, \"sacralizzazione\"). Non esisteva una casta sacerdotale, ma vi erano figure di sciamani-guaritori (\"ombiasy\") e astrologi (\"mpanandro\") ai quali il sovrano delegava il compito di trattare con le \"forze oscure\". Anche i Merina, come altri popoli malgasci, hanno un proprio rituale di \"risepoltura\" (\"famadihana\"), che prevede la riesumazione periodica dei cadaveri. Dopo la conversione della regina e del primo ministro negli anni 1868-1869, il popolo Merina divenne ufficialmente cristiano (con prevalenza di protestanti), senza per questo rinunciare completamente alle proprie credenze e ai propri usi tradizionali.\nAgricoltura e villaggi.\nIl popolo dei Merina \u00e8 tradizionalmente legato alla risicoltura. Gli altopiani intorno alla capitale Antanarivo e in una larga parte della \"Nazione Merina\" sono caratterizzati dalle tipiche risaie a gradini. I villaggi sono spesso costruiti in zone elevate e in passato erano circondati da solide fortificazioni. In modo coerente con le tradizioni indonesiane, le case dei nobili sono di legno e quelle della gente comune in terra. L'abbigliamento tipico consiste in abiti di cotone o seta.\nMusica.\nFra gli strumenti musicali tipici del popolo Merina si possono citare il \"lokanga\" (un tipo di violino), lo scacciapensieri, la \"valiha\", e numerosi tipi di tamburo. La musica spesso accompagna testi poetici di un genere noto come \"hain-teny\", assimilabile ad altre forme letterarie diffuse presso gran parte delle popolazioni di origine malese-polinesiana."}
{"id": "374885", "revid": "1745361", "url": "https://it.wikipedia.org/wiki?curid=374885", "title": "Tabacco", "text": "Il tabacco \u00e8 un prodotto agricolo, ottenuto dalle foglie delle piante del genere \"Nicotiana\". Pu\u00f2 essere consumato, usato come insetticida come derivato nicotinico e, in forma di tartrato di nicotina, \u00e8 utilizzato in alcuni farmaci e ha propriet\u00e0 emetiche; pi\u00f9 comunemente viene usato come componente base di sigarette e di sigari.\nIl tabacco \u00e8 stato a lungo in uso come enteogeno nelle Americhe; tuttavia, al momento dell'arrivo degli Europei nel Nord America, divenne rapidamente popolare, da un punto di vista commerciale, come droga ricreativa. Questa divulgazione ha portato allo sviluppo dell'economia del Sud degli Stati Uniti, parallelamente al cotone. Dopo la Guerra di secessione americana, ci fu un cambiamento nella domanda e nella forza lavoro, che ha permesso lo sviluppo della sigaretta. Questo nuovo prodotto ha portato rapidamente alla crescita delle industrie del tabacco, fino alle controversie scientifiche della met\u00e0 del XX secolo.\nCi sono molte specie di piante di tabacco, nel genere \"Nicotiana\". Il termine \"Nicotiana\" (cos\u00ec come la nicotina) fu introdotto in onore di Jean Nicot, ambasciatore francese in Portogallo, che nel 1559 fece pervenire un esemplare della pianta, considerandola una medicina, alla corte di Caterina de' Medici.\nA causa della propriet\u00e0 di dipendenza della nicotina, l'assunzione di tabacco genera la dipendenza (tabagismo); la quantit\u00e0 di assorbimento, la frequenza e la velocit\u00e0 del consumo di tabacco si ritiene siano direttamente legate alla forza biologica di dipendenza dalla nicotina. L'uso di tabacco \u00e8 un'attivit\u00e0 che \u00e8 praticata da circa 1,1 miliardi di persone e fino a un terzo della popolazione adulta. L'Organizzazione mondiale della sanit\u00e0 (OMS) riferisce che il tabacco \u00e8 la seconda causa di morte nel mondo (dopo l'ipertensione), ma la prima causa di morte evitabile, e si stima che provochi quasi 6 milioni di decessi l'anno. Quasi l'80% dei fumatori nel mondo vive in Paesi a medio o a basso reddito.\nIl 31 maggio di ogni anno l'Organizzazione mondiale della sanit\u00e0 (Oms) celebra la Giornata mondiale senza tabacco, evidenziando i rischi che corre la salute umana a causa del fumo e sollecitando politiche per ridurne il consumo. La prima Giornata mondiale senza tabacco venne celebrata nel 1987 per attrarre l'attenzione dell'opinione pubblica mondiale su un'importantissima causa di decesso evitabile.\nEtimologia.\nSi ritiene che la parola spagnola \"tabaco\" derivi dalla lingua Arawak e in particolare dal dialetto caraibico Taino che (secondo Bartolom\u00e9 de Las Casas, 1552) si riferiva con questo termine ad un rotolo di foglie della pianta oppure al \"tabago\", una sorta di pipa a forma di 'Y', usata per aspirare il fumo per le vie nasali. Altre fonti sostengono che il termine \"tabaco\" fosse adoperato nella lingua spagnola per definire erbe officinali gi\u00e0 a partire dal 1410 e fosse un adattamento della parola araba \"tabbaq\", che fin dal IX secolo indicava erbe di vario tipo. La parola potrebbe essere quindi stata originariamente europea e successivamente usata per questa pianta americana.\nStoria.\nI popoli originari del continente americano erano abituati a fare uso di tabacco prima dello sbarco dei colonizzatori europei. Ben presto questi ultimi impararono a fumare ed esportarono la pratica in Europa, dove divenne in breve tempo enormemente popolare.\nAl di qua dell'Oceano Atlantico prima dell'avvento del tabacco si usava fumare un po' di tutto; si usavano specie di pipe, narghil\u00e8 o cannule, inserendo nel braciere dei misti di canapa, variet\u00e0 di ginepri, misti di erbe aromatiche come, ad esempio il farfaro, la lavanda, l'anice, ma anche funghi, etc.\nDato che assunto in dosi molto elevate il tabacco provoca effetti di tipo allucinogeno, i nativi americani non lo usavano per scopi ricreativi, ma per provocare stati di trance a scopo rituale e religioso: questa pratica era generalmente riservata ad esperti sciamani o guaritori. Oltre a fumarlo, queste popolazioni usavano il tabacco anche in altri modi: veniva mangiato fresco appena raccolto, se ne otteneva un succo da consumare come bevanda oppure era impiegato per scopi curativi.\nI primi missionari condannarono con forza gli effetti del tabacco, tanto che, man mano che la loro opera di evangelizzazione si spingeva verso l'interno del continente, il suo uso a scopi magico-rituali fin\u00ec per ridursi molto. Tuttavia ancor oggi l'impiego di tabacco a scopi religiosi \u00e8 diffuso tra le popolazioni indigene, specialmente in Sudamerica.\nCon l'arrivo degli Europei, il tabacco divenne uno dei pi\u00f9 importanti prodotti del nuovo mondo e forn\u00ec una forte spinta per la colonizzazione dell'America meridionale molto prima che gli Stati Uniti venissero fondati. In seguito, la volont\u00e0 di aumentarne la produzione provoc\u00f2 una forte espansione coloniale, causa dei primi conflitti con gli \"indios\", e divenne una delle principali motivazioni per lo sfruttamento del lavoro di schiavi africani nelle piantagioni.\nNel 1609, nella colonia di Jamestown in Virginia arriv\u00f2 John Rolfe, che \u00e8 considerato il primo ad essere riuscito a coltivare con successo tabacco per scopi commerciali in quelle zone. A quell'epoca, il tabacco coltivato in Virginia era della specie \"Nicotiana Rustica\" ed il suo sapore non era gradito dai consumatori europei, ma Rolfe aveva portato con s\u00e9 dalle isole Bermude alcuni semi di \"Nicotiana tabacum\". Poco dopo il loro arrivo, sua moglie mor\u00ec ed egli spos\u00f2 in seconde nozze Pocahontas, la figlia del capo indiano Powathan.\nGli altri coloni non si dedicavano alle piantagioni di tabacco ma Rolfe, grazie alla nuova variet\u00e0 che aveva introdotto, riusc\u00ec a fare fortuna coltivandolo nella sua tenuta di \"Varina\" ed esportandolo. Quando part\u00ec alla volta dell'Inghilterra con Pocahontas era un uomo ricco. Tornato a Jamestown, in seguito alla morte della moglie in Europa, continu\u00f2 a dedicarsi al miglioramento della qualit\u00e0 del tabacco.\nGi\u00e0 nel 1620 riusciva ad inviare in Inghilterra circa 18 tonnellate di prodotto all'anno e quando nel 1622 mor\u00ec, Jamestown stava prosperando grazie alla produzione di tabacco e la sua popolazione raggiungeva le 4000 persone. La necessit\u00e0 di manodopera nelle piantagioni aveva spinto ad importare nella colonia i primi schiavi africani (1619).\nL'introduzione e l'importazione del tabacco incontrarono una certa resistenza e furono causa di controversie fin dal XVII secolo. Il re d'Inghilterra Giacomo I nel 1604 scrisse un famoso libello intitolato \"A Counterblast to Tobacco\" (\"Una forte opposizione al tabacco\"), pubblicato per\u00f2 solo nel 1672. Nel suo saggio il re denunciava l'uso di tabacco come \"un'abitudine spiacevole per l'occhio, odiosa per il naso, nociva per il cervello, pericolosa per i polmoni, e che per le sue nere e puzzolenti esalazioni ricorda l'orribile fumo che proviene dal pozzo senza fondo dello Stige\".\nNello stesso anno in Inghilterra entr\u00f2 in vigore uno statuto che imponeva pesanti dazi doganali per l'importazione di ogni libbra di tabacco.\nAnche nell'Impero Russo furono emanate leggi per contrastare tale vizio. Nel 1634 e successivamente nel Codice del 1649 fu proibita la vendita del tabacco e il suo consumo sia ai russi che agli stranieri. I mercanti aggiravano tale divieto facendo penetrare nel territorio ingenti quantit\u00e0 di merce per mezzo dei prelati greci che, giungendo in visita al paese, portavano al proprio seguito il tabacco contrabbandato, traendo ingenti guadagni.\nNel 1650 papa Innocenzo X commin\u00f2 addirittura la scomunica contro chiunque usasse il tabacco all'interno della basilica di San Pietro.\nIl tabacco continu\u00f2 tuttavia a rappresentare un'autentica miniera d'oro per le colonie della Virginia e del Nord e Sud Carolina per tutti i secoli diciassettesimo e diciottesimo. Ampi magazzini stipati di tabacco occuparono la zona nei pressi dei moli delle nuove fiorenti cittadine coloniali come Richmond e Manchester, poste all'inizio della parte navigabile del fiume James, e di Petersburg, sul fiume Appomattox.\nFino al 1883 le accise sul commercio del tabacco rappresentarono un terzo di tutte le tasse raccolte dal governo degli Stati Uniti.\nTrattandosi di un tipo di coltivazione estremamente remunerativa, il tabacco \u00e8 stato oggetto di numerose attenzioni da parte della ricerca biologica e genetica. Il disastroso impatto economico provocato dalla comparsa della \"malattia del mosaico del tabacco\" fu la spinta che condusse all'isolamento del relativo virus, il primo virus in assoluto ad essere identificato: una fortunata coincidenza volle che si trattasse di un virus tra i pi\u00f9 semplici e che si auto-assemblasse a partire da acido nucleico purificato e proteine. In questo modo, la scienza fu aiutata a fare rapidi progressi nel campo della virologia. Nel 1946, fu assegnato il Premio Nobel per la chimica a Wendell Meredith Stanley, grazie ai suoi studi su questo virus.\nColtivazione.\nLa semina del tabacco.\nI semi di tabacco, dato che la loro germinazione \u00e8 attivata dalla luce solare, vengono sparsi al suolo e non interrati. All'epoca delle prime piantagioni coloniali in Virginia, i semenzai venivano fertilizzati con cenere e letame (perlopi\u00f9 letame di cavallo essiccato e ridotto in polvere) e coperti con delle ramaglie per proteggere le piantine dalle gelate. Le piantine venivano lasciate crescere cos\u00ec all'incirca fino ad aprile.\nNel XIX secolo, le coltivazioni iniziarono ad essere frequentemente attaccate da piccoli coleotteri come l'Epitrix cucumeris o l'Epitrix pubescens, che nel 1876 arrivarono a distruggere la met\u00e0 del raccolto di tabacco degli Stati Uniti. Negli anni seguenti si discusse a lungo e si fecero vari esperimenti per cercare di rimettere sotto controllo questi parassiti e, attorno al 1880, ci si accorse che sostituire le ramaglie protettive con dei telai ricoperti di un tessuto molto sottile avrebbe in effetti salvaguardato le piante dall'appetito dei temibili insetti. La pratica di costruire queste rudimentali serre protettive cominci\u00f2 cos\u00ec a diffondersi fino ad essere adottata ovunque nel corso del decennio successivo.\nAttualmente, a differenza di quanto accade in altri paesi, negli Stati Uniti le coltivazioni di tabacco sono spesso fertilizzate con fosfati come l'apatite, in modo da limitare l'assorbimento di azoto che ne altererebbe l'aroma. A questa pratica, insieme con l'utilizzo di liquirizia ed altri aromi durante la lavorazione del prodotto, si attribuisce il diverso sapore che hanno le sigarette americane rispetto a quelle prodotte altrove. Si sospetta tuttavia che questa tecnica possa comportare effetti negativi per la salute dovuti al polonio contenuto in tracce nell'apatite.\nIl trapianto.\nDopo che le piante hanno raggiunto una certa altezza, vengono trapiantate nei campi. Un tempo questa operazione veniva effettuata scavando una piccola buca nel terreno con un paletto ed inserendo poi nel buco la piantina. A partire dal secolo scorso furono inventate numerose macchine che svolgono questo lavoro automaticamente.\nIl raccolto.\nI metodi di raccolta del tabacco sono due. Nel metodo pi\u00f9 antico, la pianta viene raccolta tutta intera, recidendone il gambo all'altezza del suolo con un coltello ricurvo. Nel XIX secolo si inizi\u00f2 a raccogliere il tabacco della variet\u00e0 \"bright\" staccando le singole foglie mature dal fusto. Le foglie iniziano a maturare a partire da quelle pi\u00f9 basse per procedere con quelle pi\u00f9 alte. In questo modo un campo viene sottoposto a numerose \"potature\" prima che il tabacco sia interamente raccolto e si possano tagliare via i fusti. Le foglie pi\u00f9 basse, che sono raccolte per prime sono dette \"sand lugs\" dal momento che si trovano spesso a contatto con il terreno e coperte dalla sporcizia che vi schizza sopra quando piove. Le \"sand lugs\" sono pi\u00f9 pesanti delle altre e la loro lavorazione \u00e8 pi\u00f9 difficoltosa. Un tempo i raccoglitori mettevano le foglie su slitte trainate da animali da soma, mentre ora per il trasporto si usano trattori con rimorchio.\nAlcuni coltivatori si servono delle \"mieti-tabacco\" (\"\"Tobacco harvesters\") che fondamentalmente sono dei particolari rimorchi trainati da un trattore. Su questi vi sono due file di sedie, una per i raccoglitori e una per i \"legatori\"\": i primi raccolgono mazzi di foglie e le passano ai secondi che le legano con uno spago e le appendono ad una lunga trave di legno. Tradizionalmente il gruppo dei raccoglitori, che dovevano stare in mezzo al campo fangoso continuamente colpiti al volto dalle grandi foglie del tabacco, era composto da uomini mentre dell'operazione di legatura si occupavano le donne. Sulla \"mieti- tabacco\" possono trovare posto 10 lavoratori: a 8 persone che si dedicano a raccogliere e legare le foglie si aggiungono un \"impaccatore\" (\"packer\"), che prende dai legatori i pali con le foglie e li ripone nella parte adibita a deposito, e il pilota. \u00c8 interessante notare che solitamente le due file di sedie sporgono all'esterno del mezzo per lasciare pi\u00f9 spazio al prodotto, ed \u00e8 necessario che il peso delle squadre di lavoratori sia equilibrato, altrimenti il carro potrebbe risultare sbilanciato e rovesciarsi. Le \"mieti-tabacco\" portano generalmente anche delle grandi taniche d'acqua per consentire ai lavoratori di dissetarsi e contrastare i caldo e il pericolo di disidratazione.\nIl trattamento e l'essiccazione.\nI mazzi di foglie vengono portati in grandi capannoni o essiccatoi (\"Kiln houses\") dove vengono sottoposti a vari tipi di trattamenti. I metodi sono diversi a seconda del tipo di tabacco e la struttura di questi stabilimenti varia di conseguenza:\nNegli Stati Uniti gli essiccatoi tradizionali stanno cadendo ormai in disuso, sostituiti da pi\u00f9 efficienti impianti industriali. L'essiccazione e la successiva stagionatura permettono una lenta ossidazione e diminuzione dei carotenoidi delle foglie di tabacco. Questo processo favorisce la formazione nel tabacco di composti aromatici simili a quelli contenuti nel t\u00e8 o nell'olio di rose, che contribuiscono a rendere pi\u00f9 piacevole il sapore del fumo. Gli amidi si trasformano in zuccheri che provocano la glicazione delle proteine e, ossidandosi, si trasformano a loro volta in prodotti finali di glicazione avanzata (AGE), portando a termine un processo di caramellizzazione che aggiunge ulteriore aroma al prodotto. Alcuni studiosi ritengono che inalare gli AGE insieme al fumo di tabacco, sia uno dei motivi per cui la pratica aumenta il rischio di sviluppare l'arteriosclerosi e forme tumorali.\nIl tabacco non stagionato oppure quello di bassa qualit\u00e0 sono spesso artificialmente aromatizzati con composti di questo tipo.\nValutazione del prodotto.\nDopo che il tabacco \u00e8 stato essiccato, viene sottoposto ad un'ulteriore fase di lavorazione. Le foglie vengono divise in varie categorie a seconda della qualit\u00e0 raggiunta. In epoca coloniale al tabacco veniva assegnato un prezzo al momento di inserirlo nei barili che servivano per il trasporto, mentre nelle zone di produzione della qualit\u00e0 \"bright\" il prezzo veniva fissato bandendo un'asta tra i compratori. Al giorno d'oggi la stragrande maggioranza delle trattative viene fatta a scatola chiusa con contratti di compravendita che spesso anticipano la produzione stessa.\nTipi di tabacco.\nTabacco aromatico Fire-cured.\nIl tabacco aromatico Fire-cured \u00e8 una variet\u00e0 di tabacco dall'aroma molto forte che si usa principalmente come ingrediente nella composizione dei tabacchi misti da pipa (\"pipe blend\"). La sua essiccazione \u00e8 eseguita affumicandolo molto lentamente. Negli Stati Uniti viene coltivato principalmente nel Tennessee e nel Kentucky occidentale e in Virginia. Quello cresciuto nelle prime due zone \u00e8 adoperato anche per produrre tabacco da masticare, da fiuto e sigarette. Ha un sapore molto pieno e lievemente floreale e aggiunge corposit\u00e0 e aroma alle misture.\nIn particolare il tabacco kentucky appartiene al gruppo dei tabacchi alcalini e viene usato in Italia per fabbricare i famosi sigari Toscano, sia a mano che a macchina.\nTabacco Brightleaf.\nIl tabacco \"Brightleaf\" (a foglia chiara) \u00e8 comunemente chiamato anche \"tabacco della Virginia\". Prima della guerra civile americana, il tabacco prodotto negli USA era quasi tutto del tipo fire-cured a foglia scura e veniva coltivato in fertili pianure usando una variet\u00e0 della pianta dalla foglia molto robusta. Dopo la guerra del 1812 crebbe invece la domanda di un prodotto pi\u00f9 dolce, leggero ed aromatico: in Ohio e in Maryland si cominci\u00f2 cos\u00ec a coltivare una specie diversa, e i coltivatori sperimentarono diversi metodi di essiccazione, ma la soluzione decisiva non fu trovata fino al 1839.\nDa secoli si sapeva che coltivando il terreno sabbioso degli altopiani (\"Highlands\") si ottenevano piante pi\u00f9 piccole e deboli. Il capitano Abisha Slade della Contea di Caswell nella Carolina del Nord possedeva una certa quantit\u00e0 di terreni scarsamente fertili proprio in quelle zone, e decise di piantarvi la nuova variet\u00e0 di tabacco a foglia dorata (\"golden leaf\"). Slade aveva alle sue dipendenze uno schiavo chiamato \"Stephen\" che, attorno al 1839 produsse per caso per la prima volta il tabacco a foglia chiara usando del carbone per riaccendere il fuoco che stava usando per essiccare il raccolto: l'improvvisa ondata di calore fece diventare gialle le foglie. Sfruttando quella scoperta, Slade svilupp\u00f2 il metodo per produrre il tabacco bright, ovvero coltivandolo su terreni poveri di nutrimento ed usando il carbone durante l'essiccazione. Slade rivel\u00f2 la scoperta anche ad altri agricoltori locali, ed in breve tempo i terreni infertili e sabbiosi della zona ai piedi degli Appalachi, diventati redditizi, videro aumentare il proprio valore di venti o trenta volte.\nDurante la guerra civile a Danville in Virginia che era la principale stazione ferroviaria sulla linea che portava i soldati confederati al fronte, si trovava il mercato del tabacco \"bright-leaf\". I soldati portarono con s\u00e9 questo tipo di tabacco e se lo scambiarono l'un l'altro contribuendo a diffondere l'abitudine al sapore di questo prodotto e creare per esso un mercato a base nazionale. Dopo la guerra, risult\u00f2 che le contee di Caswell e Pittsylvania erano state le uniche a veder aumentare il proprio benessere e la propria ricchezza.\nTabacco White Burley.\nNel 1860 un coltivatore dello Stato dell'Ohio riscontr\u00f2 nelle sue coltivazioni di \"Kentucky tobacco\" alcune piante che differivano sensibilmente per il loro aspetto e per la qualit\u00e0 del tessuto. Al saggio, questa differenza si estendeva all'aroma ed al gusto, pi\u00f9 fine e gradevole. Furono selezionate le piante che presentavano pi\u00f9 marcati questi caratteri differenziali e da allora si coltiv\u00f2 questa speciale razza negli stati dell'Ohio e del Kentucky (\"Red Burley\").\nNel 1864 George Webb, un coltivatore della contea di Brown in Ohio, piant\u00f2 i semi della variet\u00e0 \"Red Burley\" che aveva acquistato e, quando spuntarono, not\u00f2 che alcune piantine avevano un aspetto biancastro e malaticcio. Le trapiant\u00f2 ugualmente nei campi e queste finirono per svilupparsi comunque, mantenendo per\u00f2 il loro colore molto chiaro, maturando circa quindici giorni prima delle altre. Una volta essiccate, le foglie presentarono una fibra estremamente sottile e il loro proprietario le present\u00f2 come una curiosit\u00e0 alla fiera di Cincinnati. L'anno seguente Webb decise di coltivare 40000\u00a0m\u00b2 di terreno con i semi di queste particolari piante e la sua audacia fu premiata all'asta dei raccolti. Si vide che, una volta trattate, queste foglie avevano un sapore dolce e possedevano capacit\u00e0 di assorbimento maggiore rispetto a quella delle altre variet\u00e0. Il \"White burley\" (\"tabacco bianco sottile\") divent\u00f2 cos\u00ec il principale ingrediente sia del tabacco da masticare, che delle misture da pipa e sigaretta. Attualmente il prodotto \u00e8 chiamato quasi sempre soltanto Burley, dato che il \"Red Burley\", una variet\u00e0 a foglia scura coltivata a met\u00e0 del XIX secolo non viene pi\u00f9 prodotta.\nTabacco Shade.\nNon molti sanno che anche lo stato del Connecticut, che si trova nel nord degli Stati Uniti, \u00e8 un'importante area di coltivazione di tabacco. Molto tempo prima che gli europei arrivassero nella zona, i nativi raccoglievano le piante di tabacco selvatico che crescevano lungo le sponde del fiume Connecticut. Oggi la vallata di questo fiume che si trova a nord di Hartford \u00e8 nota come Tobacco Valley (\"valle del tabacco\"). La variet\u00e0 che cresce qui \u00e8 nota come Shade Tobacco (\"tabacco scuro\") e le sue foglie vengono usate per avvolgere alcune delle migliori qualit\u00e0 di sigari del mondo.\nI primi coloni a giungere nel Connecticut impararono dai nativi l'abitudine di fumare la pipa ed iniziarono a coltivarlo per scopi commerciali, nonostante i Puritani si riferissero ad esso come all'\"erba del diavolo\". La pianta fu dichiarata fuorilegge nel 1650 ma nel XIX secolo, quando il consumo di sigari divent\u00f2 molto popolare, la coltivazione di tabacco si trasform\u00f2 in una fonte economica molto importante, che dava lavoro ad agricoltori e braccianti sia locali che immigrati. Ogni pianta fornisce al massimo 18 foglie adatte ad essere usate per avvolgere i sigari, e la loro raccolta e lavorazione richiede una grande cura ed abilit\u00e0 manuale.\nNel 1921 la produzione di tabacco in Connecticut raggiunse il suo massimo, con una superficie coltivata di 125\u00a0km\u00b2. La crescita del consumo di sigarette, con il conseguente calo di quello di sigari, ha causato un crollo della domanda di questo tipo di tabacco che ha raggiunto il minimo nel 1992 con solo 8\u00a0km\u00b2 coltivati. Da allora il consumo di sigari sta ritornando di moda e nel 1997 la superficie coltivata era raddoppiata.\nIl Perique.\nIl tabacco caratterizzato probabilmente dall'aroma pi\u00f9 forte \u00e8 il Perique, originario della Parrocchia di Saint James in Louisiana. Quando gli Acadiani arrivarono nella regione nel 1755, le trib\u00f9 dei Choctaw e dei Chicksaw coltivavano una variet\u00e0 di tabacco dal sapore molto particolare. Si attribuisce ad un coltivatore di nome Pierre Chenet (dal cui nome la parola \"Perique\" deriva) il merito di essere riuscito per primo, nel 1824, a trasformare questa variet\u00e0 locale nel Perique, per mezzo di una tecnica di fermentazione pressurizzata.\nLo sviluppo delle piante viene impedito manualmente e vengono potate appena cresciute fino a lasciare loro soltanto 12 foglie. Alla fine di giugno, quando le foglie hanno assunto una colorazione di un intenso verde scuro e le piante hanno raggiunto un'altezza di circa 75\u00a0cm, le piante vengono raccolte intere a tarda sera ed appese a seccare in un essiccatoio aperto ai lati.\nQuando le foglie si sono parzialmente seccate ma sono ancora elastiche (generalmente restano appese meno di due settimane), vengono pulite, inumidite e staccate dal gambo. Vengono poi arrotolate in mazzetti di circa 450 g di peso e pressate in barili da whiskey di noce americana. Il tabacco a questo punto viene tenuto sotto pressione usando ceppi di legno di quercia e grosse morse, spremendo fuori tutta l'aria dalle foglie ancora umide. Circa una volta al mese i mazzetti vengono estratti e maneggiati affinch\u00e9 un po' d'aria penetri nuovamente nel tabacco. Dopo circa un anno di questo trattamento il Perique \u00e8 pronto per il consumo, sebbene possa anche restare sotto pressione per vari anni senza perdere in freschezza. Il prodotto finito risulta di un marrone molto scuro, quasi nero, molto umido e con un aroma fruttato, dal vago sentore di aceto.\nConsiderato il re dei tabacchi da pipa, il Perique \u00e8 adoperato come ingrediente di molte misture, ma \u00e8 troppo forte per essere fumato puro. In passato c'era anche l'usanza di masticare il Perique fresco, ma quest'abitudine \u00e8 ora scomparsa. Attualmente sono dedicati a questa produzione meno di 65000\u00a0m\u00b2 di terreno, quasi tutti di propriet\u00e0 di un singolo coltivatore di Grande Pointe in Louisiana, in quanto per ragioni ancora sconosciute questo tabacco pu\u00f2 essere prodotto con successo solo in un territorio ridottissimo.\nTabacco Orientale.\nIl Tabacco Orientale \u00e8 una variet\u00e0 dalle foglie piccole che viene coltivato in Turchia, Grecia, Bulgaria e Macedonia del Nord: \u00e8 spesso chiamato \"\"tabacco turco\", dato che tutte queste regioni in passato facevano parte dell'Impero Ottomano. Viene generalmente essiccato esponendolo al sole ed \u00e8 caratterizzato da un aroma intenso. I primi tipi di sigaretta apparsi sul mercato erano composti interamente di questo tipo di tabacco, mentre ai giorni nostri viene usato in misture sia per la pipa che nelle sigarette. Una tipica sigaretta americana \u00e8 fatta da una mistura di Bright Virginia, Burley e Oriental.\nLatakia.\nIl Latakia \u00e8 un tipo particolare di tabacco orientale a foglia piccola, coltivato lungo la costa siriana e (oggi quasi esclusivamente) nell'isola di Cipro. Prende il nome dalla citt\u00e0 siriana di Laodicea (\"Latakia\"). La lavorazione comporta un'affumicatura a fuoco diretto di essenze aromatiche e fa s\u00ec che il colore delle foglie assuma tonalit\u00e0 che vanno dal bruno-grigiastro al nero. Di gusto dolce e leggero, leggermente stucchevole, non \u00e8 adatto a essere fumato da solo n\u00e9 per essere usato nella fabbricazione di sigarette o di sigari, salvo rarissime eccezioni. \u00c8 invece molto usato come componente aromatizzante nelle miscele di tabacchi per pipa, grazie alla carica aromatica molto intensa e gradevole e anche grazie all'ottima capacit\u00e0 di legare bene con altri tabacchi conferendo carattere alle miscele. In particolare entra come componente essenziale nelle cosiddette miscele di stile inglese (la classica \"miscela inglese\"\" \u00e8 formata all'incirca dall'80% di Virginia, dal 15% di Orientale generico e dal 5% di Latakia).\nTabacco Y1.\nLo Y1 \u00e8 un tipo di tabacco creato alla fine degli anni settanta dalla Brown &amp; Williamson attraverso una serie di incroci volti ad ottenere un prodotto con un contenuto di nicotina eccezionalmente elevato. Sebbene contenga un quantitativo di catrame all'incirca equivalente a quello del tabacco \"flue-cured\", esso ha un contenuto di nicotina molto pi\u00f9 alto (6,5% rispetto a 3,2\u20143,5%), che non ha alcuna influenza sul suo aroma ma verosimilmente causa una maggior dipendenza nel consumatore. Lo Y1 \u00e8 stato inserito nelle misture utilizzate in alcune marche della B&amp;W commercializzate negli Stati Uniti d'America (e forse anche in Europa) dal 1993 al 1999.\nUsi del tabacco.\nDalla fine del XVII secolo il tabacco fu utilizzato come antiafrodisiaco e quindi l'uso ne fu particolarmente raccomandato ai religiosi per attenuare eventuali pulsioni di libidine.\nOggi il tabacco viene assunto principalmente fumandolo sotto forma di sigaro, sigaretta o bruciato in pipe. Altre forme di consumo comprendono il tabacco per uso orale (come il tabacco da masticare e lo snus svedese) l'aspirazione di polvere di tabacco (tabacco da fiuto) o la vaporizzazione attraverso dispositivi elettronici di svapo con liquidi a base di glicole propilenico e glicerina vegetale,nei quali viene estratto, attraverso processi di macerazione delle foglie,l\u2019aroma del Tabacco.\nTra i componenti del tabacco c'\u00e8 la nicotina, un alcaloide e una potente neurotossina che viene assorbita dall'organismo durante il consumo procurando effetti piacevoli e stimolanti, ma nel contempo generando assuefazione e dipendenza.\nI rischi per la salute, pur essendo sempre presenti, variano in base al modo e alla quantit\u00e0 di assunzione. Essi vanno dal tumore ai polmoni passando per danni cardio-vascolari, potenziali danni al feto per le donne incinte e persino rischi per la vista (il fumo \u00e8 tra i fattori che favoriscono l'insorgenza di una malattia della retina chiamata degenerazione maculare legata all'et\u00e0 che pu\u00f2 provocare ipovisione e cecit\u00e0 centrale)."}
{"id": "374887", "revid": "287204", "url": "https://it.wikipedia.org/wiki?curid=374887", "title": "Antoine Watteau", "text": "Biografia.\nFormatosi nella sua citt\u00e0 natale, Valenciennes, presso Jacques-Albert G\u00e9rin si trasfer\u00ec a Parigi dove studi\u00f2 la pittura olandese e conobbe i fiamminghi Vleughels e Spoede. Fatta eccezione per la \"Vera gaiezza\" (1702-1703: Valenciennes, Mus\u00e9e des Beaux-Arts), le sue prime opere sono conosciute solo da incisioni. Presso i mercanti d'arte e di stampe di Rue Saint-Jacques, Pierre II Mariette e suo figlio Jean, Watteau studi\u00f2 le opere di Tiziano, Rubens, Jacques Callot e fu probabilmente in quest'ambiente che incontr\u00f2 il pittore di costumi e scene teatrali Claude Gillot, che lo ammise presso la sua bottega nel 1703, bottega in cui Watteau rimase fino al 1707-08.\nIn questo periodo l'artista lavor\u00f2 su soggetti della \"com\u00e9die italienne\" (\"Arlecchino imperatore della luna\", 1708 (?): Nantes, Mus\u00e9e des Beaux-Arts, forse dipinto da un disegno di Gillot; \"Per amore di una bella\", 1706 circa), e, prendendo spunto dai soggetti teatrali e popolari del maestro utilizz\u00f2 nuove forme iconografiche (\"Satira contro i medici\", o \"Qu'ay je fait, assassins maudits...\", 1704-07: Mosca, Museo Puskin; i \"Piccoli Com\u00e9diens\", 1706-08: Parigi, Museo Carnavalet).\nIl pittore, probabilmente tramite lo stesso Gillot, conobbe Claude Audran III, conservatore del Palazzo del Lussemburgo, che gli commission\u00f2 la decorazione del Castello di Meudon, (\"I Mesi\", 1699) e del Castello di la Muette (Gabinetto del re, 1708 circa). In questi lavori introdusse motivi esotici e cineserie. Nelle decorazioni dell'h\u00f4tel de Nointel (Poulpry) le scene galanti si susseguono a quelle grottesche.\nTornato a Valenciennes nel 1710 si indirizz\u00f2 verso soggetti militari con accenni spiccatamente realistici (\"Campo volante\", 1709-10: Mosca, Museo Puskin). Tornato nuovamente a Parigi, prese dimora presso il suocero di Gersaint, del quale fece il ritratto: \"Sirois Sous un habit de mezzetin\" (1717, Londra, Wallace Collection). Nella capitale ritorn\u00f2 nuovamente su soggetti teatrali nel genere di Gillot, e grazie alla protezione di Charles de La Fosse venne ammesso all'Accademia. Tra il 1712 e il 1715 frequent\u00f2 il tesoriere Pierre Crozat che gli consent\u00ec di studiare la sua notevole raccolta di disegni di artisti fiamminghi. \nWatteau inizi\u00f2 a interessarsi allora al paesaggio (\"Estate\", dalla serie le \"Stagioni per Crozat\", 1715, Washington, National Gallery). Nel 1717, con \"Il Pellegrinaggio per Citera\" (Parigi, Louvre) venne accolto all'Accademia come pittore di feste galanti. Negli ultimi anni fece numerosi viaggi, come quello a Londra del 1719, e realizz\u00f2 un eccezionale numero di dipinti, tra cui la seconda versione del Pellegrinaggio, detto \"L'Imbarco per Citera\" (1718, ora a Berlino, Charlottenburg), L\"Insegna di Gersaint\" (Berlino, Charlottenburg) e alcuni nudi femminili (la \"Toilette\": Londra, Wallace Collection), alcuni ritratti (\"Antoine Pater\": Valenciennes, Mus\u00e9e des Beaux-Arts; \"Gentiluomo\": Parigi, Louvre), alcune tele a soggetto sacro, altre con amori galanti (\"Divertimenti campestri\": Londra, Wallace Collection; \"Riunione nel parco, Concerto\": Berlino, Charlottenburg) e infine alcune tele a soggetto teatrale (\"Com\u00e9diens-Fran\u00e7ais\": New York, Metropolitan Museum of Art; \"Gilles\" (Parigi, Louvre).\nMor\u00ec di tubercolosi nel 1721. Fu sepolto all'interno di una chiesa di Nogent-sur-Marne, ma tutte le tombe di essa vennero prima profanate e poi distrutte durante la Rivoluzione, sicch\u00e9 le ossa dell'artista andarono perdute. Nel XIX secolo gli fu eretto un cenotafio, ornato con un busto in marmo."}
{"id": "374888", "revid": "2171714", "url": "https://it.wikipedia.org/wiki?curid=374888", "title": "American Astronomical Society", "text": "La American Astronomical Society (AAS) \u00e8 un'organizzazione statunitense di astronomi professionisti, il cui quartier generale si trova a Washington. Lo scopo principale dell'AAS \u00e8 di favorire l'astronomia e gli altri campi scientifici strettamente collegati ad essa. Uno scopo secondario \u00e8 quello di diffondere l'interesse per l'astronomia e di fornire ai membri una voce nel campo della politica.\nStoria.\nL'organizzazione venne fondata il 6 settembre 1899. La costituzione del gruppo fu scritta dallo stesso Hale, assieme a George Comstock, Edward Morley, Simon Newcomb ed Edward Charles Pickering. Assieme ad altre quattro persone questi uomini formarono il primo Consiglio Esecutivo della societ\u00e0; Newcomb fu il primo Presidente. I membri erano all'inizio 114. Il nome definitivo dell'AAS venne deciso soltanto nel 1915; fino ad allora era stata chiamata \"Astronomical and Astrophysical Society of America\".\nOggi l'AAS conta oltre 6500 membri e cinque divisioni: quella di Scienze Planetarie, costituita nel 1968, quella di Astronomia Dinamica (1969), quella di Astrofisica delle Alte Energie (1969), quella di Fisica Solare (1969) e quella di Storia dell'Astronomia (1980).\nDivisioni.\nLa societ\u00e0 si suddivide in sei divisioni ciascuna promuove un campo specifico dell'astronomia: \nPremi e riconoscimenti.\nOgni anno l'AAS assegna alcuni prestigiosi premi. Tra questi vi sono:"}
{"id": "374897", "revid": "106456", "url": "https://it.wikipedia.org/wiki?curid=374897", "title": "Eromenos", "text": "Er\u00f2menos (in greco , plurale: \"er\u00f2menoi\") era, nella tradizione della pederastia greca di Atene, un adolescente che aveva una relazione d'amore con un uomo adulto, conosciuto come \"erast\u00e8s\" (). Il termine \"eromenos\" viene tradizionalmente tradotto in italiano con \"amato\".\nRuolo.\nSecondo l'ideologia aristocratica dell'erotopedagogia propugnata da Platone in poi, che rappresenta la giustificazione di maggior successo di tale tipo di rapporto, esso avrebbe dovuto avere un contenuto di tipo educativo, ed essere anche di tipo affettivo e passionale, ma non necessariamente sessuale. In altre citt\u00e0-stato greche furono utilizzati termini diversi, come \"ait\u00e8s\" (\u03b1\u1f30\u03c4\u03ae\u03c2 , uditore) a Sparta e \"klein\u00f2s\" (\u03ba\u03bb\u03b5\u03b9\u03bd\u03cc\u03c2, glorioso) e \"parastath\u00e8nes\" (\u03c0\u03b1\u03c1\u03b1\u03c3\u03c4\u03b1\u03b8\u03ad\u03bd\u03b7\u03c2, in italiano \"quello che sta vicino\") a Creta.\nSecondo l'ideologia sopra citata, l\"eromenos\" doveva essere valutato non solo per la sua bellezza, ma anche per la sua modestia, industriosit\u00e0 e coraggio. Nel \"Simposio\" di Platone gli eromeni sono descritti come i ragazzi \"migliori\", e la loro caratteristica era:\nDopo il raggiungimento dell'et\u00e0 della maturit\u00e0 (circa 18 anni) l\"eromenos\" sarebbe passato al ruolo di \"erast\u00e8s\", corteggiando e conquistando un \"eromenos\" per s\u00e9. A seguito soprattutto della pubblicazione dell'opera di Kenneth Dover intitolata \"L'omosessualit\u00e0 nella Grecia antica\" nel 1978 i due termini di \"erast\u00e8s\" ed \"eromenos\" sono divenute le parole standard per definire i due ruoli della relazione pederastica. Entrambe derivano dal verbo \u1f10\u03c1\u03ac\u03c9 \"er\u00e0\u014d\" col significato di \"amare\" (da cui discende pure il nome del dio Eros).\nLa parola \"er\u00f2menos\"-\u1f10\u03c1\u03ce\u03bc\u03b5\u03bd\u03bf\u03c2 (plurale \"er\u00f2menoi\") \u00e8 la forma maschile del participio presente passivo di \u1f10\u03c1\u03ac\u03c9, inteso da Dover come il \"partner\" passivo e subordinato; un \"eromenos\" poteva anche essere chiamato \u03c0\u03b1\u1fd6\u03c2 \"p\u00e0is\", \"fanciullo\". Il \u03c0\u03b1\u1fd6\u03c2 \u00e8 sempre stato considerato un futuro cittadino e non certo un oggetto inferiore di gratificazione sessuale e con un tal rispetto viene ritratto nelle arti visive e nella scultura greca; la parola pu\u00f2 essere intesa anche come un vezzeggiativo, come lo potrebbe usare un genitore e lo si trova anche nella poesia di Saffo, con una designazione in tal caso esclusivamente relativa all'et\u00e0."}
{"id": "374899", "revid": "134038", "url": "https://it.wikipedia.org/wiki?curid=374899", "title": "Antony Hewish", "text": "Il suo corso di laurea all'Universit\u00e0 di Cambridge fu interrotto dalla chiamata alle armi per la guerra nella Royal Aircraft Establishment, ed alla Telecommunications Research Establishment, dove lavor\u00f2 con Martin Ryle. Ritornato a Cambridge nel 1946, Hewish complet\u00f2 la laurea ed ader\u00ec subito al gruppo di ricerca di Ryle al Laboratorio Cavendish, ottenendo il dottorato nel 1952. Hewish fece progressi sia in pratica che in teoria nell'osservazione e nella spiegazione delle apparenti scintillazioni delle sorgenti radio, dovute all'impatto delle radiazioni col plasma.\nQuesto lo port\u00f2 a proporre la costruzione dell\"'Interplanetary Scintillation Array\", un enorme radiotelescopio presso l'Osservatorio radioastronomico Mullard, a Cambridge, per condurre un'osservazione a lungo termine sulla scintillazione. Col suo allievo nigeriano, Sam Okoye, scoprirono nel 1964 un'attivit\u00e0 nella Nebulosa del Granchio, che solo dopo alcuni anni si rivelo' essere una pulsar. La scoperta effettiva avvenne nel 1968 grazie a Jocelyn Bell, una delle sue dottorande di ricerca; fu lei a notare ed individuare una radio sorgente che fu poi identificata come una stella di neutroni rotante, ovvero una pulsar, oggi nota come PSR B1919+21. La pubblicazione che annunciava la scoperta aveva cinque autori: il primo nome era quello di Hewish, il secondo quello di Bell. Il Premio Nobel a Ryle e Hewish senza l'inclusione di Bell (soprattutto derubricando la posizione di Jocelyn Bell) fu piuttosto controverso e fu condannato dal celebre astronomo Fred Hoyle. Altri fecero notare che il Premio era stato consegnato soprattutto per il lavoro di Ryle e Hewish nel campo della radioastronomia in generale, con una particolare menzione per la scoperta delle pulsar.\nHewish fu professore di radioastronomia al Laboratorio Cavendish dal 1971 sino al 1989, e a capo dell'Osservatorio radioastronomico Mullard dal 1982 al 1988. Divenne un membro della Royal Society nel 1968.\nHa ricevuto la medaglia Eddington dalla Royal Astronomical Society nel 1969."}
{"id": "374900", "revid": "466539", "url": "https://it.wikipedia.org/wiki?curid=374900", "title": "Pierre Cauchon", "text": "In tale contesto \u00e8 rimasto noto come l'organizzatore del processo a Giovanna d'Arco a Rouen. Fu scomunicato postumo in seguito al ribaltamento del verdetto nel 1455.\nBiografia.\nL'universit\u00e0.\nLa famiglia Cauchon faceva parte nel XIV e XV secolo della borghesia di Reims. Pierre, adolescente, decise di prendere i voti e si rec\u00f2 a Parigi per studiare. All'universit\u00e0 segu\u00ec brillantemente la facolt\u00e0 delle arti (grammatica, retorica, dialettica, aritmetica, geometria, musica ed astronomia), in pi\u00f9 studi\u00f2 il diritto canonico e la teologia. A 32 anni, maestro nelle arti, licenziato in diritto canonico e forte di sei anni di apprendistato in teologia, si vide eletto rettore dai suoi pari. Il mandato, di breve durata, gli confer\u00ec un potere giurisdizionale sugli affari dell'universit\u00e0 e degli studenti, che sfuggiva al controllo del prevosto del re, cos\u00ec come riportato su un documento firmato da Filippo II di Francia nel 1200.\nInizio della carriera.\nNel 1404 Pierre Cauchon, avendo ricevuto gli ordini minori, pi\u00f9 la tonsura ed il sacerdozio, si mise in cerca di una situazione stabile e redditizia. Quantunque avesse ottenuto le entrate della parrocchia di \u00c9gliselles, egli cerc\u00f2 ugualmente di farsi concedere una prebenda come canonico del capitolo di Reims. Difese inoltre l'universit\u00e0 di Parigi in una controversia che la oppose a quella di Tolosa. Al pari degli altri ecclesiastici, tuttavia, sapeva che se non si fosse guadagnato i favori di un principe o di un potente non avrebbe percorso una carriera prestigiosa.\nIl discorso non era proponibile per quanto riguardava il re, Carlo VI, pazzo, o meglio affetto da crisi maniaco-depressive, che governava sotto la tutela degli zii. Del resto, il tenore di vita condotto dalla regina Isabella di Baviera e dall'entourage reale era oggetto di vive critiche sia da parte del popolo, sia da parte dell'universit\u00e0. Nemmeno il contutore del re, il duca di Berry, era adatto per attirare il giovane prelato. Troppo prodigo, appassionato soprattutto d'arte, il duca, mecenate dei fratelli Limbourg che per lui miniarono le \"Tr\u00e8s Riches heures\" (considerato il libro d'ore pi\u00f9 bello fra quanti prodotti in quel periodo), era un uomo saggio, ma politicamente in declino. Rimaneva Filippo III di Borgogna, figlio di Giovanni senza Paura, che univa giovinezza, ricchezza ed ambizione.\nPer quanto riguardava Santa Romana Chiesa, la situazione non era pi\u00f9 rosea. Il Grande Scisma d'Occidente offr\u00ec a Pierre Cauchon una buona opportunit\u00e0: nel 1407 fu incaricato dal re, insieme ai pi\u00f9 alti dignitari ecclesiastici, di tentare di riconciliare i due papi rivali Benedetto XIII e Gregorio XII. Tale missione fu un fallimento, eppure elev\u00f2 il giovane prelato al rango di negoziatore di altissimo livello.\nDi ritorno dalla inutile ambasciata, trov\u00f2 Parigi in un clima di agitazione sociale a causa dell'omicidio di Luigi di Valois, ordinato da Giovanni senza Paura, che nel frattempo si era ritirato nei suoi possedimenti. Nonostante ci\u00f2, l'impopolarit\u00e0 della vittima che aveva ridato impulso alle lagnanze nei confronti della corte, spinse un certo numero di persone, tra cui i teologi della Sorbona e Pierre Cauchon, a manovrare per ottenere la riabilitazione del duca di Borgogna e la giustificazione dell'assassinio. In questo periodo l'Universit\u00e0 \u00e8 particolarmente irritata dopo che il prevosto Tignonville, ufficiale del re, aveva fatto impiccare due chierici su cui non aveva alcuna giurisdizione.\nLa scelta del partito borgognone.\nGli Stati generali del 1413 si aprirono al fine di recuperare dei fondi destinati alla guerra contro gli inglesi. I sostenitori del partito borgognone, alleato degli ecclesiastici e dei dottori universitari, invoc\u00f2 il risanamento dei conti del regno. Fu formata una commissione, di cui naturalmente Pierre Cauchon faceva parte, incaricata di proporre sanzioni e riforme. Nella primavera dello stesso anno scoppi\u00f2 la rivolta degli \"\u00e9corcheurs\" capeggiata da un macellaio-scuoiatore di nome Simon Caboche, istigata demagogicamente da Giovanni Senza paura. Dopo gli eccessi del furore popolare, gli insorti furono abbandonati dalla borghesia e i nobili, soprattutto il duca d'Armagnac, brutale condottiero da cui il partito degli Armagnacchi prender\u00e0 nome, tornano a Parigi per riportarvi l'ordine. Giovanni I lasci\u00f2 la capitale in agosto, prima che il re riprendesse l'amministrazione della giustizia e tornasse sulle decisioni prese su pressione dei rivoltosi. Il 1\u00ba maggio 1414 Pierre Cauchon fu accusato, per ordine del re, di terribili misfatti, ma era gi\u00e0 fuggito in direzione della Borgogna.\nDopo esser stato nominato \"vidame\" di Reims, alla fine dell'anno si rec\u00f2 al Concilio di Costanza, come \"reverendo padre in Dio\", ambasciatore ufficiale del duca di Borgogna. Quivi appoggi\u00f2 l'elezione di Martino V. Di ritorno da Costanza, divenne relatore sui ricorsi al Consiglio di Stato e l'universit\u00e0 incit\u00f2 il Papa a concedergli ulteriori benefici. Il nuovo pontefice si dimostr\u00f2 riconoscente verso colui che l'aveva aiutato ad accedere alla cattedra di Pietro. Di l\u00ec a breve si ritrover\u00e0 arcidiacono di Chartres, canonico di Reims, di Ch\u00e2lons, di Beauvais e cappellano del Duca di Borgogna; il tutto per una rendita annua di circa 2000 libbre.\nIl ritorno al regno di Francia.\nI Borgognoni, preoccupati nel vedere l'avanzata inglese specialmente in Normandia ed a Rouen, decisero di trattare con il Delfino Carlo. Durante un incontro sul ponte di Montereau, il 10 settembre 1419, Giovanni I fu assassinato da un consigliere di Carlo, Tanguy du Ch\u00e2tel. Il fatto parve una vendetta contro l'omicidio di Luigi di Valois, avvenuto 12 anni prima. Pierre Cauchon perdeva cos\u00ec il suo protettore, il quale non sar\u00e0 mai realmente rimpiazzato dall'erede al Ducato di Borgogna, Filippo III.\nIl gesto, attribuito al Delfino, rifugiatosi in seguito a Bourges, fu immediatamente condannato dal padre Carlo VI e naturalmente dalla fazione borgognona. Si form\u00f2 pertanto una nuova alleanza tra la Francia e l'Inghilterra, suggellata dal matrimonio della principessa Caterina con Enrico V. Per operare il ravvicinamento furono inviati due dottori dell'universit\u00e0, Jean Beaup\u00e8re e Pierre Cauchon. Quest'ultimo colse l'occasione per far cadere nell'oblio la sua condanna all'esilio, offrendo al sovrano francese i suoi talenti da diplomatico, in pi\u00f9 riavvicinandosi alla corona inglese. Dopo cotanti servizi meritori, a seguito delle calde raccomandazioni del papa e del re, Cauchon fu nominato vescovo di Beauvais, cattedra vescovile vacante dal 1420.\nL'alleanza con gli inglesi.\nNei due anni successivi Pierre Cauchon fu impegnatissimo al servizio del re; dopo la morte di Carlo VI ed Enrico V nel 1422, si dedic\u00f2 soprattutto alla sua diocesi. Si trovava a Reims quando nel 1429 l'esercito condotto da Giovanna d'Arco si port\u00f2 in prossimit\u00e0 della citt\u00e0. Torn\u00f2 tosto a Beauvais, mentre le localit\u00e0 presidiate dai borgognoni e dagli inglesi tornavano ad una a una sotto l'autorit\u00e0 del Delfino. Nel momento in cui Carlo VII, ormai incoronato a Reims, minacci\u00f2 direttamente la sua diocesi, si rec\u00f2 a Rouen, sede del governo inglese in Francia. Il duca di Bedford, cercando di opporre all'immagine di Giovanna d'Arco quella di Enrico VI d'Inghilterra, giovanissimo figlio ed erede di Enrico V, decise di condurre il rampollo da Londra a Rouen. Pierre Cauchon partecip\u00f2 al viaggio, in compagnia di altri consiglieri ecclesiastici. Poco tempo dopo il ritorno, Cauchon e gli altri appresero che Giovanna era stata catturata vicino Compi\u00e8gne e rinchiusa dai Borgognoni nel Mastio del castello di Beaulieu, nei pressi di Saint-Quentin.\nNelle trattative intavolate per farsi consegnare la \"Pulzella\" Cauchon gioc\u00f2 un ruolo di primo piano. Se i Borgognoni in fondo erano pronti a cedere l'eroina agli inglesi, lo fecero per\u00f2 dietro lauto compenso, dato che anche l'Inquisizione di Parigi la reclamava. Il prelato, dopo diverse trasferte a Rouen, Compi\u00e8gne ed al castello di Beaurevoir, ove la prigioniera era stata trasferita, fin\u00ec per averla vinta. Dal punto di vista legale, egli possedeva una motivazione fondata: Giovanna d'Arco era stata catturata all'uscita di Compi\u00e8gne, in un territorio dipendente dalla diocesi di Beauvais, e dunque nella sua giurisdizione. In pi\u00f9, non veniva a mani vuote: gli stati di Normandia avevano stanziato una somma di 10.000 libbre per ricompensare i carcerieri borgognoni.\nIl processo a Giovanna d'Arco.\nLo scopo principale di Pierre Cauchon, incaricato dagli inglesi, era di togliere credibilit\u00e0 a Giovanna (e per mezzo suo a Carlo VII), attaccandola in campo religioso, al fine di annullare i suoi successi militari. Dapprima il prelato si garant\u00ec la propria legittimit\u00e0 come organizzatore del processo, che si svolse al di fuori della sua giurisdizione. Questo richiese l'approvazione dai cinquanta canonici del capitolo di Rouen, poich\u00e9 la sede vescovile era vacante. In seguito si prepar\u00f2 con cura, attorniandosi di ecclesiastici rinomati, imparziali, e preparando con cura il dibattimento. Fece eseguire perfino un'inchiesta nel villaggio di Domr\u00e8my, onde raccogliere delle dicerie a carico dell'accusata che puzzassero di zolfo; tale sforzo non ottenne successo.\nIl processo inizi\u00f2 il 21 febbraio 1430. In capo ad una settimana d'istruttoria, la difesa dell'accusata reggeva. La sua verginit\u00e0 fu nuovamente attestata dalla duchessa di Bedford in persona. Per contro Giovanna non sembrava fornire una giustificazione credibile ai suoi abiti maschili, che costituivano un oltraggio ai costumi dell'epoca. La questione delle voci angeliche udite dall'imputata fu sfruttata per formulare un'accusa di eresia.\nDesideroso di assicurare la regolarit\u00e0 del processo, Cauchon sped\u00ec a Parigi l'atto di accusa, redatto il 14 marzo, che imputava la pulzella d'Orl\u00e9ans di terribili misfatti, al fine di ottenere il parere del corpo degli insegnanti dell'universit\u00e0. Durante questo periodo il processo si impantan\u00f2. Prospettandosi l'impossibilit\u00e0 di ottenere una confessione, si pens\u00f2 pertanto alla tortura. Il 9 maggio la giovane fu minacciata di tortura, posta al cospetto del boia e dei suoi strumenti; minaccia che non fu posta in essere, forse per il timore che Giovanna potesse superare la prova.\nL'atto non port\u00f2 nessun cambiamento nella deposizione. D'altro canto l'opinione dell'universit\u00e0, favorevole a Cauchon, approv\u00f2 la comminazione della ammonizione ufficiale della Chiesa, testo sulla cui base l'accusata avrebbe potuto redigere la sua dichiarazione di pentimento.\nIl 13 maggio Pierre Cauchon fu convocato dal duca di Bedford, che si mostr\u00f2 irritato per le esose lungaggini processuali. Il vescovo di Beauvais escogit\u00f2 allora una messa in scena per far crollare l'accusata: condotta negli Orti dell'abbazia di Saint-Ouen, le fu pubblicamente intimato di abiurare i suoi crimini. Ella resistette per un po', poi in presenza della minaccia del rogo, Giovanna fin\u00ec per ritrattare. Fu quindi ricondotta in prigione, le furono procurati abiti femminili e le rasarono la testa. Gli inglesi tuttavia si sentivano gabbati. Non si sa che ruolo ebbe Pierre Cauchon, ma la giovane lorenese fu infine dichiarata \"relapsa\" (nel Medioevo, cos\u00ec era definita la persona che ritornava a seguire dottrine considerate eretiche dopo averle abiurate) avendo di nuovo indossato abiti maschili. Fu bruciata sul rogo il 30 maggio.\nUn nuovo vescovado.\nCauchon non poteva sperare di tornare a Beauvais, tenuta dagli Armagnacchi al soldo di Carlo VII. Tagliato fuori dalla sua diocesi, non ne incassava pi\u00f9 le rendite, anche se gli rimaneva un'entrata di 1.000 libbre in qualit\u00e0 di consigliere del re. Pales\u00f2 allora il suo interesse per il posto vacante di arcivescovo di Rouen. Di fronte alle velate resistenze del capitolo, dovette per\u00f2 rinunciare. Il 16 dicembre 1431, ebbe l'onore di accompagnare il cardinale di Winchester per incoronare il giovane Enrico VI alla Cattedrale di Notre-Dame di Parigi.\nOttenne finalmente il vescovato di Lisieux, una citt\u00e0 tenuta da pi\u00f9 di venti anni dagli inglesi, sempre continuando le sue missioni per conto del re. Fu inviato come ambasciatore al Concilio di Basilea. Appena tornato, fu spedito come negoziatore a Arras, feudo borgognone, che ospitava le delegazioni francese ed inglese allo scopo di fermare una guerra che, ormai, aveva prostrato i partecipanti. Davanti alle pretese francesi, gli inglesi abbandonarono le trattative sbattendo la porta. Francesi e Borgognoni, lasciati soli, ebbero cos\u00ec l'opportunit\u00e0 di riconciliarsi.\nQuando il Conestabile Richemont riconquist\u00f2 Parigi per conto di Carlo VII, nel 1436, Cauchon trascorreva il suo tempo nella nuova diocesi e nel domicilio che aveva a Rouen. Finanzi\u00f2 con i suoi fondi personali la costruzione di una cappella dedicata a Notre-Dame, vicino alla cattedrale di Saint-Pierre di Lisieux. Mor\u00ec all'et\u00e0 di 71 anni, il 18 dicembre 1442, probabilmente per arresto cardiaco, a Rouen. Le esequie furono celebrate a Rouen e la salma inumata nella cattedrale di Saint-Pierre, all'interno della cappella assiale del coro, che egli aveva fatto costruire ed ove attualmente si trova.\nScomunica postuma.\nQuattordici anni dopo la morte di Cauchon, nel 1456, quando ormai le truppe inglesi avevano perso la loro influenza, la Chiesa, con un rescritto di papa Callisto III, riapr\u00ec l'inchiesta su Giovanna d'Arco: il tribunale fu riconosciuto come illegittimo, il processo annullato e Giovanna fu riabilitata e riconosciuta innocente (verr\u00e0 beatificata nel 1909 da papa Pio X e proclamata santa da papa Benedetto XV nel 1920).\nPierre Cauchon fu scomunicato postumo come eretico da Callisto III."}
{"id": "374907", "revid": "729019", "url": "https://it.wikipedia.org/wiki?curid=374907", "title": "Battaglia di Heavenfield", "text": "La battaglia di Heavenfield fu combattuta nel 633 o nel 634 tra l'esercito di Oswald, re di Bernicia, e un'armata gallese comandata da re Cadwallon ap Cadfan del Gwynedd, che venne sconfitto.\nNella battaglia di Hatfield Chase (12 ottobre del 632 o 633) re Cadwallon e re Penda di Mercia avevano sconfitto e ucciso re Edwin di Northumbria, composto dai regni unificati di Bernicia e Deira, che, dopo la sconfitta del sovrano, erano stati suddivisi di nuovo: la Bernicia a Eanfrith (della dinastia reale di Bernicia, che era stata spodestata da Edwin), e la Deira a Osric, parente di Edwin, della casa reale di Deira. Dopo la battaglia, Cadwallon aveva invaso e saccheggiato la Bernicia e l'anno successivo aveva ucciso a tradimento Eanfrith, che si era recato presso di lui con una piccola scorta per discutere la pace.\nIl fratello di Eanfrith, Oswald, ritorn\u00f2 dal regno di Dalriada, dove era fuggito dopo l'ascesa al trono di Edwin, e, forse con l'aiuto di una forza militare composta da pitti e scoti, marci\u00f2 contro Cadwallon e lo affront\u00f2 vicino a Hexham, lungo il Vallo di Adriano). Prima della battaglia, si dice che egli abbia innalzato una croce di legno e pregato per la vittoria insieme alle sue truppe. Dopo questo episodio, il sito fu conosciuto come \"Heavenfield\".\nSebbene fossero quasi certamente superiori di numero, i gallesi vennero sconfitti e inseguiti dai nemici. Cadwallon fu ucciso.\nDopo la battaglia, Oswald riun\u00ec di nuovo Deira e Bernicia nella Northumbria."}
{"id": "374919", "revid": "117407933", "url": "https://it.wikipedia.org/wiki?curid=374919", "title": "Ovunque proteggi", "text": "Ovunque proteggi \u00e8 il sesto album in studio del cantautore italiano Vinicio Capossela, pubblicato nel 2006 dalla Atlantic/Warner Music.\nOltre ad aggiudicarsi la Targa Tenco nel 2006 come migliore album, viene votato, nel 2007, secondo miglior album del 2006 nella categoria \"world\" dalla rivista \"Mojo\" dietro a \"Savane\" di Ali Farka Tour\u00e9.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 6\"\".\nLe canzoni.\nNon trattare.\nLa canzone \u00e8 tratta dall'omonimo salmo della Bibbia.\nBrucia Troia.\nIspirata probabilmente al mito di Elena e Paride, parla di Menelao, marito di Elena, che desidera che bruci, insieme alla citt\u00e0 di Troia, anche la moglie adultera, giocando sull'omografia della parola che indica anche volgarmente una donna di facili costumi. Il cantante unisce il mito omerico a quello del Minotauro. Registrata nella grotta di Ispinigoli.\nDalla parte di Spessotto.\nIl cantante descrive la vita quotidiana dalla parte di quelle persone, come il protagonista Spessotto, che, per via di aspetti caratteriali poco comuni, sono poco considerate dal resto della societ\u00e0.\nMoskavalza.\nIl cantante ha definito la canzone \"un pezzo techno\", e parla della storia russa fino al 1991, citando Vysotskyj, Majakovskij e altri personaggi russi.\nAl Colosseo - Il Rosario de La Carne.\nDescrizione cruda dei giochi dell'antica Roma e degli spettacoli violenti che avvenivano nel circo (principalmente gli spettacoli dei gladiatori e le cruente esecuzioni capitali come la \"damnatio ad bestias\" e le torture inflitte durante le pene), che si svolgevano in anfiteatri come il Colosseo, nonch\u00e9 evidente omaggio al brano \"In the Colosseum\" di Tom Waits, tratto dall'album del 1992 \"Bone Machine\".\nL'uomo vivo.\nDedicata alla festa de \"Il Gioia\" che si svolge a Scicli. Al culmine della Settimana Santa, il giorno di Pasqua viene festeggiata la Resurrezione di Cristo, detto l'Uomo Vivo, al grido di \"Gioia\", da cui per antonomasia il Gioia (con l'articolo al maschile). La statua lignea del Cristo, opera settecentesca attribuita a Civiletti e custodita nella Chiesa di Santa Maria La Nova, viene portata in processione per le vie della citt\u00e0 e fatta ondeggiare e ballare in segno di gioia per tutto il giorno sino a tarda ora.\nMedusa cha cha cha.\nDescrive in modo ironico il mito della Medusa.\nNel blu.\nDescrizione della vita in modo magico, dove compare molto spesso la parola blu.\nDove siamo rimasti a terra Nutless.\nLa canzone ha alcuni tratti presi dal libro del cantante \"Non si muore tutte le mattine\".\nPena del alma.\nUna canzone tradizionale messicana tradotta dallo stesso Capossela.\nLanterne rosse.\nUn pezzo mistico, dove compaiono strumenti orientali, difatti la musica \u00e8 orientaleggiante. Vengono citati elementi asiatici, come l'hu dong e il drago.\nS.S. dei Naufragati.\nLa canzone \u00e8 basata sul poemetto \"La ballata del vecchio marinaio\" di Samuel Taylor Coleridge.\nOvunque Proteggi.\n\"Ovunque proteggi\" \u00e8 la canzone che d\u00e0 il titolo all'album. \u00c8 una canzone d'amore scritta da Capossela negli anni '90 ma rimasta inedita."}
{"id": "374920", "revid": "21880", "url": "https://it.wikipedia.org/wiki?curid=374920", "title": "Antonio Borz\u00ec", "text": ""}
{"id": "374923", "revid": "1745361", "url": "https://it.wikipedia.org/wiki?curid=374923", "title": "Athena Lemnia", "text": "L'Athena Lemnia (detta \"La Bella\") era una delle tre statue nell'Acropoli di Atene dedicate alla dea della saggezza Atena realizzate da Fidia nel V secolo a.C.. Si ergeva su un piedistallo all'aperto ed era considerata la pi\u00f9 bella opera dello scultore, il quale, era talmente fiero della sua creazione da aver inciso su di essa il proprio nome.\nStoria e descrizione.\nL'originale bronzeo di Fidia, eseguito tra il 451 e il 448 a.C. per gli Ateniesi che erano andati come \"cleruchi\", cio\u00e8 come coloni, ad abitare l'isola di Lemno, \u00e8 noto soltanto da pochissime repliche in marmo di et\u00e0 romana, assemblate dall'archeologo tedesco Adolf Furtw\u00e4ngler il quale un\u00ec la testa rinvenuta nei pressi del Rione Terra a Pozzuoli e la \"Testa Palagi\" conservata a Bologna (quest'ultima ritenuta dagli studiosi la pi\u00f9 fedele all'originale), a due corpi molto simili tra loro conservati a Dresda.\nLa statua si ergeva su un piedistallo all'aperto, sull'Acropoli di Atene, ed era considerata la pi\u00f9 bella statua di Fidia. La dea \u00e8 in atteggiamento assorto e pensoso; le guance morbide e il naso armonico ne accentuano la bellezza, celebrata da numerosi scrittori antichi tra cui Luciano di Samosata, che la definiva l'\u00abopera\u00bb per antonomasia di Fidia, e Pausania, che precisava: \"\u00abla pi\u00f9 notevole delle opere di Fidia \u00e8 la statua di Atena detta Lemnia, dal nome dei suoi donatori\u00bb\". Caratteristica \u00e8 anche la capigliatura, modellata in ciocche simmetriche che danno una sensazione di corposit\u00e0 e morbidezza.\nIl capo della dea \u00e8 cinto da una tenia, la tipica fascia onoraria presente sulla fronte di molte statue classiche.\nLa statua presenta l'egida di traverso sul busto: questo particolare \u00e8 simbolo di pace.\nNelle pieghe del peplo si possono riscontrare notevoli giochi di chiaroscuro. Il volto girato verso destra bilancia il braccio sinistro alzato."}
{"id": "374924", "revid": "1543377", "url": "https://it.wikipedia.org/wiki?curid=374924", "title": "En femme", "text": "L'espressione en femme viene utilizzata nella comunit\u00e0 transgender, solitamente da crossdresser maschi, per descrivere il vestire con abiti femminili o l'esprimere una personalit\u00e0 stereotipicamente femminile. Il termine deriva dal francese, e significa letteralmente \"come una donna\". La maggior parte dei crossdresser utilizza anche un nome \"femme\" (femminile).\nMolte organizzazioni transgender tengono eventi \"en femme\", come vacanze e crociere (come l'anniale Tri-Ess \"Holiday En Femme\").\nEnFemme \u00e8 anche il nome di una rivista per crossdresser che \u00e8 stata pubblicata tra il 1987 e il 1991."}
{"id": "374927", "revid": "212348", "url": "https://it.wikipedia.org/wiki?curid=374927", "title": "Riabilitazione su Base Comunitaria", "text": ""}
{"id": "374929", "revid": "729019", "url": "https://it.wikipedia.org/wiki?curid=374929", "title": "Caproni Ca.313", "text": "Il Caproni Ca.313 fu un aereo militare bimotore e monoplano ad ala bassa sviluppato dall'azienda aeronautica italiana Caproni nei tardi anni trenta del XX secolo. Variante derivata dall'originale Caproni Ca.310 Libeccio, venne impiegato principalmente nel ruolo di ricognitore ma anche come bombardiere leggero dalla Regia Aeronautica durante la seconda guerra mondiale. Venne inoltre adottato dai reparti della Luftwaffe, della Svenska Flygvapnet, l'aeronautica svedese, e in numero minore da Francia e Stato Indipendente di Croazia.\nL'utilizzo di nuovi propulsori pi\u00f9 potenti, senza introdurre significative modifiche alla cellula del velivolo, era un tentativo di migliorare le scarse prestazioni che avevano afflitto dall'inizio il Ca.310 ed il suo derivato da ricognizione Ca.311, motorizzati con i radiali Piaggio P.VII. Dopo la variante \"di transizione\" Ca.312 con i pi\u00f9 potenti motori Piaggio P.XVI da 650 CV, essendo la produzione dei motori Fiat A.74 RC.38 da 840 CV scarsamente disponibile per i ricognitori, in quanto gi\u00e0 destinata ai principali caccia italiani del momento, si opt\u00f2 per i propulsori Isotta Fraschini. I vantaggi aerodinamici di questo motore a cilindri in linea e raffreddato ad aria, non compensarono i difetti congeniti del progetto originale, e sebbene la velocit\u00e0 massima orizzontale aumentasse in maniera considerevole (436 km/h contro i 307 km/h del Ca.311), questa restava ancora insufficiente, come insufficienti erano le prestazioni generali dell'apparecchio.\nStoria del progetto.\nIl Caproni Ca.313 fu progettato dall'ingegnere Cesare Pallavicino, della Caproni Aeronautica Bergamasca, derivandolo direttamente dal precedente modello Ca.311 di cui costituiva una variante dotata dei pi\u00f9 potenti motori Isotta Fraschini Delta R.C.35 I-DS a cilindri in linea, che sostituivano i radiali Piaggio P.VII C.35.\nIl primo prototipo (MM.403), ricavato da una cellula di Ca.310 \"Libeccio\" ed equipaggiato con i propulsori Isotta Fraschini Asso 120 IR.CC 40, vol\u00f2 per la prima volta il 22 dicembre 1939. Gi\u00e0 il 12 dello stesso mese il governo inglese aveva emesso una lettera d'intenti relativa ad un ordine per 200 esemplari che, data la situazione internazionale, fu mantenuto segreto. L'8 marzo 1940 il governo tedesco diede il suo benestare all'esportazione dei velivoli, classificati come aerei da addestramento, ma il 6 aprile dello stesso anno tutte le forniture di materiale bellico destinate alla Gran Bretagna furono ufficialmente sospese. Le trattative, tuttavia, continuarono segretamente tra il Conte Gianni Caproni e il presidente della missione commerciale inglese Lord Harwick, tramite un emissario giunto in Italia, lo Squadron Leader N.R. Buckle, e il 15 maggio fu firmato un accordo che prevedeva che gli aerei arrivassero in Gran Bretagna tramite la Societad Aeroportughesa, ma l'entrata in guerra dell'Italia, avvenuta il 10 giugno, pose fine ad ogni ulteriore sviluppo della trattativa. Anche la Francia aveva ordinato nell'estate del 1939, tramite l'incaricato d'affari M. De Peycareve, una fornitura di 200 esemplari di Ca.313F equipaggiati con propulsori Isotta Fraschini Delta da 730 cavalli, classificati come aerei scuola. Solo 5 velivoli vennero consegnati all'Arm\u00e9e de l'air entro il 16 maggio, poco prima dello scoppio delle ostilit\u00e0 tra Francia e Italia, e numerosi aerei della commessa rimasero in fabbrica, a Taliedo, in vari stadi di costruzione, ed essi furono oggetto di un attacco portato da alcuni bombardieri Vickers Wellington decollati dall'aeroporto di Salon-de-Provence la notte del 17 giugno.\nDescrizione tecnica.\nIl Caproni Ca.313 era monoplano bimotore, triposto, ad ala bassa a sbalzo. L'ala, con profilo semispesso, aveva struttura bilongherone lignea e rivestimento in compensato telato e trattato con emaillite. Gli alettoni e gli ipersostentatori ventrali erano in legno con armatura metallica e ricoperti in tela. L'ala era unita alla fusoliera per mezzo di attacchi a spinotto fissati ai longheroni, che portavano anche gli attacchi dei semicarrelli. La fusoliera era divisa in due, una parte centroanteriore e una centroposteriore unite tra loro da attacchi a spinotto. La parte anteriore era costruita in profilati di lamiera d'acciaio nella zona vetrata, e in lega leggera per il rimanente. Il resto era realizzato in tubi d'acciaio al cromo-molibdeno saldati all'autogeno, e al traliccio costituente la fusoliera era fissata una sovrastruttura di listelli e sostegni rivestiti in tela impermeabilizzata con l'emaillite.\nL'impennaggio di coda era di costruzione lignea con armatura metallica, con i piani a sbalzo, rivestito in compensato telato tranne per i piani mobili rivestiti interamente in tela.\nIl carrello d'atterraggio era triciclo posteriore, con le gambe principali parzialmente retrattili nelle gondole motore per rotazione verso il retro. Il ruotino di coda era sterzabile. La cabina di pilotaggio vedeva il pilota posizionato a sinistra, mentre sul sedile destro poteva trovare posto l'eventuale secondo pilota, oppure l'osservatore/mitragliere durante il riposo, quando non si trovava nel vano anteriore a lui destinato. L'armiere/radiotelegrafista aveva una propria postazione all'interno della cabina di pilotaggio, e durante il combattimento azionava o la mitragliatrice posta nella torretta Caproni Lanciani \"Delta\" E o quella in posizione ventrale.\nLa propulsione era affidata a due motori in linea Isotta Fraschini Delta RC 35 IDS II Serie, a 12 cilindri a V rovesciata, raffreddati ad aria, eroganti la potenza di 730 hp a giri/minuto. Le eliche erano tripala metalliche a passo variabile in volo. Due serbatoi di carburante, ognuno contenente 520 litri, erano sistemati all'interno delle semiali, mentre nella stiva bombe potevano essere installati uno o due serbatoi supplementari per un totale di 270 litri.\nL'armamento si basava su una mitragliatrice Scotti-Isotta Fraschini calibro 12,7\u00a0mm posizionata alla radice della semiala sinistra, dotata di 320 colpi, una Scotti-Isotta Fraschini calibro 12,7\u00a0mm posizionata in una torretta dorsale Caproni-Lanciani \"Delta\" E, dotata di 350 colpi, e di una Scotti-Isotta Fraschini calibro 7,7\u00a0mm posta in postazione ventrale, dotata di 500 colpi. La capacit\u00e0 della stiva interna era pari a un carico di bombe o spezzoni incendiari fino a 400\u00a0kg, suddivisi in 4 bombe da 100\u00a0kg, oppure 8 da 50 o 32 da 12\u00a0kg. Nella parte anteriore della fusoliera poteva essere installata una macchina aerofotografica O.M.I. dei tipi A.G.R.90, A.G.R.61 o A.P.R.3.\nImpiego operativo.\nIl prototipo MM.403 esegu\u00ec i collaudi militari presso il Centro Sperimentale di Guidonia nelle mani del collaudatore Aldo Quarantotti, facendo registrare una velocit\u00e0 massima di 436 km/h a 4\u00a0500 m. In seguito ai positivi test, il Ministero dell'Aeronautica emise un primo ordine di produzione relativo a 235 velivoli (8 maggio 1940), cui ne segu\u00ec un secondo per 50 esemplari (30 agosto), e un terzo per ulteriori 60 (4 novembre), che port\u00f2 il totale a 345. La Caproni realizz\u00f2 due ulteriori versioni, designate Ca.313 RPB2 con abitacolo di pilotaggio a gradino e Ca.313 RA (Ricognizione Armata) con alcuni organi irrobustiti, e il Ministero dell'Aeronautica modific\u00f2 gli ordini di produzione in: 13 Ca.313 R.P.B.1, 120 Ca.313 R.P.B.2 e 210 Ca.313 RA.\nLa produzione per la Regia Aeronautica inizi\u00f2 nel marzo 1941, e i primi reparti, 59\u00ba e 60\u00ba Gruppo del 41\u00ba Stormo Bombardamento Terrestre e 46\u00ba e 47\u00ba Gruppo del 15\u00ba Stormo Assalto, iniziarono l'addestramento sul Ca.313 R.P.B.2 nel luglio dello stesso anno sull'Aeroporto di Ferrara-San Luca. Si trattava dei due stormi assegnati alla neocostituita Brigata \"Leone\", cui fu chiesto dal Ministero di definire l'impiego operativo del modello. Le prove terminarono nel dicembre 1941, e fecero registrare numerosi incidenti di volo a causa delle doppie piantate dei propulsori e dei malfunzionamenti delle eliche a passo variabile in volo dovuti a difetti all'impianto elettrico. I difetti all'alimentazione furono eliminati grazie all'intervento diretto del generale di brigata aerea Attilio Biseo, ed il velivolo fu utilizzato anche per il volo notturno, ma i piloti dei due stormi decretarono che il modello era adatto all'impiego per compiti ausiliari, e non per quello bellico. Emersero inoltre difetti agli attacchi dei motori Isotta Fraschini, montati a sbalzo sull'ala, che si rivelarono di non robusta costruzione. Con il ripetersi degli incidenti, il 1 luglio 1941 vi fu a Vicenza un incontro tra i generali Porro, Biseo, Aldo Boggio-Gilot, Enrico Bonessa e l'ingegnere Gianni Caproni assistito da numerosi tecnici delle ditte che avevano partecipato all'allestimento dei velivoli. Gli incidenti continuarono, spesso con esiti catastrofici, ma l'assegnazione a nuovi reparti non si ferm\u00f2, con un Ca.313 trasferito il 22 settembre presso il 2\u00ba Nucleo Addestramento Aerosiluranti sull'aeroporto di Napoli-Capodichino e uno assegnato il 1 novembre al Nucleo Addestramento Intercettori di Treviso.\nNel maggio 1942 inizi\u00f2 il riequipaggiamento dei due gruppi, 11\u00b0 (XI Gruppo) e 43\u00b0, del 13\u00ba Stormo Combattimento appena rientrato dall'Africa settentrionale, che ne ricevette 14 esemplari utilizzati per un breve periodo per la scorta ai convogli, e poi pass\u00f2 al successivo Ca.314. Nel mese di agosto anche il 32\u00ba Gruppo, del 10\u00ba Stormo Bombardamento Terrestre ricevette alcuni esemplari impiegati in Sicilia per la scorta ai convogli navali.\nI reparti da Osservazione Aerea.\nA partire dal giugno 1942 la 123\u00aa Squadriglia del 73\u00ba Gruppo Osservazione Aerea ricevette i primi Ca.313 sull'Aeroporto di Venaria Reale, cui segu\u00ec nel mese successivo la 127\u00aa Squadriglia, il 76\u00ba Gruppo Osservazione Aerea (30\u00aa Squadriglia e 115\u00aa Squadriglia). A partire dall'inizio del 1943 il modello entr\u00f2 in servizio nella 118\u00aa Squadriglia del 69\u00ba Gruppo O.A., nel 65\u00ba Gruppo O.A. (124\u00aa e 131\u00aa Squadriglia), nel 66\u00ba Gruppo O.A. (40\u00aa Squadriglia e 87\u00aa Squadriglia), nella 119\u00aa Squadriglia del LXI Gruppo o 61\u00ba Gruppo O.A. oltre a numerosi altri reparti per un totale di 10 Gruppi.\nL'esordio bellico avvenne con il 64\u00ba Gruppo Osservazione Aerea (122\u00aa Squadriglia e 136\u00aa Squadriglia) che ricevette i primi Ca.313 sull'aeroporto di Milano-Bresso, partendo nel settembre successivo per il fronte nordafricano. Il rischieramento delle due squadriglie del gruppo sull'aeroporto libico di Castelbenito (Aeroporto di Tripoli) fu completato il 13 novembre, e la settimana successiva il gruppo si trasfer\u00ec sul campo d'aviazione di Zuara. La situazione per le forze italiane in Africa settentrionale era oramai senza speranza, e il gruppo fu fatto rientrare in Italia alla met\u00e0 del gennaio 1943.\nDopo l'armistizio dell'8 settembre 1943.\nAlla data dell'armistizio dell'8 settembre 1943 i reparti della Regia Aeronautica allineavano 53 Ca.313 oltre a quelli presenti presso la Scuola Osservazione Aerea di Cerveteri (Aeroporto di Furbara), e presso il 14\u00ba Gruppo C (Complementare) (XIV Gruppo) di stanza sull'Aeroporto di Reggio Emilia, e il 9\u00ba Gruppo Caccia basato sull'aeroporto di Ghedi. Di questi solo uno, appartenente alla 103\u00aa Squadriglia di base all'Aeroporto di Zara-Zemonico, rimase in forza all'Italian Co-Belligerent Air Force. Il velivolo, sempre in forza alla 103\u00aa Squadriglia assegnata ora al 2\u00ba Gruppo Trasporti (2\u00ba Gruppo volo) di stanza sull'aeroporto di Lecce-Galatina, rimase in servizio almeno fino al maggio 1945, data della cessazione delle ostilit\u00e0, che lo colse sull'aeroporto di Roma-Centocelle. L'Aeronautica Nazionale Repubblicana immise in servizio un solo Ca.313, assegnato al R.A.C., di cui non \u00e8 nota la sorte finale.\nDopo la fine della seconda guerra mondiale la Caproni offr\u00ec alla neocostituita Aeronautica Militare Italiana l'acquisto di 20 Ca.313G del lotto in costruzione per la Luftwaffe, che non erano stati completati, per l'addestramento al pilotaggio senza visibilit\u00e0. Il comandante Tullio De Prato ne trasfer\u00ec uno, designato Ca.313AVS (MM.11958), da Taliedo presso l'Unit\u00e0 Aerea di base sull'aeroporto di Bari-Palese nel gennaio 1946. Provato in volo con esiti ampiamente positivi alla presenza del generale Giuseppe Gaeta e del colonnello Duilio Fanali, nel gennaio 1949 le autorit\u00e0 militari decisero di non procedere ad alcun acquisto.\nL'impiego nella Flygvapnet.\nCon il precipitare della situazione internazionale, e nel tentativo di potenziare ed ammodernare le proprie forze armate, il 20 agosto 1940 il governo svedese ordin\u00f2 54 esemplari di Ca.313, cui seguirono due ulteriori ordini rispettivamente per 16 e 14 velivoli, che portarono il totale a 84 aerei. Il valore della commessa era pari a 39.905.000 corone svedesi. Gli aerei, designati Ca.313 RPB-S, furono prelevati tra quelli incompleti della commessa francese che giacevano in fabbrica. Le consegne iniziarono nel novembre dello stesso anno, e portarono alla perdita di alcuni esemplari durante i voli di trasferimento, mentre altri aerei compirono atterraggi di emergenza presso l'aeroporto di Bul\u00f6fta. Arrivati in Svezia gli aerei assumevano una designazione particolare in base al loro impiego, trenta aerei ricevettero la designazione di B16A in quanto destinati alla specialit\u00e0 bombardamento presso la Flottily F7 di S\u00e5ten\u00e4s, e 38 quella di S16A e S16B in quanto destinati alla ricognizione presso le Flottily F3 di Malmsl\u00e4tt e F11 di Nyk\u00f6ping. Ulteriori 14 esemplari furono denominati T16A ed assegnati all'aerosiluramento in forza alla Flottily F17 ripartita tra i campi d'aviazione di Ronneby e Kallinge, ma vennero impiegati esclusivamente per attivit\u00e0 di ricognizione marittima. Due velivoli S16B furono convertiti in aerei da trasporto militare con la designazione di Tp16A.\nDurante l'impiego iniziale si verific\u00f2 un alto tasso di incidenti, dovuti in gran parte a guasti ai propulsori e all'impianto elettrico, ed anche di incendio dovuti al problema dei tubi di scarico posizionati troppo vicino ai condotti del carburante. Nel corso del 1941 l'ingegnere Pallavicino si trasfer\u00ec in Svezia per aiutare i tecnici locali a risolvere i problemi emersi. In sede di revisione vennero introdotte modifiche che comportarono l'allungamento dei condotti di scarico, la revisione dei condotti del carburante, l'installazione di paratie parafiamma sul bordo d'entrata tra i propulsori e la fusoliera, e l'introduzione di prese d'aria anteriori per migliorare la circolazione dell'aria. Durante il corso del secondo conflitto mondiale i Ca.313S da ricognizione eseguirono missioni in un'area compresa tra il Circolo Polare Artico, il Mare Baltico e lo stretto dello Skagerrak, che comportarono la perdita di due aerei, entrambi abbattuti da caccia tedeschi. Il primo S16 fu perso il 14 maggio 1944, abbattuto da un Messerschmitt Bf 109G ad est dell'isola di G\u00f6tland, mentre il secondo and\u00f2 perduto, insieme a tutto l'equipaggio, il 24 dello stesso mese. Questi fatti comportarono l'adozione di alcune contromisure, gli aerei eseguirono missioni in coppia ed adottarono insegne di nazionalit\u00e0 sulla superficie superiore dell'ala. Tutti i velivoli superstiti vennero radiati nell'agosto 1945, anche se alcuni furono impiegati per l'addestramento dei piloti destinati ai caccia Saab J-21 per un certo periodo.\nL'impiego nella Luftwaffe.\nNel corso del 1942 il Reichsluftfahrtministerium tedesco richiese una fornitura di Ca.313 bis, dotati di motori Isotta Fraschini Delta RC 40-III Serie da 770 CV a m, da adibire all'addestramento dei piloti destinati ai reparti da bombardamento. Il primo esemplare, denominato Ca.313G, fu trasferito presso il Centro sperimentale della Luftwaffe di Rechlin nel giugno dello stesso anno. I collaudi diedero esito parzialmente positivo, ma fu richiesta l'adozione di piccole superfici sulla parte anteriore e di fianco alla fusoliera, poste poco al di sopra del bordo d'entrata dell'ala. Denominate \"alette Longo\" dal nome dell'omonimo ingegnere, esse normalizzavano il flusso nella critica zona di raccordo tra l'ala e la fusoliera, migliorando le qualit\u00e0 aerodinamiche che andavano ad influire sullo stallo, aumentando notevolmente le prestazioni dell'aereo da impiegarsi come addestratore. Nell'agosto 1942 fu emesso un ordine per la produzione di 905 esemplari, di cui i primi due vennero consegnati nel corso dell'anno, cui seguirono ulteriori tre esemplari nel corso del 1943. \nFino all'Armistizio di Cassibile vennero consegnati 114 esemplari.\nNel novembre dello stesso anno la commessa fu ridotta a 730 aerei, di cui ulteriori 164 furono consegnati alla Luftwaffe e 13 alla Kroatische Luftwaffen Legion nel corso del 1944. Degli esemplari tedeschi 96 furono consegnati in volo, mentre gli altri, parzialmente incompleti nella strumentazione di bordo, vennero smontati e trasferiti in Germania via ferrovia a causa della mancanza di piloti e di carburante. Nel gennaio 1945 le autorit\u00e0 di occupazione ordinarono la distruzione di tutti gli esemplari presenti in fabbrica in vari stadi di costruzione (circa 182). Ulteriori 30 esemplari italiani furono catturati in Albania sui campi d'aviazione di Scutari e Valona all'atto dell'armistizio dell'8 settembre 1943, ed entrarono successivamente in servizio nella Luftwaffe assegnati al Transportgeschwader 4 (TG 4).\nVelivoli attualmente esistenti.\nNessun esemplare del Ca.313 \u00e8 sopravvissuto integro fino ad oggi, tuttavia presso il Flygvapenmuseum, il museo dell'aeronautica svedese, di Link\u00f6ping \u00e8 esposta una replica del velivolo, ricostruita a partire da elementi originali. Tale replica era stata costruita per essere utilizzata nella serie TV \"Tre K\u00e4rlekar\" diretta dal regista Lars Molin (SVT, 1989), e in seguito consegnata al museo di Link\u00f6ping."}
{"id": "374930", "revid": "1305772", "url": "https://it.wikipedia.org/wiki?curid=374930", "title": "AIFO", "text": "Pu\u00f2 riferirsi a:"}
{"id": "374938", "revid": "2184720", "url": "https://it.wikipedia.org/wiki?curid=374938", "title": "Area archeologica di Notarchirico", "text": "L'area archeologica di Notarchirico \u00e8 un sito archeologico preistorico, situato presso la citt\u00e0 di Venosa, in provincia di Potenza. \nDal dicembre 2014 il Ministero per i beni e le attivit\u00e0 culturali la gestisce tramite il Polo museale della Basilicata, nel dicembre 2019 divenuto Direzione regionale Musei.\nDescrizione.\nL'area comprende un antico insediamento paleolitico. L'attivit\u00e0 umana nella zona \u00e8 testimoniata da 11 livelli stratificati, comprendenti un periodo da 600\u00a0000 a 300\u00a0000 anni fa, caratterizzati dalla presenza di numerosi utensili in pietra e dai resti di grossi animali come elefanti, bisonti, buoi e rinoceronti appartenenti a specie estinte. \u00c8 stato inoltre rinvenuto nella zona un frammento di femore di un individuo di sesso femminile di \"Homo erectus\", chiamata Marpi, databile a circa 300\u00a0000 anni fa.\nLa maggior parte dei reperti sono esposti al Museo archeologico nazionale di Venosa."}
{"id": "374943", "revid": "1543377", "url": "https://it.wikipedia.org/wiki?curid=374943", "title": "Museo archeologico nazionale di Venosa", "text": "Il Museo Archeologico Nazionale \"Mario Torelli\" di Venosa, in provincia di Potenza, \u00e8 allestito all'interno del castello aragonese. Inaugurato nel 1991, ospita i reperti delle aree archeologiche di Notarchirico e dell'antica Venusia.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Basilicata, nel dicembre 2019 divenuto Direzione regionale Musei.\nIl 17 maggio 2021, in occasione dell'inaugurazione del nuovo allestimento, il Museo \u00e8 stato intitolato all'archeologo venosino Mario Torelli.\nDescrizione.\nL'area espositiva si divide in cinque sezioni riguardanti il periodo pre-romano, la fase della romanizzazione, il periodo dalla fine dell'et\u00e0 repubblicana all'et\u00e0 augustea, l'et\u00e0 imperiale e il periodo tardo imperiale fino al IX secolo."}
{"id": "374944", "revid": "154639", "url": "https://it.wikipedia.org/wiki?curid=374944", "title": "Filosofia della musica", "text": "La filosofia della musica \u00e8 una branca della filosofia che ha come oggetto di studio la musica, intesa come scienza e come arte, come forma astratta e insieme come possibile strumento di significato reale, di formazione spirituale e di modifiche comportamentali. Pu\u00f2 essere considerata un aspetto dell'estetica alla quale pone, con connessioni etiche e sociali, alcuni problemi particolari, tra cui:\nFilosofia greca antica.\nLa prima riflessione sulla musica si trova nella scuola pitagorica che scopre il rapporto tra musica e matematica. La musica nella concezione pitagorica risponde a un esteso complesso di precise regole diffuso in tutta la realt\u00e0 cos\u00ec che essa \u00e8 presente nella visione dell'ordine matematico del cosmo da cui si genera un rapporto tra musica ed essenza della realt\u00e0, tra musica e metafisica.\nSecondo i pitagorici infatti i pianeti compiono movimenti armonici secondo precisi rapporti matematici e dunque promanano un suono sublime e raffinato. L'uomo sente queste armonie celestiali ma non riesce a percepirle chiaramente, in quanto immerso in esse fin dalla nascita gli vengono rese ininfluenti dall'abitudine.\nSecondo il pitagorico Alcmeone di Crotone risale alla musica l'immortalit\u00e0 dell'anima umana, poich\u00e9 essa \u00e8 della stessa natura del Sole, della Luna e degli astri e, come questi, essa si \u00e8 generata dall'armonia musicale risultante da quegli elementi opposti. Teoria questa di cui parler\u00e0 Simmia di Tebe nel \"Fedone\" platonico.\nLa musica nella filosofia antica poi assume un ruolo sociale e politico nella Repubblica platonica poich\u00e9 essa incide sul comportamento non solo sociale ma anche individuale in modo tale da entrare nel campo dell'etica.\nFilosofia medioevale.\nIl pensiero medioevale si occupa estesamente della struttura della musica e riprende in senso teologico cristiano il tema del rapporto tra musica e metafisica.\nCon la nascita del canto gregoriano e del rito della messa (musica) ci si interroga sul rapporto tra musica e testo, un aspetto gi\u00e0 presente nella poesia e nell'antico teatro greco.\nCon il melodramma barocco il rapporto tra testo e musica si complica con quello tra musica e immagine per cui si comincia ad intuire l'esistenza di una correlazione tra la musica e una realt\u00e0 extra musicale sia essa la soggettivit\u00e0 stessa dell'ascoltatore o un aspetto metafisico della musica.\nSant'Agostino.\nIl vescovo d'Ippona aveva progettato la compilazione di un'opera espressamente dedicata alla musica ma riusc\u00ec solo a completare l'argomento del ritmo musicale che entr\u00f2 a far parte del suo trattato \"De musica libri sex\", testo probabilmente iniziato a Milano nel 387, anno del suo battesimo e terminato a Ippona nel 391. Ancora argomenti sulla musica furono trattati da Agostino nell'opera \"De ordine\", nonch\u00e9 nelle \"Enarrationes in Psalmos\", dove si esponeva la teologia del canto sacro e le allegorie musicali esposte nei Salmi.\nBoezio.\nSeverino Boezio (476-525) formatosi alla cultura greco-romana e poi convertitosi al cristianesimo rappresent\u00f2 per tutto il Medioevo un anello di congiunzione tra la civilt\u00e0 classica e quella medioevale soprattutto per le sue opere dedicate ad Aristotele. In particolare nella sua \"De institutione musica\" per l'insegnamento delle arti liberali descrive la filosofia e le teorie musicali greche esponendo i fondamenti matematici e simbolici della teoria musicale pitagorica interpretandoli secondo il loro significato cosmico e elaborando la terminologia latina che da lui divenne in uso dalla filosofia musicale medioevale. Altri riferimenti alla filosofia della musica si ritrovano nell'altra pi\u00f9 nota opera di Boezio \"La consolazione della filosofia\".\nJacobus di Liegi.\nSi presume che Jacobus Leodiensis abbia scritto il trattato di teoria musicale \"Speculum musicae\" (Specchio musicale), nel corso del secondo venticinquennio del XIV secolo.\nQuesto \u00e8 il pi\u00f9 grande trattato musicale del medioevo che sia giunto ai nostri giorni. Esso venne in precedenza attribuito a Johannes de Muris, ma oggi sembra che esso sia stato scritto da qualcuno di nome Jacobus, che era probabilmente nato nella diocesi di Liegi, prima di recarsi a studiare a Parigi verso la fine del XIII secolo, e che torn\u00f2 poi a Liegi per completare gli ultimi due libri del suo trattato in sette volumi, \"Speculum musicae\". (1330-1340)\nSpeculum musicae.\nLo \"Speculum\" \u00e8 un'opera enciclopedica in sette volumi dove l'autore con il riferimento a molteplici fonti da Aristotele al platonismo, da Boezio alla scolastica identifica le basi aritmetiche, retoriche, teologiche, fisiche della musica. Qui Jacobus difende la tradizionale Ars antiqua criticando l'ars nova, per il suo carattere innovativo e per il contenuto \"profano\".\nI volumi da 1 a 5 sono dei trattati di teoria musicale dedicati alla \"musica speculativa\". Gli ultimi due volumi, si occupano dell'esecuzione musicale, mettendo la \"pratica esecutiva\" sotto la lente d'ingrandimento. In particolare:\nFilosofia moderna.\nGottfried Wilhelm Leibniz.\nLeibniz avanz\u00f2 importanti considerazioni sulla teoria musicale ma non le espose mai ordinatamente in un'opera specificatamente dedicata alla musica. Le sue riflessioni fanno capo soprattutto a uno scambio di opinioni epistolari con matematici e teorici.\nIn una lettera al matematico tedesco Christian Goldbach (1690\u20131764) del 17 aprile 1712 Leibniz afferma che\nvolendo significare che le basi matematiche della musica hanno ormai perso il loro valore metafisico simbolico, com'era nella tradizione pitagorica, e che, pur essendo realmente sussistenti, queste realt\u00e0 matematiche strutturali sono assorbite sinteticamente assieme al fatto uditivo da chi ascolta, per cui il compito del teorico della musica non \u00e8 quello di portare alla luce verit\u00e0 nascoste all'ascoltatore, ma quello di analizzare e spiegare il fenomeno uditivo nella sua unitaria molteplicit\u00e0.\nNella musica poi, come in altre realt\u00e0 percepite sono presenti quelle \"piccole percezioni\" di cui il soggetto non \u00e8 cosciente ma che nel loro insieme collegano unitariamente il fatto uditivo musicale. Del resto conscio e inconscio, analisi e sintesi, regole razionali dell'armonia e immaginazione, sono anche presenti in chi compone la musica come fatto artistico.\nDato che il compito della scienza e della filosofia \u00e8 quello di riportare la particolarit\u00e0 all'universale, sar\u00e0 possibile trovare il principio armonico che governa il mondo attraverso la musica che ha il potere di mostrare la struttura armonica dell'universo. Il bello musicale infatti, come in genere il concetto stesso di bellezza, corrisponde all'intuizione dell'armonia, come dimostra il fatto che il piacere sensibile dell'ascolto musicale risiede proprio nel \u00ab\"sentire harmoniam\"\u00bb. Un'armonia che sar\u00e0 tanto maggiore quanto grande sar\u00e0 la presenza di elementi dissonanti risolti dalla loro unione armonica. L'attivit\u00e0 del compositore musicale sar\u00e0 cos\u00ec simile a quella di Dio che costringe \u00abad accordarsi tra di loro\u00bb una molteplicit\u00e0 di elementi contrastanti presenti nel cosmo.\nL'estetica musicale.\nCon la nascita dell'estetica come dottrina filosofica si approfondisce il significato filosofico della musica. Ancora nella filosofia di Cartesio la musica nel suo \"Breviarium musicae\" veniva trattata soprattutto per i suoi aspetti strutturali. Bisogner\u00e0 aspettare il pensiero di Schopenhauer per trovare la trattazione eminentemente metafisica, che va ad aggiungersi all'aspetto tecnico, del fenomeno musicale\nCon l'avvento del positivismo tedesco la musica viene analizzata per le sue caratteristiche scientifiche e per i suoi collegamenti con la sociologia cosicch\u00e9 la filosofia si specializza a trattarla soprattutto riguardo ai due problemi del bello e del significato musicale. In un certo senso la filosofia \u00e8 stata costretta a restringere la sua analisi quasi esclusivamente su questi due aspetti poich\u00e9 la crisi della musica tonale e lo sviluppo in diverse direzioni della musica contemporanea ha causato"}
{"id": "374947", "revid": "161374", "url": "https://it.wikipedia.org/wiki?curid=374947", "title": "Strada Statale 63", "text": ""}
{"id": "374948", "revid": "797136", "url": "https://it.wikipedia.org/wiki?curid=374948", "title": "Stanislav Janevski", "text": "Biografia.\nNato in Bulgaria, Janevski ha vissuto in Israele e in Inghilterra, dove era conosciuto per le sue abilit\u00e0 atletiche. Mentre frequentava la Mill Hill School in Inghilterra, Janevski non aveva nessuna particolare aspirazione teatrale e non era uno studente di recitazione. Aveva soltanto fatto il provino per \"Harry Potter e il calice di fuoco\" dopo essere stato notato da Fiona Weir, una direttrice del casting che gli sugger\u00ec di partecipare ad un laboratorio teatrale, cosa che lo ha portato ad essere scelto per la parte di Viktor Krum, un personaggio d'origine bulgara. Fu selezionato fra 600 aspiranti, la maggior parte dei quali aveva fatto il provino a Sofia, in Bulgaria.\nL'assunzione di Janevski \u00e8 stata annunciata il giugno 2004. Durante le riprese, ha fatto amicizia con gli attori Robert Pattinson (Cedric Diggory) ed Emma Watson (Hermione Granger), che si \u00e8 riferita a lui come \"molto dolce\". Torner\u00e0 ad interpretare Viktor Krum in \"Harry Potter e i Doni della Morte - Parte 1\", bench\u00e9 la scena della sua comparsa sia stata tagliata prima che uscisse il film. Janevski, che ha una sorella e molti animali domestici, nel 2007 ha partecipato al film di Eli Roth \"\"."}
{"id": "374950", "revid": "767487", "url": "https://it.wikipedia.org/wiki?curid=374950", "title": "Coda (album)", "text": "Coda \u00e8 il nono e ultimo album in studio della band inglese Led Zeppelin, pubblicato nel 1982.\nIl disco.\n\"Coda\" usc\u00ec due anni dopo lo scioglimento del gruppo, annunciato ufficialmente nel 1980 a seguito alla morte del batterista John Bonham. L'origine della pubblicazione \u00e8 controversa: una fra le pi\u00f9 note biografie non autorizzate della band, \"Il martello degli dei\" di Stephen Davis, l'attribuisce a meri obblighi contrattuali nei confronti della Atlantic Records, con cui il gruppo era ancora in debito di un album; nelle note del cofanetto CD \"Led Zeppelin\" del 1990, il chitarrista Jimmy Page dichiara che la grande diffusione all'epoca di \"bootlegs\" con materiale in studio dei Led Zeppelin lo indusse a pubblicare ufficialmente alcuni dei brani registrati in passato e rimasti inediti. Nonostante la natura antologica dell'album e la sua pubblicazione \"postuma\", la Atlantic Records lo ha sempre indicato come parte della discografia ufficiale in studio dei Led Zeppelin.\nL'album, della durata di poco pi\u00f9 di mezz'ora, raccoglie materiale di varia provenienza:\nLa versione in CD di \"Coda\" contenuta nella raccolta integrale \"The Complete Studio Recordings\", pubblicata nel 1993, include altri quattro brani, tre dei quali erano gi\u00e0 apparsi nel \"Boxed Set\" del 1990 mentre il quarto, \"Baby Come On Home\", \u00e8 incluso anche nel \"Boxed Set, Volume 2\", uscito anch'esso nel 1993. Le otto tracce dell'LP originale pi\u00f9 le quattro \"bonus track\" costituirebbero di fatto la totalit\u00e0 del materiale avanzato dagli album precedenti, lungo tutta la carriera del gruppo."}
{"id": "374954", "revid": "1893", "url": "https://it.wikipedia.org/wiki?curid=374954", "title": "Disequazione goniometrica", "text": ""}
{"id": "374956", "revid": "663330", "url": "https://it.wikipedia.org/wiki?curid=374956", "title": "Fiona Shaw", "text": "Apprezzata interprete di teatro, la Shaw \u00e8 vincitrice di due Laurence Olivier Award e un Drama Desk Award e ha ricevuto una candidatura ai Tony Awards. Nel 2001 la regina Elisabetta II l'ha nominata comandante dell'Ordine dell'Impero Britannico per il suo contributo alle arti drammatiche.\nBiografia.\nConsiderata una delle attrici pi\u00f9 dotate della sua generazione, nasce nel 1958 nella contea di Cork da genitori appartenenti a religioni diverse. Dopo aver frequentato la Royal Academy of Dramatic Art (RADA) a Londra, interpreta al National Theatre il ruolo di Julia nell'opera di Richard Sheridan \"The Rivals\", ricevendo molti plausi e dimostrando il suo talento per la commedia. Nonostante la sua verve comica la Shaw ha optato spesso per ruoli che esaltavano la sua estrema e naturale intensit\u00e0 emotiva, guadagnandosi numerosi premi.\nIn teatro ha impersonato anche Celia in \"Come vi piace\" (1984), Madame de Volanges in \"Le relazioni pericolose\" (1985), Katherine in \"La bisbetica domata\" (1987). Recit\u00f2 anche in \"Elettra\" (1988), \"L'anima buona di Sezuan\" (1989), \"Hedda Gabler\" (1991), \"Gli anni fulgenti di Miss Brodie\" (1998) e \"Medea\" (2000). Bench\u00e9 donna, recit\u00f2 la parte principale nel \"Riccardo II\", diretto da Deborah Warner nel 1995. La Shaw collabor\u00f2 con la Warner Bros. in diverse occasioni, sia sul palcoscenico sia sullo schermo.\nL'attrice ha lavorato anche per il grande schermo, recitando in film come \"Il mio piede sinistro\" (1989), \"Jane Eyre\" (1996), \"Persuasione\" (1995), e in vari film della saga di Harry Potter, in cui interpreta il ruolo di zia Petunia. Nel 2011 prende parte alla quarta stagione della serie televisiva \"True Blood\", nel ruolo della strega wiccan Marnie Stonebrook. Nel 2018 viene scritturata per il ruolo di Carolyn Martens in \"Killing Eve\", vincendo per la sua interpretazione il British Academy Television Award per la migliore attrice non protagonista.\nDichiaratamente lesbica, \u00e8 sposata con l'economista Sonali Deraniyagala dal 2018.\nDoppiatrici italiane.\nNelle versioni in italiano delle opere in cui ha recitato, Fiona Shaw \u00e8 stata doppiata da:\nDa doppiatrice \u00e8 sostituita da:"}
{"id": "374960", "revid": "729019", "url": "https://it.wikipedia.org/wiki?curid=374960", "title": "Emoglobinuria parossistica notturna", "text": "L'emoglobinuria parossistica notturna (EPN), detta anche sindrome di Str\u00fcbing-Marchiafava-Micheli o \"paroxysmal nocturnal hemoglobinuria\" nella letteratura anglosassone (PNH), \u00e8 una condizione clinica caratterizzata da anemia emolitica cronica dovuta al sistema del complemento. Questo processo distruttivo si verifica a causa della presenza di proteina superficiale DAF difettosa sui globuli rossi, che normalmente funzionano per inibire tali reazioni immunitarie. Poich\u00e9 la cascata del complemento attacca i globuli rossi all'interno dei vasi sanguigni del sistema circolatorio, la distruzione dei globuli rossi (emolisi) \u00e8 considerata un'anemia emolitica intravascolare. Altre caratteristiche chiave della malattia, come l'alta incidenza di formazione di coaguli di sangue, non sono completamente comprese\nLa EPN \u00e8 l'unica anemia emolitica causata da un difetto intrinseco acquisito (piuttosto che ereditato) nella membrana cellulare (carenza di glicofosfatidilinositolo che porta all'assenza di proteine protettive sulla membrana). Pu\u00f2 svilupparsi da solo (\"EPN primario\") o nel contesto di altri disturbi del midollo osseo come l'anemia aplastica (\"EPN secondaria\"). Solo una minoranza di persone affette (26%) ha l'urina rossa rivelatrice al mattino che originariamente ha dato il nome alla condizione.\nIl trapianto allogenico di midollo osseo \u00e8 l'unica cura, ma presenta tassi significativi di complicanze e morte. L'anticorpo monoclonale eculizumab riduce la necessit\u00e0 di trasfusioni di sangue e migliora la qualit\u00e0 della vita per le persone affette da EPN. Il trattamento con eculizumab non sembra modificare il rischio di morte o l'incidenza di coaguli di sangue ed \u00e8 molto costoso. Eculizumab costa almeno $ 440.000 per un anno di trattamento.\nEpidemiologia.\nL'emoglobinuria parossistica notturna \u00e8 una patologia rara la cui insorgenza varia da 1 a 6 su 1.000.000 di abitanti. L'incidenza \u00e8 uguale tra maschi e femmine e raggiunge un picco fra i 30 e i 50 anni. \u00c8 rara fra la popolazione pediatrica. \u00c8 pi\u00f9 frequente nelle aree in cui \u00e8 presente anemia aplastica, come le regioni rurali della Thailandia.\nPatogenesi.\nDa un punto di vista patogenetico, la PNH \u00e8 dovuta all'acquisizione da parte della cellula staminale emopoietica, di una mutazione a carico del gene PIG-A, localizzato sul cromosoma X. La patologia si ha se la cellula che ha subito tale mutazione prolifera dando origine a un clone. La natura clonale della patologia \u00e8 stata dimostrata analizzando il gene per la G6PD in donne con PNH: le cellule PIG-A negative presentano la stessa forma isoenzimatica della G6PD. Sebbene il difetto sia trasferito a tutte le linee emopoietiche (eritrociti, granulociti, monociti e piastrine), le manifestazioni cliniche sono pi\u00f9 strettamente correlate alla linea eritrocitaria.\nIl gene PIG-A codifica per l'enzima fosfatidil-inositolo glican-A, responsabile del trasferimento al fosfatidil-inositolo di una N-acetilglucosamina. Questa reazione \u00e8 indispensabile per la sintesi del glicosil-fosfatidil-inositolo (GPI), un glicolipide localizzato sulla membrana cellulare che permette l'ancoraggio di altre proteine, sintetizzate dalla cellula, essenziali per impedire la lisi complemento-mediata. Le proteine principali deputate a questo compito sono il CD55 (\"Decay-accelerating factor\"), che impedisce la formazione della C3 convertasi, e il CD59 (\"MAC-inhibitory protein\"), che compete con il C9 per il legame al complesso C5b-C8, impedendo cos\u00ec la formazione del complesso di attacco alla membrana (MAC) e quindi la lisi osmotica della cellula. La mutazione del gene PIG-A comporta quindi per la cellula una maggiore sensibilit\u00e0 alla lisi da complemento.\nAlcune osservazioni dimostrano la presenza di due o pi\u00f9 popolazioni eritrocitarie: al test di Ham si ottengono due tipi di popolazioni, l'una lisabile e l'altra resistente alla lisi complemento-mediata, e lo stesso risultato si ottiene alla citofluorimetria se ricerchiamo il CD59 tramite anticorpo monoclonale. Cloni cellulari PIG-A negativi sono peraltro stati ritrovati anche in soggetti sani senza emoglobinuria. Da quest'osservazione si desume che la presenza della sola alterazione genetica nella cellula emopoietica non \u00e8 sufficiente a determinare la PNH. In sostanza, l'espansione clonale a partire da una singola cellula del clone PIG-A negativo \u00e8 dovuta al fatto che la cellula mutata \u00e8 capace di resistere a un qualche insulto, probabilmente di natura immunitaria (le cellule dell'emoglobinuria, a differenza di quelle normali, sembrano infatti incapaci di attivare le cellule NK), nei confronti del quale invece la cellula normale \u00e8 sensibile. In effetti, si ritiene che possa esistere un collegamento della EPN con le condizioni di insufficienza midollare primitiva immunomediata: il clone PIG-A negativo sarebbe infatti selezionato in quanto resistente all'insulto e potrebbe quindi dare origine alla progenie PIG-A negativa.\nClinica.\nDal punto di vista clinico si possono descrivere due forme: una definita \"classica\" e una che insorge in seguito ad anemia aplastica (circa 15% dei pazienti con anemia aplastica pu\u00f2 sviluppare la PNH). Il termine \"parossistica\" si riferisce agli episodi accessuali di emolisi cui va incontro il paziente. L'emolisi pu\u00f2 essere innescata da fattori in grado di attivare il complemento, come infezioni, stress fisico e psichico, terapia trasfusionale, sonno.\nEsordisce con i segni dell'anemia (pallore, astenia) e l'emissione di urine scure (emoglobinuria), spesso al mattino, associati a fenomeni trombotici di varia entit\u00e0. Le urine sono sempre pi\u00f9 concentrate al mattino; questo spiega come la colorazione scura, durante gli attacchi parossistici, risulti pi\u00f9 evidente proprio in quelle ore.\nGli eventi trombotici dipendono dall'aggregazione e dalla degranulazione piastrinica conseguente ad attivazione del complemento e a liberazione di ADP da parte delle emazie lisate. Le trombosi sono soprattutto venose: nel caso in cui interessino le vene sovraepatiche si configura il quadro della sindrome di Budd-Chiari. Pi\u00f9 raro \u00e8 l'interessamento del SNC dovuto a trombosi del seno sagittale, che esordisce con cefalea e pu\u00f2 progredire fino al coma e alla morte.\nLa neutropenia rende ragione della particolare sensibilit\u00e0 alle infezioni in corso di PNH. Il quadro pu\u00f2 essere inoltre complicato dal blocco del sistema monocito-macrofagico causato dall'emolisi cronica.\nEsami di laboratorio.\nL'anemia \u00e8 di solito grave, con valori di HB &lt; di 8 g/dL; la conta reticolocitaria \u00e8 elevata.\nSaranno inoltre presenti le caratteristiche dell'emolisi intravascolare: aumento della LDH, diminuzione dell'aptoglobina, bilirubina elevata (un prodotto di degradazione dell'emoglobina), aumento dell'emoglobinemia e emoglobinuria. Possono essere presente reticolociti (globuli rossi immaturi rilasciati dal midollo osseo per sostituire le cellule distrutte) se non \u00e8 presente carenza di ferro. Il test diretto antiglobulinico (DAT, o test diretto di Coombs) \u00e8 negativo, in quanto l'emolisi della EPN non \u00e8 causata dagli anticorpi. Se l'EPN si verifica nel contesto di anemia aplastica nota (o sospetta), si pu\u00f2 osservare una conta anormale dei globuli bianchi e una conta piastrinica ridotta. In questo caso, l'anemia pu\u00f2 essere causata da un'insufficiente produzione di globuli rossi oltre all'emolisi.\nDi norma \u00e8 presente una neutropenia con deficit della fosfatasi alcalina leucocitaria.\nTest diagnostici importanti sono il test di Ham e la citofluorimetria a flusso.\nTest di Ham.\nStoricamente il test di Ham o del siero acidificato consiste nel prelevare il sangue del paziente emoglobinurico e centrifugarlo in maniera da separare i globuli rossi (che si depositano sul fondo della provetta) dal siero (nel sopranatante); a questo punto si acidifica il siero di un donatore, in modo tale da essere sicuri che contenga sufficiente complemento (quello del pz potrebbe essere consumato) e si unisce ai globuli rossi del paziente in esame. Il test risulta positivo se si ottiene la lisi eritrocitaria, evidenziata dal siero che diventa rosso. Questo effetto sparisce se precedentemente il siero \u00e8 stato trattato con calore, perch\u00e9 il calore \u00e8 capace di inattivare il complemento. \u00c8 stato descritto dal dott. Thomas Ham nel 1937. Questo test \u00e8 attualmente obsoleto per la diagnosi di PNH a causa della sua bassa sensibilit\u00e0 e specificit\u00e0.\nCitofluorimetria a flusso.\nLa citofluorimetria a flusso \u00e8 possibile ricercare tramite anticorpi monoclonali specifici gli antigeni di membrana ancorati al GPI, come il CD59: questa metodica d\u00e0 inoltre la possibilit\u00e0 di quantificare i vari cloni cellulari.\nOggi il gold standard \u00e8 la citometria a flusso per CD55 e CD59 su globuli bianchi e rossi. Sulla base dei livelli di queste proteine cellulari, gli eritrociti possono essere classificati come cellule di tipo I, II o III.\nLe cellule di tipo I hanno livelli normali di CD55 e CD59; il tipo II ha livelli ridotti; e il tipo III ha livelli assenti.\nFLAER.\nIl test della proaerolisiina (FLAER) marcato con fluoresceina viene usato pi\u00f9 frequentemente per diagnosticare la EPN. FLAER si lega selettivamente all'ancora glicofosfatidilinositolo ed \u00e8 pi\u00f9 preciso nel dimostrare un deficit che semplicemente per CD59 o CD55.\nClassificazione.\nL'EPN \u00e8 classificato dal contesto in cui viene diagnosticato:\nTrattamento.\nTerapia degli attacchi acuti.\nVi \u00e8 disaccordo sul fatto che gli steroidi (come il prednisolone) possano ridurre la gravit\u00e0 delle crisi emolitiche. Potrebbe essere necessaria la terapia trasfusionale; oltre a correggere l'anemia significativa, questo sopprime la produzione di cellule PNH dal midollo osseo e indirettamente la gravit\u00e0 dell'emolisi. La carenza di ferro si sviluppa con il tempo, a causa di perdite nelle urine, e potrebbe dover essere curata se presente. La terapia con ferro pu\u00f2 causare pi\u00f9 emolisi quando vengono prodotte pi\u00f9 cellule PNH.\nTerapia a lungo termine.\nLa PNH \u00e8 una condizione cronica. Nei pazienti con solo un piccolo clone e pochi problemi, il monitoraggio della citometria a flusso ogni sei mesi fornisce informazioni sulla gravit\u00e0 e il rischio di potenziali complicanze. Dato l'alto rischio di trombosi nella EPN, il trattamento preventivo con warfarin riduce il rischio di trombosi in quelli con un clone di grandi dimensioni (50% dei globuli bianchi di III tipo).\nGli episodi di trombosi sono trattati come in altri pazienti, ma, dato che la EPN \u00e8 una causa sottostante persistente, \u00e8 probabile che il trattamento con warfarin o farmaci simili debba essere continuato a lungo termine dopo un episodio di trombosi.\nEculizumab.\nNel 2007, il farmaco eculizumab \u00e8 stato approvato per il trattamento della EPN. Migliora la qualit\u00e0 della vita e diminuisce la necessit\u00e0 di trasfusioni di sangue, ma non sembra influenzare il rischio di morte. Non sembra modificare il rischio di coaguli di sangue, sindrome mielodisplastica, leucemia mieloide acuta o anemia aplastica.\nEculizumab \u00e8 controverso a causa del suo alto costo, in quanto \u00e8 tra i farmaci pi\u00f9 costosi al mondo, con un prezzo di US $ 440.000 per persona all'anno. Eculizumab \u00e8 un anticorpo monoclonale umanizzato che agisce come un inibitore del complemento . La Food and Drug Administration (FDA) degli Stati Uniti ha emesso un avviso nel bugiardino per l'eculizumab i cui riceventi hanno un rischio maggiore da 1.000 a 2.000 volte di malattia meningococcica invasiva rispetto alla popolazione generale degli Stati Uniti. I pazienti per i quali \u00e8 stato prescritto eculizumab sono fortemente consigliati dalla FDA a ricevere la vaccinazione contro il meningococco almeno due settimane prima di iniziare la terapia e a considerare la profilassi antimicrobica per la durata del trattamento con eculizumab."}
{"id": "374961", "revid": "2110845", "url": "https://it.wikipedia.org/wiki?curid=374961", "title": "Raoul Follereau", "text": "\u00c8 stato l'ispiratore dell'Associazione italiana amici di Raoul Follereau che dal 1961 aiuta e difende i diritti dei malati di lebbra in tutto il mondo.\nBiografia.\nI primi anni.\nRaoul Follereau nacque a Nevers, in Francia, da una ricca famiglia di industriali.\nNel 1918 incontra Madeleine Boudou, con cui si sposer\u00e0. Studiava diritto e filosofia, si faceva notare per le sue profonde convinzioni cattoliche, ma anche come poeta, giornalista e conferenziere.\nIl safari.\nNel 1935 seguendo, per interesse personale e come inviato speciale del giornale \"La Nation\", le orme del missionario Charles de Foucauld, durante un safari in Africa, il giovane e promettente giornalista Follereau viene a contatto per la prima volta con la terribile realt\u00e0 dei lebbrosi. La jeep con la quale viaggiava \u00e8 costretta a fermarsi presso uno stagno: in quel momento dal fitto della foresta emergono i lebbrosi, dai visi impauriti e dai corpi distrutti e rovinati dalla malattia, con un disperato bisogno di cibo.\nQuesto incontro cambia la sua vita.\nScioccato da ci\u00f2 che ha visto Follereau ritorna in Francia per fare qualcosa per quei \"sepolti vivi\" ,per coloro che chiama la \"sottospecie umana condannata senza appello e senza amnistia\".\nL'attivit\u00e0 durante la guerra.\nQuando Follereau torna in Francia l'Europa precipita nella catastrofe della Seconda guerra mondiale: quando Hitler entra a Parigi la polizia nazista comincia a rastrellare intellettuali e politici invisi al regime. Tra questi vi \u00e8 anche Follereau che negli anni precedenti aveva attaccato il regime nazista scrivendo una serie di articoli con titoli quali \"Hitler, l'Anticristo\". Il soldato Follereau si rifugia cos\u00ec, come faranno in quel periodo molti degli uomini che costituiranno la resistenza francese, in un convento di suore alla periferia di Lione.\nSempre nel 1939 Madre Eugenia Ravasio, superiora generale delle Suore Missionarie di Nostra Signora degli Apostoli, si era recata in un'isoletta nella laguna di Abidjan, in Costa d'Avorio: il cimitero dei lebbrosi dello stato africano. Sconvolta da quella visione suor Eugenia Ravasio, tornata in Francia, si sfoga con Follereau, a cui confida di voler aiutare quella povera gente, magari costruendo a Abidjan una citt\u00e0, con case ed ospedali. Follereau decide allora cosa fare: esce dal convento, parte per una serie di conferenze in tutta la Francia, denunciando le condizioni dei lebbrosi e chiedendo fondi a chi \u00e8 disposto a dargli una mano. Nel 1942, in piena guerra, lancia l'iniziativa di solidariet\u00e0 \"L'ora dei poveri\". Follereau continua la sua \"crociata\" nei duri anni successivi, mentre la guerra infuria.\nIn giro per il globo.\nNel 1946 lancia il \"Natale del Padre de Foucauld\" e fonda \"L'Ordine della Carit\u00e0\" che diverr\u00e0 in seguito la \"Fondazione Raoul Follereau\".\nNel 1953 con i soldi raccolti nei suoi giri di conferenze viene finalmente inaugurata ad Adzop\u00e9 (Costa d'Avorio) la citt\u00e0 dei lebbrosi con laboratori, radio, cinema, e tante piccole case al limitare della foresta. I primi malati escono cos\u00ec dall'emarginazione in cui da secoli erano tenuti, molti altri li seguiranno.\nRendendosi conto che la realt\u00e0 dei lebbrosi del mondo \u00e8 molto maggiore di quella vista a Adzop\u00e9 Follereau decide di compiere il giro del mondo, per la prima ma non ultima volta nella sua vita. Dall'Africa all'Asia, passando per le isole dell'Oceano indiano, in tre anni Raoul si rende conto di quanto sia enorme e terribile il problema dei lebbrosi a livello mondiale:\nTornato in Francia, grida al mondo la rabbia e lo sdegno che lo pervadono: inizia cos\u00ec a tenere conferenze, manifestando la sua ira su giornali e libri; contemporaneamente compie l'equivalente di ben trentuno volte il giro del mondo per raccogliere fondi per curare i malati di lebbra. Nascono altre iniziative, come la \"giornata del lebbroso\", i \"soccorsi urgenti\" e la \"scarpetta del lebbroso\", che ogni bambino pu\u00f2 mettere al camino sotto Natale.\nLa denuncia sociale.\nRendendosi conto che questa malattia non sar\u00e0 mai vinta fino a quando milioni di persone saranno colpite dalla povert\u00e0, dallo sfruttamento, dalla guerra, allarga il discorso a quelle che lui chiamava le \"altre lebbre\": l'indifferenza, l'egoismo, l'ingiustizia.\nScrive ai capi di Stato, propone lo sciopero dell'egoismo, denuncia, senza riguardi per nessuno, l'ingiustizia e l'ipocrisia in altre decine di scritti e altre migliaia di conferenze. Promuove nel 1954 la Giornata mondiale dei malati di lebbra, celebrata tuttora in 150 paesi.\nTra il 1964 e il 1969 anima la campagna \"il costo di un giorno di guerra per la pace\", rivolta all'ONU, a cui aderiscono 4 milioni di giovani in 125 paesi. Chiede invano ai leader di USA e URSS di donare i soldi che spendono in una giornata della guerra in Vietnam, o ancora quelli che spendono per costruire un bombardiere.\nNel 1963, per il suo sessantesimo compleanno, chiede sessanta autoambulanze per i lebbrosi del mondo, ottenendone 104.\nLa morte.\nRaoul Follereau muore il 6 dicembre 1977 a Parigi: nella sua lunga attivit\u00e0 in favore dei lebbrosi \u00e8 riuscito a guarirne circa un milione, ha percorso due milioni di chilometri e raccolto e distribuito ai malati milioni di dollari.\nGli insegnamenti e l'esempio, attraverso il suo stesso linguaggio, sono riproposti nei numerosi libri che ha scritto, il pi\u00f9 famoso dei quali \u00e8 \"Le livre d'amour\", pubblicato nel 1920 quando l'autore aveva solo 17 anni, diffuso in 10 milioni di copie e tradotto in 35 lingue.\nLa sua opera continua a vivere e rinnovarsi nel lavoro di decine di organizzazioni che portano il suo nome.\nIn Italia, l'opera di Raoul Follereau a favore dei malati di lebbra e del Sud del Mondo \u00e8 continuata dall'AIFO - Associazione italiana amici di Raoul Follereau.\nLe spoglie di Follereau sono state inumate nel Cimitero d'Auteuil."}
{"id": "374962", "revid": "2154555", "url": "https://it.wikipedia.org/wiki?curid=374962", "title": "David Thewlis", "text": "Biografia.\nHa studiato alla Guildhall School of Music and Drama, a Londra. Il suo primo ruolo importante in un film \u00e8 stato quello dello sconnesso filosofo Johnny in \"Naked - Nudo\" (1993), con il regista Mike Leigh. Per questo film \u00e8 stato nominato miglior attore dal New York Film Critics Circle, dalla National Society of Film Critics, dal London Critics Circle, dall'Evening Standard e dal Festival di Cannes. Lo stesso anno \u00e8 comparso in televisione nel ruolo del predatore sessuale James Jackson in \"Prime Suspect 3\", insieme a Helen Mirren e Ciar\u00e1n Hinds.\nDurante gli anni novanta, Thewlis \u00e8 apparso in una serie di film, per lo pi\u00f9 di genere fantasy e d'epoca, inclusi \"Restoration - Il peccato e il castigo\" (1995), \"Poeti dall'inferno\" (1995) con Leonardo DiCaprio, \"Dragonheart\" (1996), e \"Sette anni in Tibet\" (1997), insieme a Brad Pitt (a causa di questo film, a Thewlis \u00e8 vietato l'ingresso in Cina). Fu proposto come candidato ai British Independent Film Awards per \"Divorcing Jack\" (1998), e interpret\u00f2 Clov nel film televisivo \"Endgame\" (2000) di Samuel Beckett.\nApparizioni notevoli includono anche \"L'assedio\" (1998) di Bernardo Bertolucci e \"Gangster n\u00ba 1\" (2000) di Paul McGuigan, insieme a Malcolm McDowell. Dal 2004 interpreta Remus Lupin nella saga di Harry Potter, dei quali film \u00e8 comparso in \"Harry Potter e il prigioniero di Azkaban\" (diretto da Alfonso Cuar\u00f3n), in \"Harry Potter e l'Ordine della Fenice\", \"Harry Potter e il principe mezzosangue\", \"Harry Potter e i Doni della Morte - Parte 1\" , \"Harry Potter e i Doni della Morte - Parte 2\" (tutti diretti da David Yates).\nCome regista, \u00e8 stato proposto come candidato per un premio BAFTA come miglior cortometraggio per \"Hello, Hello, Hello\" (1995); ha anche scritto, diretto e recitato come protagonista in \"Cheeky\" (2003). Thewlis \u00e8 apparso inoltre nel film di Ridley Scott \"Le crociate - Kingdom of Heaven\" (2005), nel film di Terrence Malick \"The New World\" (2005) e nel film di James Marsh \"La teoria del tutto\" (2014). Nel 2017 ha interpretato il \"villain\" Ares nel film \"Wonder Woman\" del DC Extended Universe.\nVita privata.\nDal 1992 al 1994 \u00e8 stato sposato con la regista Sara Sugarman. Dal 2001 fino al tardo 2010 ha convissuto con l'attrice Anna Friel: la coppia ha avuto una figlia, Gracie, nata il 9 luglio 2005 a Londra.\nRiconoscimenti.\nGolden Globe\nPremio Emmy\nCritics' Choice Awards\nFestival di Cannes\nMonte-Carlo Television Festival\nRazzie Awards\nDoppiatori italiani.\nNelle versioni in italiano delle opere in cui ha recitato, David Thewlis \u00e8 stato doppiato da:\nDa doppiatore \u00e8 sostituito da:"}
{"id": "374966", "revid": "124826430", "url": "https://it.wikipedia.org/wiki?curid=374966", "title": "Stagioni diverse", "text": "Stagioni diverse (\"Different Seasons\") \u00e8 la seconda raccolta di racconti scritta da Stephen King e pubblicata nel 1982.\nContenuto.\nLe novelle contenute sono:\nSono stati tratti degli adattamenti cinematografici dalle prime tre, rispettivamente \"Le ali della libert\u00e0\" (1994), \"L'allievo\" (1998) e \"Stand by Me - Ricordo di un'estate\" (1986).\nTrama.\n\"Rita Hayworth e la redenzione di Shawshank\".\nLa storia inizia nel 1947 quando Andy Dufresne arriva nel carcere di Shawshank. A differenza di molti altri prigionieri, non \u00e8 un criminale incallito ma un banchiere, accusato di aver assassinato la moglie ed il suo amante e per questo condannato all'ergastolo; si proclama innocente ma non viene creduto, anche a causa del suo temperamento apparentemente freddo e insensibile. Come molti nuovi arrivati, Andy si trova ad affrontare la dura vita del carcere fatta di numerosi abusi perpetrati dalle guardie e dalle \"Sorelle\", una banda di stupratori. \nRed, il narratore, \u00e8 conosciuto in prigione come la persona che pu\u00f2 procurare vari prodotti ai detenuti. La sua abilit\u00e0 nel consegnare materiale di contrabbando d'ogni tipo lo rende una celebrit\u00e0 tra i carcerati, e questa \u00e8 la ragione per cui Andy lo avvicina: l'uomo richiede un martelletto con cui proseguire il suo hobby di studio dei minerali con le rocce trovate in cortile e un grande poster di Rita Hayworth.\nUn giorno di primavera, Andy entra nelle grazie delle guardie e dei compagni detenuti: ascoltando casualmente una guardia parlare di problemi di tasse, sfrutta le sue capacit\u00e0 da banchiere per aiutarlo con delle pratiche legali in cambio di birre per s\u00e9 e gli altri prigionieri. L'uomo inizia cos\u00ec a essere sfruttato da vari impiegati della prigione per varie pratiche di tassazioni, ottenendo in cambio alcuni favori come la protezione dalle Sorelle e il permesso di stare in cella da solo.\nQuando Brooksie, il vecchio bibliotecario, viene rilasciato per buona condotta, Andy ne prende il posto ed inizia a spedire richieste al Senato per ottenere soldi per i libri, ottenendone la giusta quantit\u00e0 e ristabilendo la vecchia biblioteca.\nIl direttore di Shawshank, Norton (un uomo tanto crudele quanto religioso), avvia un programma per far lavorare dei detenuti fuori dal carcere per una bassa paga, cos\u00ec da guadagnare anche tramite altre ditte, che lo pagano illegalmente per indirizzare i carcerati a lavorare anche in altri settori; Andy si occupa di \"ripulire\" il denaro, garantendo a Norton assoluta riservatezza e accontentandosi di un piccolo salario e dei suoi modesti privilegi. \nDopo anni di prigionia, Andy sente Tommy, un altro prigioniero, riferire il racconto del suo incontro con un criminale che si vantava di aver ucciso un ricco golfista e la sua amante, moglie di un qualche banchiere, incastrando quest'ultimo per i delitti. Andy riconosce la propria storia e spiega a Norton la situazione, pregandolo di riaprire il processo per indagare pi\u00f9 a fondo. Il direttore per\u00f2 si rifiuta in quanto il detenuto \u00e8 troppo utile: fa trasferire Tommy in un penitenziario di minima sicurezza, affinch\u00e9 i privilegi lo inducano a tacere e usa i suoi contatti per far rilasciare il vero assassino alla libert\u00e0 vigilata, dalla quale \u00e8 scomparso. Andy suppone che il direttore non voglia farlo uscire per paura che riveli le attivit\u00e0 illegali, ma Norton afferma che vuole \"insegnargli l'umilt\u00e0\", negando che Andy possa essere davvero innocente. Quando il prigioniero dichiara di volersi opporre dal continuare a lavorare per lui, minaccia di chiuderlo in isolamento e di togliergli i privilegi, rendendolo bersaglio di nuove violenze. Il detenuto quindi riprende a svolgere i suoi incarichi nei successivi quattro anni.\nPrima di essere condannato all'ergastolo, Andy era riuscito (con l'aiuto di un amico) a vendere i suoi beni e ad investire il denaro a nome di una persona inesistente. Questa persona, Peter Stevens, viene creata dall'amico di Andy che falsifica tutti i documenti necessari, nascosti sotto ad una roccia nera in un muro di pietra che delimita un campo nella piccola citt\u00e0 di Buxton, non lontana da Shawshank. Dopo molti anni di prigione Andy, che ha stretto amicizia con Red, glielo confessa, descrivendogli esattamente come trovare il posto e come raggiungere il Messico per aprire un hotel dove desidera vivere.\nLa mattina del 12 marzo 1975, dopo ventotto anni di prigione, Andy riesce a evadere. Dopo averlo cercato nei dintorni senza successo, Norton scopre che, per tutto quel tempo, Andy ha usato il martelletto non solo per scolpire i minerali, ma anche per aprire un buco nella friabile parete della sua cella, nascondendo i progressi con i poster di varie attrici (l'ultima \u00e8 Linda Ronstadt). Dopo aver attraversato il muro, Andy \u00e8 entrato nelle fogne e, superati 500 metri, ha raggiunto un campo ed \u00e8 fuggito. In seguito all'evento, Norton \u00e8 costretto a dimettersi con grande disonore.\nQualche tempo dopo, Red riceve una cartolina vuota da McNary, una piccola cittadina vicina al confine col Messico. Nel 1977, Red viene rilasciato sulla parola e tenta di rifarsi una vita fuori dal carcere; avendo trascorso in prigione 38 anni, fatica a riadattarsi alla vita civile; un giorno fa l'autostop verso Buxton per raggiungere il posto indicatogli da Andy e scopre una somma di denaro e una lettera indirizzati a lui, in cui l'amico lo invita a raggiungerlo in Messico. Red, cos\u00ec, si prepara a violare la libert\u00e0 vigilata per raggiungere il compagno e vivere con lui da uomo libero. \n\"Un ragazzo sveglio\".\nNel 1974, a Los Angeles, il tredicenne Todd Bowden suona alla porta del vecchio immigrato tedesco Arthur Denker, accusandolo di essere il famigerato criminale nazista Kurt Dussander durante la Seconda Guerra Mondiale. Nonostante inizialmente cerchi di smentire, alla fine il vecchio \u00e8 costretto ad ammettere la sua vera identit\u00e0; invece di denunciare alle autorit\u00e0 Dussander, Todd gli chiede di raccontagli nel dettaglio tutti i suoi crimini commessi in guerra (essendosi recentemente interessato all'Olocausto), minacciando di smascherarlo e farlo arrestare se si rifiuta. Nei mesi successivi, il ragazzino fa quotidianamente visita a Dussander raccontando alla famiglia di stare assistendo un anziano nella lettura, facendosi svelare i dettagli pi\u00f9 raccapriccianti delle sue atrocit\u00e0. Per Natale, inoltre, Todd regala al vecchio una divisa da SS obbligandolo a indossarla e marciare a suo comando.\nMentre la sua relazione con Dussander continua, Todd comincia a soffrire di incubi e il suo rendimento scolastico, prima molto buono, inizia notevolmente a calare. Dopo essersi confrontato con il padre riguardo ai suoi voti, Todd falsifica la sua pagella prima di darla ai genitori, nonostante rischi di essere bocciato in diverse materie. Quando il suo consulente scolastico Ed French richiede un appuntamento con i Bowden, Todd \u00e8 costretto a chiedere l'aiuto di Dussander affinch\u00e9 si presenti a lui al loro posto come suo nonno Victor. Mentendo, Dussander dice a French che il rendimento scolastico di Todd \u00e8 peggiorato a causa di problemi a casa, rassicurandolo che i voti si ristabiliranno.\nSapendo che Todd ha falsificato la sua pagella e sta socializzando con un criminale di guerra, Dussander lo ricatta affinch\u00e9 passi le sue visite da lui a studiare, portandolo cos\u00ec alla sufficienza. Sapendo che ormai Dussander \u00e8 inutile, il ragazzo progetta di ucciderlo e spacciarlo per un incidente. Precedentemente, Todd aveva affermato di aver lasciato una lettera riguardante Dussander a un amico, che la mander\u00e0 alle autorit\u00e0 se gli dovesse succedere qualcosa; prima che il ragazzino possa compiere il suo proposito, tuttavia, Dussander intuisce le sue intenzioni e gli dice di aver scritto anche lui un biglietto riguardo al coinvolgimento di Todd, chiuso in una cassetta di sicurezza in banca, che sar\u00e0 trovato dopo la sua morte. Nonostante ci\u00f2 \u00e8 rivelato che il vecchio, come Todd, sta mentendo.\nNei mesi successivi, Todd inizia ad uccidere alcuni senzatetto alcolizzati accorgendosi che gli omicidi in qualche modo lo aiutano a calmare gli incubi. Col passare degli anni, le sue visite a Dussander si fanno sempre meno frequenti; pur perdendo la verginit\u00e0, trova la consumazione di rapporti sessuali insoddisfacenti paragonati agli omicidi e cerca di razionalizzare il suo fallimento nel sesso perch\u00e9 la sua ragazza \u00e8 ebrea. Quando le circostanze non gli permettono di continuare i suoi omicidi seriali, Todd inizia ad appostarsi vicino all'autostrada, fingendo di sparare alle macchine con il suo fucile da caccia. Nel frattempo anche Dussander, tormentato da incubi del suo passato, inizia ad uccidere senzatetto dopo aver finto di ospitarli in casa sua, seppellendo i corpi in cantina. Nonostante tale connessione, n\u00e9 Dussander n\u00e9 Todd sono inizialmente consapevoli degli omicidi dell'altro.\nUna notte, mentre Dussander sta scavando la fossa per la sua ultima vittima, ha un attacco di cuore. Chiama quindi Todd, il quale termina la sepoltura e ripulisce la scena del crimine prima di chiamare un'ambulanza. All'ospedale, Dussander condivide la stanza con Morris Heisel, un vecchio ebreo sopravvissuto all'Olocausto che riconosce \"il signor Denker\" pur non ricordandosi esattamente di lui. Todd visita Dussander e l'anziano gli rivela di aver mentito riguardo alla lettera nella cassetta di sicurezza, cos\u00ec come Todd mentiva riguardo al suo amico. Dussander ha letto sui giornali degli omicidi di senzatetto compiuti da Todd e afferma che tra loro \u00e8 finita, avendogli salvato la vita.\nQualche giorno dopo, Heisel capisce che Denker \u00e8 Dussander, comandante del campo di concentramento in cui \u00e8 stato rinchiuso e dentro cui la sua moglie e le sue figlie sono morte nelle camere a gas. Un cacciatore di criminali nazisti, Weiskopf, va da Dussander per rivelargli che \u00e8 stato scoperto, al che il vecchio, non appena l'uomo se ne va, ruba alcuni farmaci dall'ospedale con cui si suicida. Quando la vera identit\u00e0 di Dussander \u00e8 rivelata al mondo tramite i giornali, Todd convince i genitori che non fosse a conoscenza di chi fosse realmente Dussander; anche Weiskopf e il detective di polizia Richler interrogano Todd al riguardo, sebbene non restino molto convinti dalla sua versione. Un vagabondo, intanto, riconosce Todd come l'ultima persona vista assieme a molti dei barboni assassinati e avverte la polizia.\nFrench, desideroso di complimentarsi col nonno di Todd per la promozione del nipote tra i quattro migliori sportivi dell'anno, prima telefona al nonno di Todd e gli ricorda la loro precedente conversazione, ma il vero Victor Bowden non ricorda ovviamente nulla e, come noter\u00e0 il prof quando lo andr\u00e0 a trovare, non somiglia neppure fisicamente a Dussander; ci\u00f2 fa dunque capire a French che qualcosa non quadra; l'uomo controlla quindi le vecchie pagelle di Todd e scopre che sono state falsificate. Successivamente, leggendo il giornale, riconosce in Dussander come l'uomo con cui ha parlato anni prima riguardo ai voti di Todd e si dirige dal ragazzo per chiarire la questione, al che quest'ultimo gli spara uccidendolo. Il ragazzo viene ritrovato dalle autorit\u00e0 cinque ore dopo, probabilmente suicida.\n\"Il corpo\".\nLa storia \u00e8 ambientata nel 1960 e vede come protagonisti quattro dodicenni che vivono a Castle Rock, nel Maine: Gordie Lachance, Chris Chambers, Teddy Duchamp, e Vern Tessio. Un giorno di fine estate, Vern riferisce agli amici di aver sentito il suo fratello maggiore Billy parlare del presunto ritrovamento del corpo di un loro coetaneo, Ray Bower, scomparso da qualche tempo mentre si trovava a raccogliere more; Billy non ha denunciato il ritrovamento perch\u00e9 stava guidando una macchina rubata.\nI quattro ragazzini decidono di rintracciare il cadavere cos\u00ec da diventare famosi e mentono ai loro genitori su quello che faranno nei giorni successivi per partire indisturbati nei boschi fuori citt\u00e0. Il gruppo presenta diversi problemi personali e famigliari: Gordie, dotato di una grande capacit\u00e0 narrativa (alcuni suoi racconti sono presenti nella storia), \u00e8 trascurato dai genitori, soprattutto dopo la morte del suo amato fratello maggiore Dennis, il preferito della coppia; Chris viene da una famiglia disastrata e per tale ragione viene automaticamente ritenuto un teppista da parte della comunit\u00e0 in cui vive, nonostante in realt\u00e0 abbia un carattere coscienzioso e buono; Teddy, il pi\u00f9 volgare e chiassoso dei quattro, soffre per la scomparsa del padre, con cui aveva un rapporto molto problematico; Vern, invece, \u00e8 pavido e lento mentalmente. \nSeguendo la ferrovia verso la presunta posizione del corpo di Brower, i ragazzi affrontano diversi ostacoli e rafforzano il loro legame. Chris, una sera, predice a Gordie che un giorno diventer\u00e0 un famoso scrittore e che le loro strade sono destinate a dividersi da l\u00ec a poco in quanto Gordie andr\u00e0 al college grazie alla sua intelligenza, mentre loro sono destinati a rimanere a Castle Rock.\nUna volta giunti sul posto, i ragazzi trovano il corpo e restano alquanto scossi. Poco dopo vengono raggiunti da Billy e la sua banda di amici, il cui capo \u00e8 il violento e pericoloso Ace Merrill. Quest'ultimo vuole ottenere una ricompensa per il ritrovamento del cadavere finch\u00e9 Chris non tira fuori la pistola rubata al padre per minacciarlo e costringerlo ad andarsene. Dopodich\u00e9, anche i bambini tornano a casa; il corpo viene rinvenuto grazie alla telefonata anonima di uno dei ragazzi pi\u00f9 grandi. Questi ultimi si vendicano in seguito dell'umiliazione subita: Ace rompe il naso e due dita di Gordie, il fratello maggiore di Chris (appartenente alla banda) rompe il braccio al fratello pi\u00f9 piccolo e una sorte simile capita a Teddy e Vern. Ci\u00f2 nonostante, i quattro si rifiutano di denunciare le violenze subite e il loro comportamento stoico permette loro di guadagnarsi il rispetto dei coetanei.\nViene poi descritto il futuro dei personaggi: il gruppo si separa come previsto da Chris, in quanto Teddy e Vern si allontanano dagli altri diventando i leader di un gruppo di ragazza pi\u00f9 giovani. Gordie frequenta il college insieme a Chris, quest'ultimo nonostante le critiche del padre, gli insulti dei compagni e l'indifferenza dei professori; entrambi riescono a terminare gli studi. Tre degli amici incorrono in una morte prematura: Vern muore nel 1966 in un incendio durante una festa in una casa; Teddy si schianta con l'auto sotto l'effetto di alcol e droghe uccidendo s\u00e9 stesso e gli altri passeggeri del veicolo e Chris, studente di giurisprudenza al secondo anno, viene accoltellato mortalmente dopo aver cercato di separare due litiganti in un ospedale. Gordie diventa uno scrittore di successo, si sposa e ha tre figli; quella appena narrata \u00e8 la sua ottava storia.\n\"Il metodo di respirazione\".\nDavid, il narratore di questa storia, \u00e8 un uomo di mezza et\u00e0, notaio a Manhattan, associato ad uno strano club in cui i membri, oltre a leggere, discutono e giocano a biliardo e scacchi, raccontando strane storie. Il gioved\u00ec prima di Natale, l'anziano medico Dr. McCarron racconta la storia di una paziente incinta e del suo parto, avvenuto in un modo tanto agghiacciante quanto incredibile.\nQuesta ragazza, chiamata da McCarron con il finto nome \"Sandra Stansfield\", si rec\u00f2 da lui incinta chiedendogli di assisterla durante la gravidanza. McCarron le diede numerosi consigli e le insegn\u00f2 anche il metodo di respirazione successivamente chiamato Metodo Lamaze. Il giorno del parto Sandra mette in atto il metodo, ma a causa di un incidente, muore decapitata sui gradini dell'ospedale.\nNonostante ci\u00f2, la sua testa e il suo corpo continuano a respirare secondo il metodo per diversi minuti e McCarron riesce a far nascere il bambino; dopo il parto, il corpo di Sandra smette di muoversi.\nGenesi dell'opera.\nLe novelle contenute in \"Stagioni diverse\" nascono come \"storie di letto\", idee sviluppate mentalmente, la sera, a letto, mentre durante il giorno King era gi\u00e0 impegnato nella stesura di romanzi.\nAccuse di plagio.\nGeorge McLeod, scrittore amico di King, sostiene che il racconto \"The Body\" sia stato ispirato da una sua breve storia, i cui principali elementi siano stati incorporati nel libro di King. Quando usc\u00ec il film tratto dal racconto, \"Stand by Me - Ricordo di un'estate\", McLeod chiese che il suo nome apparisse nei titoli di testa, e che ottenesse parte dei diritti. King rifiut\u00f2 la proposta, e ci\u00f2 segn\u00f2 la fine della loro lunga amicizia."}
{"id": "374968", "revid": "125761222", "url": "https://it.wikipedia.org/wiki?curid=374968", "title": "Iperrealismo", "text": "L'iperrealismo \u00e8 un genere di pittura e scultura, i cui artisti si servono di tecniche fotografiche e di una meccanica di riproduzione della realt\u00e0 per costruire l'illusionismo delle proprie tele e delle proprie sculture. I soggetti pi\u00f9 ricorrenti sono figure umane, scenari cittadini oppure oggetti inanimati descritti con uno stile spesso influenzato dalla pubblicit\u00e0: colori aggressivi, inquadrature fortemente concentrate sul soggetto principale. Per poter riprodurre la realt\u00e0 in maniera rigorosa, gli iperrealisti si servono in genere di fotografie molto ingrandite per le pitture o di calchi dal vivo per le sculture, per realizzare quanti pi\u00f9 dettagli possibili, in una vera e propria \"forma maniacale\". Il termine si applica principalmente a un movimento artistico indipendente negli Stati Uniti e in Europa ed \u00e8 considerato un avanzamento del fotorealismo.\nStoria.\nIl fenomeno dell\u2019iperrealismo, derivato dalla pop art, si delinea intorno agli anni sessanta negli Stati Uniti con la mostra del 1964 \"\u201cThe Painter and the Photograph\u201d\" alla New Mexico University di Albuquerque, mentre sul piano internazionale l\u2019affermazione della corrente avviene nel 1972. La parola Iperrealismo \u00e8 stata coniata dal gallerista Isy Brachot nel 1973 e la parola che us\u00f2 in francese \"Hyperr\u00e9alisme\" diede il titolo alla mostra nella sua galleria di Bruxelles che raccoglieva allora i maggiori esponenti del movimento fotorealista americano ed europeo. \nPittori e scultori iperrealisti.\nTra i pittori pi\u00f9 famosi ricordiamo gli americani Chuck Close, Richard Estes, Ralph Goings. \nRichard Estes viene considerato uno dei fondatori del movimento fotorealista internazionale della fine degli anni '80, egli dipinge soprattutto paesaggi urbani caratterizzati da molti dettagli. \nIl cosiddetto \"fotografo a matita\" Paul Cadden, il disegnatore che si diletta a riprodurre a mano fotografie in primo piano con un grado di dettaglio incredibile. Dalle innumerevoli rughe sul volto di una donna, dalle goccioline d'acqua fino allo sbuffo di fumo che fuoriesce da una sigaretta, tutto nei ritratti di Cadden appare assolutamente reale; al punto che le differenze tra il quadro e la fotografia sono impercettibili. L'artista stesso afferma: \"Questo stile iperrealista si concentra molto di pi\u00f9 sui dettagli che sui soggetti raffigurati. Sculture e dipinti iperrealisti non sono rigorose interpretazioni di fotografie, n\u00e9 sono illustrazioni letterali di una particolare scena o di un soggetto. Invece utilizzano elementi aggiuntivi, spesso sottili, per creare l'illusione di una realt\u00e0 che non esiste o non pu\u00f2 essere vista dall'occhio umano. Inoltre, si possono incorporare elementi tematici emotivi, sociali, culturali e politici come un'estensione dell'illusione visiva; insomma una visione diversa rispetto alla scuola, pi\u00f9 vecchia e considerevolmente pi\u00f9 letterale, del fotorealismo\".\nNon tutti gli artisti si servono delle tecniche fotografiche per riprodurre alla perfezione la realt\u00e0. Chuck Close, per esempio, nei suoi ritratti si serve intenzionalmente di fotografie sfocate oppure costruisce i volti sulla tela accostando tante piccole tessere di colore come se creasse un mosaico: in questo modo riesce a rappresentare l'impressione di un volto anche senza riprodurne esattamente la sembianza fisica. I volti sono rappresentati frontalmente e con uno sguardo vacuo ed inespressivo che cela l'anima della persona ritratta. Nel dipinto \"Robert\" ogni minuscolo tocco di colore \u00e8 inserito in ciascun quadrato di una griglia che ne compone 104072. Variando la densit\u00e0 del colore e intervenendo decine di volte in ogni singola celletta, l'artista ottiene spettacolari effetti di illusionismo pittorico come nella resa dei capelli, della pelle, del gilet di lana lavorato a maglia.\nIl pittore austriaco Gottfried Helnwein, \u00e8 un pilastro dell'iperrealismo. Lo scopo principale dei suoi lavori \u00e8 la provocazione, anche con immagini forti e sconvolgenti. In particolar modo egli denuncia gli abusi sugli innocenti, per questo i soggetti pi\u00f9 rappresentati sono bambini (bambini soldato o vittime di violenza, pedofilia, guerra, povert\u00e0 ecc.). I suoi dipinti sembrano vere e proprie foto, caratterizzati da tanti dettagli (ad esempio ricami e cuciture dei vestiti). Una caratteristica di molti suoi dipinti \u00e8 la pelle molto bianca del soggetto, in contrasto con il sangue presente sul viso e sul corpo.\nInvece tra gli scultori pi\u00f9 conosciuti ricordiamo Duane Hanson, famoso per le sue creazioni raffiguranti persone comuni, spesso in atteggiamento lavorativo, o in atti di vita quotidiana, complete di acconciature altamente particolareggiate e abbigliate con vestiti e materiali (occhiali, sedia, tappeto ecc.) veri. L'impressione di verosimiglianza di tali lavori \u00e8 enormemente accresciuta dalla loro collocazione nello spazio espositivo in posizioni intenzionalmente defilate (l'angolo di una stanza, un corridoio, una rampa di scale), cos\u00ec da sorprendere lo spettatore costringendolo a verificare se ci\u00f2 che ha di fronte sia la realt\u00e0 o una sua fedelissima riproduzione.\nUn altro eccezionale esempio di scultore iperrealista \u00e8 il californiano (di origine italiana) John De Andrea, che realizza calchi di nudi in cui non si accontenta di usare vestiti veri, ma si serve persino di capelli umani e disegna le rughe della pelle fino a riprodurre un'immagine quasi impietosa del reale. Egli, a differenza di Hanson, prediligeva i nudi femminili proprio per scatenare nell'osservatore una naturale attrazione fisica per le forme sinuose dei suoi soggetti, che immediatamente si trasforma in un sentimento di sinistra irrequietudine, poich\u00e9 l'estremo realismo del soggetto, la sensualit\u00e0 delle sue forme e la loro immobilit\u00e0 induce a pensare di trovarsi di fronte a un cadavere. L'iperrealismo di De Andrea, in altre parole, sconfina in quel delicatissimo territorio della nostra conoscenza dove desideri erotici e istinti vitali si scontrano con il mistero angoscioso della morte."}
{"id": "374970", "revid": "316459", "url": "https://it.wikipedia.org/wiki?curid=374970", "title": "Battaglia di Valibona", "text": "Valibona \u00e8 una piccola borgata del comune di Calenzano, posta alle pendici del Monte Maggiore. Ancora oggi \u00e8 raggiungibile solo attraverso sentieri non asfaltati e piuttosto disagevoli e le sue case sono state abbandonate fin dal secondo dopoguerra.\nLa localit\u00e0 \u00e8 nota per la battaglia di Valibona del 3 gennaio 1944, primo esempio di Resistenza militare in Toscana, combattuta tra una formazione partigiana (\"Lupi neri\") e reparti repubblicani di Prato, la milizia volontaria Ettore Muti, i fascisti ed i carabinieri dei Comuni limitrofi.\nComponenti della Formazione d'Assalto Garibaldi \"Lupi Neri\".\nLa Formazione d'Assalto Garibaldi \"Lupi Neri\" era una delle prime formazioni partigiane organizzate dal Partito comunista nella provincia di Firenze, con base a Monte Morello fin dalle prime settimane del settembre 1943. Comandata da Lanciotto Ballerini e dal commissario politico Ferdinando Puzzoli, era composta da antifascisti locali, militari italiani ed ex prigionieri stranieri (inglesi, sovietici, jugoslavi). Al momento della battaglia, la formazione partigiana era composta da 17 uomini:\nPer ordine del C.T.L.N, altri 23 componenti della formazione partigiana si erano spostati per consegnare del tritolo ricavato da azioni di guerriglia; con loro vi era Ted, capitano dello Stato Maggiore inglese. Rientrarono a Campi Bisenzio, durante le festivit\u00e0 natalizie, Renzo Ballerini, fratello di Lanciotto, Primo Verniani, vice comandante, Alberto Querci, Alberto Panerai e Corrado Bernardi, per riunirsi alle famiglie. Anche Fernando Buccelli e Giuseppe Galeotti, di Sesto Fiorentino, non furono presenti alla battaglia, in quanto erano scesi nella cittadina natale per cercare materiale e ricevere informazioni dal Comitato di Liberazione.\nAntefatto.\nIn quei giorni, la formazione partigiana comandata da Lanciotto Ballerini era impegnata in uno spostamento strategico verso i Faggi di Javello per coordinarsi con due squadre partigiane della Val di Bisenzio e di Prato e per tenere collegamenti con i gruppi partigiani presenti nelle montagne dell'Appennino Pistoiese. Negli ultimi giorni del 1943 una parte dei suoi uomini fu protagonista di una piccola scaramuccia con alcuni militi fascisti collaborazionisti della Todt in localit\u00e0 Cornocchio, in seguito alla quale le autorit\u00e0 repubblichine pratesi decisero una spedizione punitiva in forze (150/200 uomini).\nLa mattina del 3 gennaio 1944 i fascisti, che erano riusciti dopo vane ricerche a trovare una guida (un guardiacaccia di una fattoria di Vaiano), attaccarono di sorpresa i partigiani rifugiati in un fienile. Lanciotto Ballerini si rese subito conto che l'unica soluzione possibile era rompere l'accerchiamento e tentare una manovra di sganciamento con una sortita e diede l'ordine di attacco.\nLa battaglia.\nLa battaglia, che vide una grande dimostrazione di valore da parte dei partigiani, dur\u00f2 tre ore e raggiunse il suo scopo, dato che una larga parte del gruppo riusc\u00ec a sfuggire all'assedio ed a infliggere serie perdite al nemico.\nNelle file partigiane si contarono tre morti: Lanciotto Ballerini, morto nell'aprire la strada ai compagni, Luigi Giuseppe Ventroni, morto carbonizzato nel fienile a cui era stato dato fuoco, e Vladimiro, catturato e ucciso con un colpo alla testa. Furono fatti prigionieri Benito Guzzon, Tommaso Bertovich, Corrado Conti, Mario Ori e Loreno Barinci, che furono oggetto di sevizie particolarmente efferate.\nDall'altra parte si contarono sei morti, tra cui il capo della spedizione Duilio Sanesi e Alfredo Pierantozzi, maresciallo dei carabinieri di Calenzano (quasi sicuramente ucciso dai fascisti) e circa 12 feriti.\nIl dopo battaglia.\nI partigiani superstiti, insieme alle altre formazioni partigiane, costituirono una brigata Garibaldi, alla quale fu dato il nome del comandante ucciso e che fu tra le protagoniste della liberazione di Firenze; Guglielmo Tesi cadde a Berceto (Pomino - Rufina) insieme ad un altro giovane partigiano, Mauro Chiti di Carmignano, in un'imboscata delle milizie SS italiane: furono uccisi con raffiche di mitra il 17 aprile 1944.\nIl guardiacaccia-spia fu poi catturato in zona al momento della Liberazione e passato per le armi proprio nella zona della battaglia; nel 1946 Lanciotto Ballerini fu decorato con la Medaglia d'Oro al Valor Militare.\nIn seguito alla scoperta di nuovi documenti e testimonianze, si sta cercando di fare chiarezza sulla morte del maresciallo Pierantozzi, quasi sicuramente eliminato dai fascisti perch\u00e9 si opponeva alle rappresaglie sui contadini di Valibona, in vista di una probabile \"riabilitazione\" come martire del fascismo."}
{"id": "374972", "revid": "498579", "url": "https://it.wikipedia.org/wiki?curid=374972", "title": "Eanfrith di Bernicia", "text": "Era figlio del re Aethelfrith, re di Bernicia e di Deira. Il padre nel 616 venne sconfitto e ucciso dal re dell'Anglia orientale, Raedwald, che aveva posto sul trono dei due regni Edwin\nEanfrith, che stando all\"'Historia ecclesiastica gentis Anglorum\" del Venerabile Beda era il primogenito di Aethelfrith e l'erede al trono, and\u00f2 in esilio nel nord dell'Inghilterra, tra i Pitti, dove fu battezzato. Spos\u00f2 una principessa locale, da cui ebbe un figlio, Talorgan I dei Pitti, che fu pi\u00f9 tardi re del suo popolo (653\u2013657).\nNel 633 Edwin fu sconfitto e ucciso dagli eserciti di Cadwallon ap Cadfan di Gwynedd e Penda di Mercia nella battaglia di Hatfield Chase ed Eanfrith colse l'opportunit\u00e0 per rientrare in patria, riuscendo a riprendere il trono di Bernicia, mentre il regno di Deira, che il padre aveva in passato conquistato, fu occupato da un parente di Edwin, Osric. Secondo il Venerabile Beda, al suo ritorno in patria Eanfrith ritorn\u00f2 al paganesimo.\n\u00c8 possibile che Eanfrith fosse stato coinvolto in qualche modo negli eventi che portarono alla caduta di Edwin, e comunque, almeno inizialmente, sembra avesse buoni rapporti con il re Cadwallon. Secondo il racconto di Beda, tuttavia, gi\u00e0 nel 634 Eanfrith, venne ucciso a tradimento proprio dal re di Gwynnedd, nel corso di un incontro per negoziare la pace a cui era andato con una scorta limitata a soli dodici uomini.\nAlla sua morte gli successe il fratello Oswald."}
{"id": "374977", "revid": "30610", "url": "https://it.wikipedia.org/wiki?curid=374977", "title": "Osric", "text": " Dopo la morte in battaglia di Edwin contro Cadwallon ap Cadfan del Gwynedd e Penda di Mercia, la Northumbria piomb\u00f2 nel caos. Eanfrith prese il potere in Bernicia e Osric nella Deira. Secondo Beda Osric fu cristiano come Eanfrith (che per\u00f2 torn\u00f2 al paganesimo subito dopo aver preso il potere). Eliminato Edwin, Cadwallon prosegu\u00ec nella sua devastazione della Northumbria. Beda dice che Osric assedi\u00f2 Cadwallon, che per\u00f2 fece una sortita con le sue truppe e lo sconfisse."}
{"id": "374978", "revid": "7336", "url": "https://it.wikipedia.org/wiki?curid=374978", "title": "Pallabase", "text": ""}
{"id": "374982", "revid": "3831", "url": "https://it.wikipedia.org/wiki?curid=374982", "title": "Oswine", "text": ""}
{"id": "374985", "revid": "74801", "url": "https://it.wikipedia.org/wiki?curid=374985", "title": "Turnham Green", "text": "Turnham Green \u00e8 un sobborgo londinese che si trova a Chiswick, nell'area occidentale della citt\u00e0. Quest'area residenziale, tipica di tutta la zona Ovest della capitale inglese, dal punto di vista amministrativo \u00e8 un quartiere del borgo di Hounslow.\nIl nome \u00e8 anche usato per descrivere il parco principale dell'area.\nIl 13 novembre 1642, durante la guerra civile inglese, Turnham Green fu teatro di una battaglia quando le forze del re Carlo I si videro bloccare l'avanzata verso Londra dalle forze parlamentari sotto il comando del III conte di Essex.\nIl 10 settembre 1827 il povero e malridotto Ugo Foscolo mor\u00ec in questo sobborgo."}
{"id": "374990", "revid": "767487", "url": "https://it.wikipedia.org/wiki?curid=374990", "title": "Juninho Paulista", "text": "In Europa ha giocato con , e .\nBiografia.\n\u00c8 soprannominato \"Paulista\", che significa \"proveniente da S\u00e3o Paulo\" (o, pi\u00f9 in generale, dallo stato di San Paolo) per distinguerlo da Juninho Pernambucano.\nCarriera.\nClub.\nJuninho ha incominciato la propria carriera calcistica al nel 1992 ma raggiunge il successo in Europa quando approda al in Premier League. Qui si fa subito apprezzare dai sostenitori del \"Boro\" per la sua classe e la facilit\u00e0 di dribbling, caratteristiche che non impediranno comunque al Middlesbrough di retrocedere nella Football League Championship.\nNel 1997 Juninho si trasferisce all' e, grazie ai suoi assist, aiuta Christian Vieri a vincere il titolo di capocannoniere della Liga. L'anno successivo, con la venuta di Arrigo Sacchi, \u00e8 relegato in panchina a favore dell'allora emergente e giovanissimo Juan Carlos Valer\u00f3n, anche per via del suo mancato adattamento alle rigorose disposizioni tattiche dell'allenatore italiano. Trascorsa una sola stagione (1999/00) al Middlesbrough, torna poi al e al e, per la terza volta, rientra in Premier League, ancora al Middlesbrough.\nSi trasferisce poi in Scozia, al Celtic Glasgow, ma dopo soli otto mesi rescinde il proprio contratto il 5 aprile 2005 per tornare ancora in Brasile, questa volta al . Dal 2006-2007 \u00e8 al Flamengo, trasferendosi poi in Australia, al , il 1\u00ba agosto 2007; otto mesi dopo, il suo contratto viene rescisso. Nel giugno 2009 assume la presidenza dell', decidendo poi nel novembre dello stesso anno di riprendere l'attivit\u00e0 calcistica a partire dal campionato Paulista del 2010. Al termine di detta competizione, si ritira per la seconda volta.\nNazionale.\nJuninho \u00e8 stato convocato pi\u00f9 di 50 volte nella nazionale brasiliana ed \u00e8 riuscito a vincere i Mondiali del 2002, dopo aver saltato la precedente edizione a causa di un infortunio causatogli da una dura entrata di M\u00edchel Salgado.\nNel 1996 ha vinto la medaglia di bronzo alle Olimpiadi ad Atlanta."}
{"id": "374991", "revid": "767487", "url": "https://it.wikipedia.org/wiki?curid=374991", "title": "Mer de Glace", "text": "La Mer de Glace (dal francese e significa \"mare di ghiaccio\") \u00e8 un ghiacciaio situato sul lato nord (francese) del massiccio del Monte Bianco (Alpi Graie).\nCaratteristiche.\nIn senso stretto, il ghiacciaio pu\u00f2 essere considerato come originato dalla confluenza del ghiacciaio di Leschaux e del ghiacciaio del Tacul alla quota di 2.100 metri, appena a nord dell'Aiguille du Tacul.\nTuttavia, in senso pi\u00f9 ampio, \u00e8 un ghiacciaio vallivo composto che si origina direttamente a nord del Monte Bianco ad un'altitudine di circa 4.100 metri.\nSecondo i dati del \"World Glacier Monitoring Service\" nel 2015 il ghiacciaio misurava 13\u00a0km di lunghezza e la sua superficie era di circa 23\u00a0km\u00b2.\nDal 1850 il ghiacciaio si trova in una fase di importante regresso, dopo aver raggiunto la massima estensione nel 1644, nel corso della piccola era glaciale.\nTurismo.\nLa Mer de Glace rappresenta una grande attrazione turistica. I turisti vi possono accedere facilmente con ferrovia Chamonix-Montenvers a cremagliera.\nLa localit\u00e0 \"Montenvers\", collocata un po' a monte della lingua terminale del ghiacciaio, offre un eccellente punto di osservazione sulla Mer de Glace. Montenvers \u00e8 anche conosciuto per la sua celebre \"grotta di ghiaccio\", scavata ogni anno nel fianco del ghiacciaio dal 1946."}
{"id": "374993", "revid": "580197", "url": "https://it.wikipedia.org/wiki?curid=374993", "title": "J1 League", "text": "La , nota in passato come , \u00e8 la massima serie del campionato giapponese ed \u00e8 gestita dalla .\nFondata nel 1992, ha sostituito l'amatoriale Japan Soccer League (JSL) come prima categoria del calcio giapponese.\nStoria.\nPrima della creazione della J. League, la massima serie del campionato giapponese era la Japan Soccer League (JSL); a questo campionato partecipavano squadre di livello amatoriale. I media e i tifosi non vi prestavano molta attenzione, gli stadi non erano di altissima qualit\u00e0 e il Giappone non era tra le potenze calcistiche asiatiche. Per aumentare il livello di gioco del campionato e per tentare di rendere pi\u00f9 competitiva la Nazionale giapponese, la Japan Football Association (JFA) decise di creare un campionato professionistico.\nLa J. League venne creata nel 1992; inizialmente vi presero parte 10 squadre scelte dalla JSL: Kashima Antlers, Urawa Red Diamonds, JEF United Ichihara, Verdy Kawasaki, Yokohama Marinos, Yokohama Fl\u00fcgels, Shimizu S-Pulse, Nagoya Grampus Eight, Gamba Osaka e Sanfrecce Hiroshima.\nA quel punto la Japan Soccer League cambi\u00f2 nome in Japan Football League, diventando, a livello semiprofessionistico, il campionato di seconda divisione. Anche se la J. League inizi\u00f2 ufficialmente nel 1993, nel 1992 si gioc\u00f2 un torneo tra le 10 squadre ammesse alla nuova massima serie, la Coppa Yamazaki Nabisco, nota anche come Coppa della J. League.\nLa prima edizione della J. League prese ufficialmente il via il 15 maggio 1993. Per decretare il vincitore si scelse una formula simile in parte a quella del campionato argentino di calcio: al termine del campionato, le prime classificate del girone d'andata e del girone di ritorno si sarebbero affrontate in una finale (la Suntory Championship) con gare di andata e ritorno; in caso di vittoria di una stessa squadra in entrambi i gironi, essa veniva eletta automaticamente campione nazionale. Le prime due edizioni furono un successo: ogni partita venne trasmessa in diretta sulla TV nazionale e gli stadi si riempirono di tifosi. Nella seconda stagione (1994), in cui vennero ammesse due nuove societ\u00e0, J\u00fabilo Iwata e Bellmare Hiratsuka, ogni partita veniva seguita da una media di 19.598 spettatori, record non ancora battuto.\nIntanto alla lega vennero ammesse nuove societ\u00e0: nel 1995 vennero promosse in massima serie il Kashiwa Reysol e il Cerezo Osaka, nel 1996 il Kyoto Purple Sanga e l'Avispa Fukuoka, nel 1997 il Vissel Kobe e nel 1998 il Consadole Sapporo. Nessuna squadra retrocedeva nella serie inferiore.\nDurante questa fase iniziale della J. League, alcuni giocatori e allenatori furono chiamati dall'Europa e dal Sud America (specialmente dal Brasile), aumentando la qualit\u00e0 complessiva del campionato. Tuttavia con l'aumento della qualit\u00e0 anche i costi aumentarono.\nNel 1999, al fine di evitare il collasso della lega per via dei problemi finanziari che affliggevano diversi club, culminati con la fusione del Yokohama Marinos e del Yokohama Fl\u00fcgels nel Yokohama F. Marinos, essa venne divisa in due entit\u00e0 distinte, dando cos\u00ec vita ad un campionato di seconda divisione giapponese, la J. League 2, formata dal Consadole Sapporo (perdente nei playoff validi per la permanenza in massima serie, contro Vissel Kobe e Avispa Fukuoka) e da 9 squadre provenienti dalla Japan Football League, che divenne quindi la terza serie. Di conseguenza, la J. League cambi\u00f2 nome in J. League 1 e il numero di squadre militanti si ridusse da 18 a 16. Con la creazione della J. League 2 venne creato il meccanismo di promozioni e retrocessioni tra le due leghe che prima non esisteva: ora le ultime due classificate in J1 retrocedevano in J2, sostituite dalle prime due classificate in J2.\nLa lega, inoltre, inizi\u00f2 ad adottare gradualmente un formato simile a quello dei campionati nazionali europei; infatti, se in passato nelle partite di campionato, in caso di parit\u00e0, si ricorreva ai tempi supplementari con la regola del golden goal ed eventualmente ai tiri di rigore, a partire dalla stagione 1999 questi ultimi furono aboliti, mentre la soppressione dei tempi supplementari fu applicata nel 2002 in J2 e nel 2003 in J1.\nUn'ulteriore rivoluzione avvenne al termine della stagione 2004, allorch\u00e9 si decise di abbandonare il modello di campionato diviso in due parti con annessa finale tra le 2 vincitrici dei gironi d'andata e di ritorno: a partire dalla stagione 2005 sarebbe divenuta campione del Giappone la squadra classificatasi al primo posto al termine del campionato. D'altronde, gi\u00e0 nel 2002 e nel 2003 non si svolse alcuna finale, in quanto J\u00fabilo Iwata e Yokohama F. Marinos (rispettivamente) vinsero girone d'andata e di ritorno della J. League 1.\nSempre nel 2005 venne aumentato il numero di squadre partecipanti in massima serie, riportandola nuovamente a 18, e vennero introdotti i playoff salvezza tra la terz'ultima classificata in J1 e la terza in J2. Nel 2006 si procedette, poi, alla ricollocazione delle date di campionato in modo tale da decongestionare il calendario delle squadre giapponesi impegnate in AFC Champions League: grazie a ci\u00f2, unitamente alle vittorie in coppa dell'Urawa Red Diamonds (2007) e del Gamba Osaka (2008), la J. League 1 ha ottenuto la possibilit\u00e0 di qualificare al pi\u00f9 4 squadre nella competizione continentale a partire dal 2009. Proprio in quell'anno sono stati apportati ulteriori cambiamenti: i playoff salvezza vennero aboliti (con retrocessione diretta della terz'ultima classifica in J1) e venne introdotta la possibilit\u00e0 per i club di ingaggiare un calciatore non giapponese proveniente da una nazione aderente all'AFC, fermo restando il limite di massimo 4 calciatori stranieri.\nNei bienni 2007-2008, 2011-2012 e 2015-2016 la squadra vincitrice del torneo era qualificata d'ufficio ad un turno preliminare da giocare contro la vincitrice della OFC Champions League valido per l'accesso al Mondiale per club FIFA, in quanto in quelle annate il Giappone era il paese ospitante la massima competizione FIFA per club.\nNel 2015 \u00e8 stato ripristinato il vecchio format con 2 \"stage\" separati (corrispondenti ai gironi di andata e di ritorno), ma rispetto al passato il titolo di campione nazionale viene assegnato attraverso un mini torneo ad eliminazione diretta a cui partecipano 5 squadre: le 2 vincitrici degli \"stage\" e le 3 prime squadre per numero di punti totalizzati nella stagione regolare (ossia sommando i punti tra andata e ritorno). La squadra 1\u00aa classificata nella stagione regolare accede direttamente alla finale, mentre le altre 4 si fronteggiano in gare di play-off per determinare l'altra finalista, accoppiate inizialmente nella seguente maniera: la vincitrice di \"stage\" col maggior numero di punti (limitatamente allo \"stage\" vinto) affronta la 3\u00aa classificata nella stagione regolare, mentre quella col minor numero di punti sfida la 2\u00aa classificata nella stagione regolare. Dopo sole 2 stagioni, per\u00f2, tale format \u00e8 stato nuovamente accantonato e nel 2017 \u00e8 stata ufficialmente ripristinata la precedente formula in cui veniva proclamata vincitrice la squadra prima classificata al termine dell'intero campionato.\nSquadre partecipanti.\nSono 31 le squadre ad aver preso parte alle 30 edizioni della J1 League (in grassetto sono evidenziate le squadre militanti in J1 League 2022):\nPiazzamenti delle squadre.\nAlbo d'oro.\nI campionati vinti da ciascuna squadra sono elencati in ordine cronologico, dividendoli in base alla denominazione che la societ\u00e0 utilizzava nel periodo in cui vinse il titolo."}
{"id": "374998", "revid": "49409", "url": "https://it.wikipedia.org/wiki?curid=374998", "title": "Prostaglandina", "text": ""}
{"id": "375001", "revid": "1982", "url": "https://it.wikipedia.org/wiki?curid=375001", "title": "Letizia Ramolino", "text": ""}
{"id": "375003", "revid": "1982", "url": "https://it.wikipedia.org/wiki?curid=375003", "title": "Carlo Maria Bonaparte", "text": ""}
{"id": "375005", "revid": "547992", "url": "https://it.wikipedia.org/wiki?curid=375005", "title": "Phyllis Allen", "text": "Biografia.\nPhyllis Allen si accost\u00f2 al mondo del cinema nel 1910 dopo anni di esperienza sui palcoscenici del \"vaudeville\" e del musical a Broadway. Giunonica attrice caratterista, grazie al fisico possente e prosperoso, imperson\u00f2 il prototipo della moglie dominatrice, armata di mattarello come Chaplin la ritrasse mirabilmente nel suo capolavoro \"Giorno di paga\" (1922).\nLe sue prime esperienze cinematografiche furono in produzioni Selig, quindi dal 1913 pass\u00f2 alla squadra Keystone, recitando al fianco di Mabel Normand, Ford Sterling, Roscoe 'Fatty' Arbuckle, Mack Swain e nel 1914 nei primi cortometraggi di Charlie Chaplin, beneficiando di riflesso del suo successo.\nNel marzo del 1916 abbandon\u00f2 la \"Keystone\" di Mack Sennett per aggregarsi alla Fox. Nel 1920 recit\u00f2 nella serie di commedie \"Model Comedies\" al fianco di Gale Henry, chiudendo la carriera nei due capolavori First National di Chaplin, \"Giorno di paga\" (1922) e \"Il pellegrino\" (1923)."}
{"id": "375009", "revid": "1942768", "url": "https://it.wikipedia.org/wiki?curid=375009", "title": "Filesystem Hierarchy Standard", "text": "In informatica il Filesystem Hierarchy Standard (FHS) (\"\u00abStandard di Gerarchia dei Filesystem\u00bb\") \u00e8 uno standard che definisce le directory principali ed il loro contenuto nel file system dei sistemi operativi Unix-like, tra cui i sistemi Linux.\nDescrizione.\nIl processo di sviluppo di una gerarchia standard per i file system inizi\u00f2 nell'agosto 1993 con l'idea di ristrutturare la struttura dei file e delle directory di Linux. L'FSSTND (\"Filesystem Standard\"), uno standard di gerarchia dei filesystem, fu messo in funzione il 14 febbraio 1994. Revisioni successive vennero prodotte il 9 ottobre dello stesso anno ed il 28 marzo 1995.\nAgli inizi del 1996 fu presa in considerazione l'idea di sviluppare una versione dell'FSSTDN da utilizzare non solo su Linux, ma anche in tutti gli altri sistemi Unix-like con l'aiuto di alcuni membri della comunit\u00e0 di sviluppo BSD. Come risultato di questa collaborazione si misero a fuoco le caratteristiche che accomunavano tutti i sistemi Unix-like. Considerando questa nuova apertura al mondo Unix, il nome dello standard venne cambiato in Filesystem Hierarchy Standard (abbreviato in FHS).\nLo standard FHS viene attualmente mantenuto dall'organizzazione non-profit Free Standards Group che \u00e8 composta dai maggiori produttori di software ed hardware come Hewlett-Packard, Red Hat, IBM e Dell. Tuttavia la gran parte delle distribuzioni Linux, comprese quelle sviluppate dai membri del Free Standards Group, non seguono completamente questo standard. In particolare, dei percorsi creati specificatamente dai membri dell'FHS, come /srv/, non hanno trovato una grande applicazione. Alcuni sistemi Unix e Linux rompono completamente con l'FHS preferendo un approccio differente; un esempio \u00e8 GoboLinux. Anche macOS usa nomi leggibili uniti ad un filesystem basato sull'FHS. La versione corrente dello FHS \u00e8 la 3.0 del 3 giugno 2015.\nAlbero e struttura delle directories.\nTutti i file e le \"directories\" sono disposti sotto la directory root \"/\", anche se sono fisicamente salvati in periferiche differenti. Alcune di queste \"directories\" possono non essere presenti: ad esempio quelle riguardanti il sottosistema grafico X Window System possono mancare se questo non \u00e8 installato. La maggior parte di queste directories sono presenti su tutti i sistemi Unix-like e usate in modo simile: qui, per\u00f2, sono presentate le descrizioni relative alla specifica FHS."}
{"id": "375013", "revid": "18737", "url": "https://it.wikipedia.org/wiki?curid=375013", "title": "Standard di Gerarchia dei Filesystem", "text": ""}
{"id": "375019", "revid": "108669291", "url": "https://it.wikipedia.org/wiki?curid=375019", "title": "Cemento Portland", "text": ""}
{"id": "375023", "revid": "125431805", "url": "https://it.wikipedia.org/wiki?curid=375023", "title": "Renato Guarini", "text": "Biografia.\nLaureato in Scienze Matematiche presso l'Universit\u00e0 degli Studi di Napoli nel 1954, \u00e8 stato Rettore dell'Universit\u00e0 La Sapienza di Roma dal 2004 al 2008; ha inoltre svolto il ruolo di professore emerito di Statistica Economica presso la stessa universit\u00e0 dal 1976. \u00c8 stato presidente della Fondazione Roma Sapienza fino al 2015. \u00c8 stato Preside della Facolt\u00e0 di Scienze Statistiche della Sapienza Universit\u00e0 di Roma dal 1995 al 2005, Pro-Rettore della Sapienza Universit\u00e0 di Roma dal 1997 al 2004. \u00c8 membro dell'Accademia dei Lincei e dell'Accademia Bonifaciana di Anagni dal 20 aprile 2005."}
{"id": "375025", "revid": "716642", "url": "https://it.wikipedia.org/wiki?curid=375025", "title": "J\u00fabilo Iwata", "text": "Il \u00e8 una societ\u00e0 calcistica giapponese con sede a Iwata.\nFondata nel 1970, milita nella J1 League.\nLo stadio di casa del J\u00fabilo \u00e8 lo Yamaha Stadium, ma per le partite di cartello utilizza il pi\u00f9 capiente Ecopa Stadium di Fukuroi, costruito per i mondiali di calcio del 2002.\nIl nome della squadra (\"J\u00fabilo\") deriva dall'omonima parola portoghese, che significa \"esultanza\".\nStoria.\nLe origini.\nFondato nel 1970 dall'azienda motociclistica Yamaha, il J\u00fabilo venne iscritto fin dall'inizio alla Japan Soccer League.\nNel 1982 ottenne i suoi primi successi, vincendo la Coppa dell'Imperatore e la seconda divisione della JSL, quest'ultimo risultato consent\u00ec al team della Yamaha di partecipare l'anno successivo alla prima divisione, campionato che vinse nella stagione 1987-1988.\nLa nascita della J. League nel 1992 port\u00f2 con s\u00e9 tutta una serie di problemi legati alla professionalizzazione del calcio nipponico, e la Yamaha prefer\u00ec allora retrocedere il suo club nella categoria immediatamente inferiore. Tuttavia, nel 1993 il J\u00fabilo giunse secondo in classifica nella prima divisione della JFL, ottenendo la promozione in J. League per il 1994. Come allenatore venne ingaggiato Hans Ooft, che poteva contare su una rosa piena di calciatori stranieri, tra cui spiccava il brasiliano Dunga e, poco tempo dopo, l'italiano Salvatore Schillaci (primo italiano a trasferirsi nel campionato nipponico).\nGli anni di gloria.\nIn sette anni di permanenza nella massima serie (dal 1997 al 2003), il J\u00fabilo vinse il campionato per tre volte, e si aggiudic\u00f2 tutte le coppe nazionali. Nel 1999 venne anche incoronato campione d'Asia dopo essersi imposto per 2-1 sull'Esteghlal di Teheran nella finale del Campionato d'Asia per club. Il J\u00fabilo giunse in finale anche nel 2000 e nel 2001, perdendo per\u00f2 in entrambi i casi.\nIn questo periodo, il club stabil\u00ec alcuni record: il maggior numero di gol segnati in una stagione (107 nel 1998), il minor numero di gol subiti in una stagione (26 nel 2001), la pi\u00f9 alta differenza reti (+ 68 nel 1998), la vittoria pi\u00f9 ampia nella storia della J League (9-1 contro il Cerezo Osaka, nel 1998). Questi primati, a tutto ottobre 2014, restano imbattuti.\nOggi.\nDopo il trionfo nella Coppa dell'Imperatore del 2003, la squadra cominci\u00f2 a perdere colpi, soprattutto a causa dell'invecchiamento della rosa. La societ\u00e0 non fu in grado di rimpiazzare adeguatamente i vecchi campioni che man mano si ritiravano e, nel 2007, il J\u00fabilo ottenne il suo peggior risultato di sempre nella J. League, chiusa al nono posto.\nLa Yamaha Motor non \u00e8 pi\u00f9 lo sponsor principale del club, anche se esistono ancora dei legami fra il J\u00fabilo e l'importante azienda motociclistica.\nNel 2010 il club \u00e8 tornato al successo conquistando la seconda Coppa Yamazaki Nabisco della sua storia.\nOrganico.\nRosa 2022.\n\"Rosa e numerazione aggiornate al 10 gennaio 2022\".\nStaff tecnico.\n\"Staff tecnico aggiornato al 10 gennaio 2022.\""}
{"id": "375030", "revid": "125866094", "url": "https://it.wikipedia.org/wiki?curid=375030", "title": "The NewZealand Story", "text": " \u00e8 un videogioco arcade a piattaforme prodotto e pubblicato dalla Taito nel 1988. Ha per protagonista un piccolo kiwi in stile cartone animato. Venne successivamente convertito per molti computer e console, edito dalla Ocean Software nel caso dei computer occidentali; quella per NES \u00e8 conosciuto con il nome Kiwi Kraze solo in Nord America.\nMolti anni dopo venne incluso in due raccolte dedicate al retrogaming Taito: \"Taito Legends\" per PC, PlayStation 2 e Xbox nel 2005, e \"Taito Legends Power-Up\" per PlayStation Portable nel 2006.\nL'idea originale del gioco nacque da uno dei programmatori alla Taito che aveva fatto un viaggio vacanziero in Nuova Zelanda.\nTrama.\nZoo di Auckland, Nuova Zelanda. La foca leopardo Wally Walrus rapisce un gran numero di kiwi, animale simbolo della nazione, ma uno di essi, Tiki, riesce a sfuggirgli. Scoperto che Wally ha deciso di tenere per s\u00e9 la pi\u00f9 bella del gruppo, Phee-Phee, Tiki decide di partire in missione armato di arco e frecce per liberare Phee-Phee e tutti i suoi amici. \nModalit\u00e0 di gioco.\nLo scopo principale di \"The NewZealand Story\" \u00e8 liberare nei venti livelli composti i kiwi dalle loro gabbie. A parte le primissime zone introduttive, essi sono di enormi dimensioni (parecchie schermate sia in altezza sia in larghezza) e in stile labirintico, con scorrimento multidirezionale. Nella parte in basso a destra dello schermo vi \u00e8 una minimappa che indica unicamente la posizione del giocatore, tramite un puntino luminoso, e la gabbia del kiwi, tramite invece un cartello con la scritta EXIT.I cinque gruppi di livelli del gioco (suddivisi in quattro per ciascuno) sono ambientati in reali localit\u00e0 della Nuova Zelanda: Auckland, Rotorua, Waitomo Caves, Wellington/Strait Cook, e Hammer Springs/Monte Cook.\nTiki non pu\u00f2 volare, ma pu\u00f2 saltare e, premendo rapidamente il tasto di salto, pu\u00f2 sbattere le alucce per frenare la caduta e fare brevissimi tratti in volo. Per facilitare il compito, esistono numerosi veicoli che lui pu\u00f2 utilizzare per volare. Inizialmente Tiki \u00e8 armato di arco e frecce che pu\u00f2 sparare illimitatamente in orizzontale, ma ci sono alcune armi da raccogliere in sostituzione, e numerosi bonus e malus. La collisione con un nemico, fatta eccezione per i nemici dotati di aculei o altri casi particolari, non gli causer\u00e0 nulla, ma una vita la perde solo se viene colpito da un proiettile. Negli scenari ci sono inoltre aculei fissi da non toccare.\nAlcune sezioni sono subacquee, e Tiki nell'attraversarle sar\u00e0 automaticamente provvisto di maschera e boccaglio e potr\u00e0 nuotare in tutte le direzioni; apparir\u00e0 inoltre un indicatore che segnale la quantit\u00e0 di ossigeno rimanente, terminata la quale Tiki annegher\u00e0. Quando lui si trova sulla superficie dell'acqua pu\u00f2 recuperare l'ossigeno perduto sputando tutta l'acqua dal suo becco, e tale metodo viene usata anche come arma contro i nemici volanti quando loro gli si avvicinano.\nPer guadagnare vite extra, oltre che raggiungendo determinati punteggi, \u00e8 stato adottato lo stesso metodo di \"Bubble Bobble\": raccogliendo tutte le lettere che compongono la parola EXTEND sar\u00e0 possibile vincerla, risultato ottenuto anche raccogliendo per dieci volte una stessa lettera.\nIn alcuni livelli sono presenti dei teletrasporti segreti, rappresentati da varchi che appaiono compiendo determinate azioni con le armi, che permettono di accedere a stanze segrete o usufruirle come scorciatoie per altri livelli. Questo procedimento verr\u00e0 poi ripreso in maniera differente da Taito in \"Liquid Kids\".\nL'ambientazione \u00e8 surreale e cartonesca, porzioni dello sfondo sono occupate da scritte, disegni in stile finto-infantile, segnali stradali, manifesti (vedi immagine in cima alla voce), scorci paesaggistici in colori pastello e alcuni riferimenti al Cristianesimo, come vetrate simili a quelle delle chiese, immagini di angeli e statue di Madonne col Bambino in stile realistico.\nNemici.\nIl titolo \u00e8 ricco di nemici bizzarri, come ad esempio orsetti punk, gatti con ali da pipistrello, soldatini di legno, batteri e agnelli armati di cannone.\nCi sono anche diversi boss.\nUn nemico particolare appare quando si perde troppo tempo nello stesso livello e non pu\u00f2 essere ucciso, ma solo evitato: un diavoletto con il forcone che insegue Tiki non appena si sentir\u00e0 un campanello d'allarme (pi\u00f9 l'avviso Hurry Up!!) e l'aumentare del ritmo della musica di sottofondo.\nOggetti.\nBuona parte dei bonus rilasciati dai nemici uccisi sono frutti: se raccolti in una certa sequenza, al termine di essa il successivo bonus rilasciato da un nemico ucciso sar\u00e0 un'arma, un power-up o una delle sei lettere. \u00c8 comunque possibile trovare questi bonus sparsi per i livelli.\nGli strani mezzi di trasporto, principalmente vari tipi di palloni, permettono di volare premendo il tasto di salto e di solito si possono ottenere sottraendoli ai nemici. Non \u00e8 indispensabile eliminare il nemico che li cavalca: \u00e8 possibile semplicemente saltarci sopra e cos\u00ec facendo far cadere il nemico nel vuoto. I mezzi hanno varie caratteristiche come resistenza, inerzia, armamenti inclusi.\nTitoli correlati.\nUn rifacimento con molte novit\u00e0 ed elementi aggiuntivi, dal titolo \"New Zealand Story Revolution\", venne pubblicato per Nintendo DS nel 2007.\nNel 2008, in occasione della Retroremake Competition di quell'anno, venne sviluppato dalla Auckland Games Works un remake non ufficiale del gioco con licenza freeware, dal titolo \"The Kiwi's Tale\".\nCamei.\nIl protagonista del gioco, il kiwi Tiki, compare come ospite in diversi altri videogiochi Taito come ad esempio \"Bubble Bobble II\", \"Cameltry\", \"Pop'n Pop\" e \"Liquid Kids\"."}
{"id": "375034", "revid": "121643433", "url": "https://it.wikipedia.org/wiki?curid=375034", "title": "Fungicida", "text": "La parola anticrittogamico deriva da crittogame, e intende specificare un elemento o un composto la cui azione \u00e8 finalizzata nell'eliminare completamente forme di vita appartenenti a questo gruppo. Rappresenta la classe di prodotti fitosanitari comunemente definita come fungicida, in quanto usati contro i funghi parassiti delle piante. I prodotti usati in medicina e veterinaria per curare le micosi nell'uomo e negli animali appartengono invece alla categoria dei farmaci e sono chiamati \"antimicotici\".\nFungicidi inorganici.\nSono due i pi\u00f9 importanti anticrittogamici inorganici pi\u00f9 diffusi: lo zolfo e i sali di rame.\nFungicidi organici.\nIn questo gruppo si possono distinguere i seguenti anticrittogamici."}
{"id": "375035", "revid": "921573", "url": "https://it.wikipedia.org/wiki?curid=375035", "title": "Andrea De Carlo", "text": "Biografia.\nNasce e cresce a Milano: il suo \"odio-amore\" per il capoluogo lombardo sar\u00e0 un tema ricorrente in diversi suoi romanzi. Suo padre \u00e8 il noto architetto genovese Giancarlo De Carlo, amico di Elio Vittorini e di altri intellettuali milanesi. Sua madre Giuliana \u00e8 traduttrice dall'inglese.\nFrequenta il liceo classico Giovanni Berchet (protagonista dei primi capitoli di \"Due di due\") e consegue la laurea in Lettere presso l'Universit\u00e0 degli Studi di Milano con una tesi in Storia contemporanea sulle comunit\u00e0 anarchiche d'Aragona durante la guerra civile spagnola. Si occupa di fotografia, facendo da secondo assistente a Oliviero Toscani e poi dedicandosi per conto proprio a ritratti e reportage. Viaggia molto, in Europa, Nord e Sud America. Negli Stati Uniti risiede a Boston, New York, Santa Barbara e Los Angeles, dove insegna italiano e fa altri lavori che racconter\u00e0 nel suo primo romanzo. Successivamente si stabilisce in Australia lungo le tappe descritte in \"Due di due\": Sydney, Melbourne e il Queensland. A questo periodo risale la stesura di due romanzi che De Carlo non pubblica, perch\u00e9 li considera \"esercizi di ricerca e formazione\".\nTorna in Italia, dove vive a Milano, Roma e nella campagna delle Marche. \nNel 1981 l'editore Einaudi pubblica \"Treno di panna\", gi\u00e0 scritto in inglese con il titolo \"Cream Train\". Italo Calvino ne cura la quarta di copertina. \"Treno di panna\" diventer\u00e0 anni pi\u00f9 tardi un film diretto da De Carlo (il protagonista \u00e8 Sergio Rubini), la cui trama riporta solo qualche somiglianza con il libro.\nIl suo secondo romanzo \u00e8 \"Uccelli da gabbia e da voliera\", pubblicato nella primavera del 1982. Andrea De Carlo riceve l'apprezzamento di Federico Fellini, che lo invita a fargli da assistente per il film \"E la nave va\". Alla fine delle riprese, De Carlo realizza il film/documentario \"Le facce di Fellini\", sul rapporto tra il grande regista e i suoi attori (lavoro proiettato in pubblico solo due volte, misteriosamente scomparso per decenni e poi ritrovato nel 2016 in una copia vhs da Nicola Bassano, direttore della Cineteca Fellini di Rimini). In seguito De Carlo collabora con Michelangelo Antonioni alla scrittura di un film mai realizzato.\nSuona per hobby, il che lo porta a realizzare due cd (\"Alcuni nomi\" e \"Dentro Giro di vento\"), il primo insieme al percussionista bengalese Arup Kanti Das, con il quale ha girato a lungo l'Italia e diversi paesi europei in una serie di letture/concerti.\nIl suo romanzo pi\u00f9 noto \u00e8 \"Due di due\", la storia dell'amicizia tra l'insofferente, anarchico, creativo Guido Laremi e quella del pi\u00f9 tranquillo e concreto Mario, voce narrante della vicenda.\nNel 2006 esce \"Mare delle verit\u00e0\", un romanzo avventuroso con una trama molto diversa dalle precedenti, dal ritmo serrato ed emozionante. Con questo romanzo, uno dei suoi pi\u00f9 impegnati, De Carlo propone la sua lucida e personale visione di problemi sociali, politici e religiosi ancora aperti.\nNel 2008 esce \"Durante\", romanzo che ruota intorno alla figura di una sorta di sciamano contemporaneo (Durante), per raccontare rapporti tra uomini e donne e della relazione tra realt\u00e0 e immaginazione nella vita di ognuno.\nNel giugno del 2009 si dimette dalla giuria del Premio Strega con una lettera indirizzata al presidente Tullio De Mauro, pubblicata anche sul proprio sito internet, in cui denuncia le manipolazioni sistematiche dei principali premi letterari da parte dei grandi gruppi editoriali.\nNel 2010 esce \"Leielui\", romanzo che racconta dell'amore tra Clare Moletto, americana che vive in Italia, e Daniel Deserti, romanziere in profonda crisi creativa e personale. Ambientata a Milano, sulla costa della Liguria, nel sud della Francia e a Vancouver, la vicenda si svolge tutta nel corso di una caldissima estate.\nNel 2012 pubblica \"Villa Metaphora\". In un esclusivo \"resort\" arrampicato sulla disabitata costa occidentale dell'isola vulcanica di Tari converge un gruppo di personaggi ricchi e famosi, in fuga dal mondo per le pi\u00f9 diverse ragioni. Di capitolo in capitolo si alternano quattordici punti di vista che corrispondono ad altrettanti protagonisti, in registri che vanno dal drammatico all'ironico all'apertamente comico. Romanzo di 921 pagine, con immissioni di lingue dall'inglese al francese al russo, all'immaginario dialetto tarese, \u00e8 forse l'opera pi\u00f9 impegnativa di Andrea De Carlo, costruita con l'intento di raccontare il mondo contemporaneo nelle sue molte contraddizioni.\nDal novembre 2013 al marzo 2014, assieme agli scrittori Taiye Selasi e Giancarlo De Cataldo, \u00e8 stato giudice del talent show di Rai Tre \"Masterpiece\", primo talent show letterario al mondo, il cui vincitore Nikola P. Savic ha pubblicato presso Bompiani il suo primo romanzo, con una postfazione dello stesso De Carlo. \nNel settembre 2014 esce \"Cuore primitivo\". La scultrice Mara Abbiati e suo marito, l'antropologo inglese Craig Nolan, hanno una piccola casa di vacanza sull'Appenino ligure. Craig sale sul tetto in un caldo mattino di luglio e ci precipita attraverso, danneggiandosi una gamba. Alla ricerca di qualcuno in grado di riparare la casa, i Nolan vengono in contatto con Ivo Zanovelli, un costruttore edile che si presenta su una motocicletta nera e porta con s\u00e9 ombre e inquietudini. Utilizzando le tecniche di spostamento della prospettiva gi\u00e0 sviluppate in \"Giro di vento\", \"Leielui\" e \"Villa Metaphora\", l'autore racconta a capitoli alterni, con cifre stilistiche diverse, le ragioni dei tre protagonisti.\nNel settembre 2016 pubblica \"L'imperfetta meraviglia\". Il romanzo, ambientato nel Canton de Fayence, nel sud della Francia, racconta dell'incontro tra la gelataia italiana Milena Migliari e la rockstar inglese Nick Cruickshank.\nNel settembre 2018 esce \"Una di luna:\" un viaggio da Venezia a Milano diventa l'occasione per un padre e una figlia di ritrovarsi e affrontare il loro difficile rapporto.\nI suoi romanzi sono tradotti in ventisei lingue.\nHa una figlia, Malina.\nMusica.\nHa composto ed eseguito le musiche dei cd \"Alcuni nomi\" (2002) e \"Dentro Giro di vento\" (2004).\nAltro.\nHa scritto e messo in scena insieme al musicista Ludovico Einaudi i balletti \"Time Out\" con il gruppo americano ISO, e \"Salgari\" con Daniel Ezralow e il corpo di ballo dell'Arena di Verona.\nAndrea De Carlo realizza tutte le copertine dei suoi romanzi utilizzando suoi dipinti (matite, acquerelli, tempere su carta) o fotografie."}
{"id": "375036", "revid": "228587", "url": "https://it.wikipedia.org/wiki?curid=375036", "title": "Persiano", "text": ""}
{"id": "375037", "revid": "33597", "url": "https://it.wikipedia.org/wiki?curid=375037", "title": "Spot pubblicitario", "text": ""}
{"id": "375040", "revid": "29244", "url": "https://it.wikipedia.org/wiki?curid=375040", "title": "Cicala di mare", "text": ""}
{"id": "375048", "revid": "1169970", "url": "https://it.wikipedia.org/wiki?curid=375048", "title": "Gloria al Padre", "text": "Il Gloria al Padre o dossologia minore \u00e8 una preghiera della tradizione cristiana.\n\u00c8 una preghiera di lode, chiamata anche dossologia. Il suo contenuto afferma la professione di fede nella Trinit\u00e0, cio\u00e8 nel mistero di Dio Uno e Trino. Si potrebbe definire una versione verbale e completa di quello che con linguaggio non verbale e gestuale \u00e8 il segno della croce.\n\u00c8 recitata anche come parte terminale in ogni salmo nella Liturgia delle Ore e nel Breviario e al termine di ogni decina di Ave Maria nel rosario. Nell\"usus antiquior\" del rito romano la recita del \"Gloria Patri\" \u00e8 omessa nel tempo di Passione.\nVa distinta dall'inno \"Gloria a Dio\" (dossologia maggiore) che inizia con la stessa parola, ma \u00e8 inserito tra i riti introduttivi dell'eucaristia.\nTraduzione italiana.\nTraduzione in forma coerente.\nPer un testo sacro in lingua antica (Bibbia, preghiere, inni, ecc.) possiamo avere una traduzione letterale interlineare (morfematica) che rende parola per parola e nella loro sequenza tutte le forme del testo in lingua origine. \nTra le varie altre soluzioni che privilegiano di \"rendere il significato\", quella di tipo forma-coerente, pur fedele alla lettera, con l'aggiunta di poche parole permette un importante miglioramento nella comprensione del testo originale.\nLa preghiera propriamente \u00e8 rivolta a Dio, che \u00e8 l'Unit\u00e0 delle Tre (divine) Persone: \"Sancta Trinitas Unus Deus\". \nIn secondo luogo, per ricordare che il Dio Uno \"non \u00e8 una somma di parti\" (o un intero maggiore della somma delle parti), si ripete: \"Padre Dio, Figlio Dio, Spirito Santo Dio\".\nSimile invocazione ha luogo ad esempio quando il sacerdote esorcista autorizzato dal vescovo pronuncia l\"Esorcismo contro Satana e gli Angeli Apostati\". Il sacerdote, per aumentare la forza dell'esorcismo, \"traccia per tre volte il segno della croce cristiana\" con la mano (destra), eventualmente tenendo un crocifisso di legno (con Ges\u00f9 Cristo rappresentato) e dei sacramentali come l' acqua benedetta.\nSe questa preghiera esorcistica \u00e8 (a detta di alcuni regolamenti) riservata ai sacerdoti, le pratica \"di rinforzo\" della preghiera sono invece lecite anche ai fedeli laici, pregando quindi anche col proprio corpo.\nIn questo modo, \u00e8 evidente che ognuna delle Tre Persone \u00e8 \"tutto Dio\". Infine:\nTraduzione poetica.\n\u00abGloria al Padre, all\u2019Unigenito\nE allo Spirito Santo procedente,\nNume solo ed individuo,\nIncreata Trinit\u00e0.\nQual fu data nel principio\nTal tributisi al presente,\nE si dia in tutti i secoli\nDell\u2019immensa eternit\u00e0.\u00bb"}
{"id": "375050", "revid": "92723", "url": "https://it.wikipedia.org/wiki?curid=375050", "title": "Insetticida", "text": "Un insetticida \u00e8 una sostanza inorganica o organica, ricavata dalla natura o sintetizzata, formulata in modo da esplicare la massima azione tossica, caustica, o comunque incompatibile con la vita degli insetti.\nMolti insetticidi possono uccidere indirettamente gli insetti e svolgere la loro azione tossica anche nei confronti di altri esseri viventi, sia dannosi come acari (acaricidi), nematodi (nematocidi), molluschi gasteropodi (molluschicidi), roditori (rodenticidi), sia bersagli indiretti o involontari come gli animali superiori e l'uomo.\nFormulati commerciali.\nI formulati in commercio contengono anzitutto il principio attivo o puro (p.a.) che viene definito prodotto tecnico se il suo grado di purezza \u00e8 inferiore al 98%; vengono aggiunte sostanze inerti o vettrici per assicurare l'uniformit\u00e0 del prodotto e sostanze coadiuvanti (nei trattamenti liquidi). Le sostanze vettrici sono di massima utilit\u00e0 per prodotti da usare in piccole dosi a causa del loro alto potere tossico (&gt; 1\u00a0kg o Litro per ettaro).\nLa dose d'impiego viene ottenuta dopo ulteriore aggiunta di acqua o sabbia o concimi.\nI coadiuvanti sono indispensabili per la distribuzione, per la stabilit\u00e0, la permanenza sulla pianta e spesso potenziano l'azione del prodotto tecnico. La percentuale di p.a. di solito non supera il 10% del formulato.\nFormulati per trattamenti a secco.\nPolveri secche.\nSono miscele fini di tossici a bassa percentuale con polveri di silicio, argilla, talco, ecc. che non devono reagire con prodotto tossico. Le dimensioni ed il peso delle polveri devono essere abbastanza vicini a quelle del tossico per evitare che si separino. L'adesione delle polveri \u00e8 dovuta sia alla gravit\u00e0 sia alla attrazione elettrostatica tra la carica del substrato (negativa) e quella della particella (positiva). Per aumentare quest'ultima, la polvere viene fatta passare attraverso campi ionizzanti o griglie. Le polveri secche sono utilizzate soprattutto nella \"concia delle sementi\" in modo che essa rimanga aderente al seme per proteggerlo.\nGranuli.\nI granuli, o microgranuli offrono il vantaggio di poter essere mescolati a concimi e sementi. Come vettori del tossico vengono utilizzati granelli di \"attapulgite\", un silicato di magnesio e di alluminio fortemente assorbente, delle dimensioni di 0,3 -0,7 mm o anche fino a 2\u20133\u00a0mm. I granelli sono estremamente porosi e quindi sviluppano una superficie enorme. Un kg di granelli ne contiene fino a 6 milioni con una superficie assorbente di 13 ettari. Il p.a. viene riparato da una rapida degradazione e rilasciato lentamente. Altri vantaggi sono la persistenza e la distribuzione localizzata.\nPellets.\nSi ottengono addizionando ai formulati insetticidi sostanze appetenti e comprimendo la miscela in forma di cilindretti o glomeruli che funzionano da esche.\nEsche.\nSono il metodo tradizionale contro insetti terricoli masticatori. Viene utilizzata una sostanza appetita dalle specie da contrastare (crusca, risina, cariossidi di mais frantumate, ecc.) a cui viene aggiunto l'insetticida insieme a latte in polvere, zucchero, melasso, ecc.). La medesima tecnica viene utilizzata per la distribuzione dei chemiosterilizzanti contro formiche, le quali, trasportandole nel nido e alimentandone la regina, ne provocano la sterilizzazione. Contro le blatte si utilizzano esche all'acido borico che hanno azione lenta ma duratura.\nMicrocapsule.\nFormulazioni intermedie tra secco e liquido, sono a base di gelatina o polimeri speciali. Con la \"coacervazione\" si incorporano in capsule di 3-50\u00a0\u00b5m il tossico: questa tecnica comporta aumento di persistenza, abbassamento del rischio di tossicit\u00e0, selettivit\u00e0, adesione elettrostatica maggiore, possibilit\u00e0 di distribuzione anche in acqua. Hanno l'inconveniente di essere ingerite dalle api perch\u00e9 somigliano ai granelli di polline; quindi, siccome aderiscono al corpo delle api, vengono ingerite con le operazioni di pulizia.\nFormulati per trattamenti liquidi.\nPolveri bagnabili.\nVengono mescolate con acqua ottenendo delle sospensioni. Contengono il principio attivo disperso nei vettori gi\u00e0 visti per le polveri secche.\nSospensioni concentrate.\nAlcuni insetticidi sono prodotti in liquidi concentrati, con addizione di acqua e sospensivi e di alginati, polisaccaridi, anticongelanti. Queste formulazioni si diluiscono in acqua, come per le polveri bagnabili e le emulsioni.\nEmulsioni concentrate.\nContengono il principio attivo disciolto in un solvente che funziona da vettore e che pu\u00f2 essere cicloesanone, xylolo, kerosene reso inodore. Il solvente non \u00e8 solubile in acqua ma \u00e8 possibile ottenere delle emulsioni con acqua e vettore solvente mediante l'aggiunta di un opportuno emulsionante; si forma un'emulsione lattescente omogenea e stabile.\nFormulati particolari.\nLacche insetticide.\nSu superfici esposta a dilavamento, che asporterebbe l'insetticida, si pu\u00f2 ottenere una persistenza molto lunga (fino a 6 mesi) includendo l'insetticida in un formulato gel realizzato con metilcellulosa.\nInclusioni in polimeri.\nGli insetticidi che vengono dati al terreno e che entrano in circolazione nella pianta (geosistemici) possono essere resi persistenti includendoli in polimeri: questi sono biodegradabili e rilasciano il tossico in modo lento e costante. L'insetticida in emulsione, che di solito contiene il 20%, viene mescolato ad un'altra emulsione che contiene un polimero sintetico al 50% in acqua. La miscela cos\u00ec composta viene ulteriormente diluita in un corrispondente volume di acqua e viene iniettata intorto alle radici degli alberi da proteggere.\nFormulati per iniezioni nei tronchi.\nMediante iniettori, insetticidi ed anticrittogamici possono essere immessi nei tronchi degli alberi, in modo che il tossico possa scorrere con la linfa ascendente. Il prodotto pu\u00f2 anche essere messo nel legno in forma plastica di capsule pressurizzate, in modo che ceda lentamente il tossico.\nCoadiuvanti.\nSospensivanti.\nNella miscelazione di polveri bagnabili con acqua, le fasi solida e liquida tendono a separarsi per sedimentazione delle particelle. Per impedirlo si utilizzano i sospensivanti, sostanze anticoesive o disperdenti che stabilizzano il sistema facendo diminuire la coesione tra le particelle. Tra le sostanze usate a questo scopo vi sono fecola, gelatine, gomma arabica, ecc.\nEmulsionanti.\nGli emulsionanti sono sostanze le cui molecole sono dotate di un'estremit\u00e0 idrofila, attratta dall'acqua, e l'altra lipofila, attratta dall'olio; queste molecole stabilizzano il contatto acqua-olio e, quindi, il sistema liquido-liquido (acqua e olio sono portati a ridurre al minimo la loro superficie di contatto ed a separarsi). Si utilizzano come emulsionanti alcoli superiori, caseine, sali di ammonio, saponi, gelatine, gomma arabica.\nBagnanti.\nI bagnanti sono stabilizzanti (ipotensivi) in grado di abbassare considerevolmente la tensione superficiale e quindi inducono il liquido a spandersi molto sulle superfici trattate, cio\u00e8 aumentano il potere coprente della miscela perch\u00e9 aumentano il rapporto superficie/volume per ogni goccia di liquido. Si utilizzano saponi di sodio e di potassio degli acidi grassi superiori (in particolare il sapone molle), solforati di alcoli superiori, eteri polietilenico-glicolici di alchilfenoli, ecc.\nAdesivanti.\nGli adesivanti aumentano l'adesione della miscela al substrato. Caseine, farine, resine naturali, polimeri butenici conferiscono potere collante agli antiparassitari.\nAttivatori e deattivatori.\nSostanze solitamente non insetticide che attivano o potenziano l'azione tossica dell'insetticida.\nAerosol e spray.\nQuesti tipi di formulati utilizzano un vettore (gas inerte: di solto CO2, freon 12) in forma liquida nel quale liquido viene disciolto l'insetticida concentrato. Il tutto \u00e8 contenuto in bombole dalle quali il formulato esce con violenza premendo una valvola. Il gas si disperde rapidamente mentre l'insetticida rimane sospeso nell'aria in particelle da 1 a 100 \u03bc (micron). La nebulizzazione degli aerosol lasciano goccioline di liquido insetticida persistenti nell'aria che cadono in tempi inversamente proporzionali alle loro dimensioni:\nGli aerosol vengono utilizzati per la disinfestazione di ambienti chiusi, ma non vanno utilizzati sulla vegetazione in quanto sono fitotossici.\nGli aerosol possono anche essere ottenuti in campo mediante generatori meccanici (nebbiogeni): si tratta di dischi rotanti sui quali arriva il getto liquido: i generatori, inoltre, vaporizzano il petrolio inodoro in cui \u00e8 disciolto l'insetticida mediante riscaldamento ed i vapori, a contatto con l'aria pi\u00f9 fredda formano una fitta nebbia.\nPrincipi attivi.\nInorganici.\nZolfo puro e Polisolfuri.\nLo zolfo puro, utilizzato principalmente come antioidico, ha azione collaterale contro le neanidi di Afidi e Tisanotteri e contro Acari.\nI Polisolfuri (mono, bi, tri, tetra, penta-solfuri, solfati, solfiti, tiosolfati) invece, sono miscele insetticide che operano per contatto o asfissia e come fungicidi. Fra questi si hanno:\nOrganici di origine vegetale.\nPiretrinici e piretroidi.\nQuesto estratto ha una rapidissima azione per contatto (effetto knock-down), ma gli enzimi cellulari ossidanti possono rapidamente degradare questi insetticidi e permettere all'insetto di riprendersi; vengono perci\u00f2 aggiunti dei sinergizzanti (sesamina, piperonil-butossido, sulfossido, BHT,ecc.) i quali esaltano l'attivit\u00e0 dei piretrinici fino a 30 volte, bloccando le ossidasi enzimatiche cellulari. Questi composti naturali, per\u00f2, sono estremamente fotolabili e termolabili.\nA partire dalla molecola originaria, l'industria chimica ha prodotto una evoluzione di questi insetticidi: aggiungendo prima alogeni (Cl, Br) (Barthin), poi sostituendo l'anello furinico della parte alcolica con un secondo benzene (Permethrin); in questo modo si \u00e8 ottenuta una molecola a bassa tossicit\u00e0 per gli animali superiori e una persistenza di 30-40 giorni (uso domestico e zootecnico). Successivamente \u00e8 stato introdotto nella molecola un gruppo cianidrico (CN) (Cypermethrin) e poi la sostituzione di due atomi di Cloro con due di Bromo (Decamethrin) ottenendo una capacit\u00e0 insetticida 40 volte maggiore del Parathion. Infine la parte acida \u00e8 stata sostituita in blocco con isopropil-clorofenil-acetato e composti affini contenenti Fluoro (es.Fluvalinate).\nIn altra direzione l'industria ha sostituito la parte alcolica con un anello benzenico, ottenendo il Dimethrin (2,4,dimetil-benzil-crisantemato, a bassissima tossicit\u00e0 ed utilizzato come disinfestante di acque potabili ai tropici. In seguito, mediante la sostituzione del benzene con un gruppo N-ftalmidico, si \u00e8 ottenuto il Tetramethrin (neopinamina) e, sostituendo con composti furilici a catena laterale a triplo legame, si sono ottenuti il Furamethrin ed il suo isomero pi\u00f9 attivo, il Proparthrin. Questi ultimi tre insetticidi sono aerosolizzati contro mosche e zanzare. Al gruppo furilico \u00e8 stato poi agganciato un anello benzenico (Resmethrin) il quale conferisce all'insetticida una maggiore resistenza alla degradazione ossidativa (pur non diminuendone la fotolabilit\u00e0). Infine manipolando la catena laterale dell'acido crisantemico si \u00e8 ottenuto il Kadethrin, un insetticida ad effetto fulminante 60 volte pi\u00f9 potente delle piretrine naturali.\nIl primo piretroide di sintesi, il fenvalerate; fu immesso nel mercato nel 1978 ed oggi la classe consta di ben 42 principi attivi. I piretroidi non sono in grado di penetrare nella pianta per cui esercitano azione prevalentemente per contatto; la loro liposolubilit\u00e0 che ne permette la penetrazione nelle cere epicuticolari. Agiscono depolarizzando la membrana degli assoni nervosi e cos\u00ec impedendo la trasmissione dell'impulso.\nNicotinici e nicotinoidi.\nNelle piante del genere \"Nicotiana\" (\"N.tabacum, glutinosa, macrophylla, rustica\") sono contenuti alcaloidi fortemente tossici: nicotina [3(1-metil-2-pirrolidil)piridina] che si trova nelle foglie di tabacco fino al 18%, \"nornicotina\" e neonicotina (chiamata anche anabasina perch\u00e9 presente nella Chenopodiaca \"Anabasia aphylla\"). Solitamente la nicotina \u00e8 utilizzata come solfato associato a saponi, idrossido di ammonio, ecc. Viene utilizzata per contrastare Afidi, per contatto o inalazione e va usata in dosi bassissime di mezzo o un millesimo % di p.a.\nOltre alla nicotina, dal tabacco si estraggono altri due alcaloidi la nornicotina e la neonicotina. Quest\u2019ultimo alcaloide \u00e8 stato trovato anche in una Chenopodiacea, la Anabasis aphylla; In seguito agli studi effettuati sui legami chimici di questa molecola \u00e8 iniziata la sintesi di sostanze simili ad essa: i neonicotinoidi.\nRotenoidi.\nSostanze estratte dalle radici di piante tropicali (\"Tephrosia, Longocharpus, Derris\") ed utilizzate contro specie sensibili anche ai nucotinici. Si utilizzano nell'ambito domestico in quanto sono meno tossici per l'uomo (ma molto tossiche per pesci e maiali). Poco persistenti e presentano anche un certo potere acaricida.\nQuassine.\nSostanze innocue per le api e per l'uomo. I principi attivi sono ricavati dalla macerazione del legno delle piante tropicali Quassia e \"Picrasma\" (Simaroubaceae). Sugli insetti hanno un effetto pi\u00f9 blando rispetto ai nicotinici ed ai piretrinici ed il loro meccanismo d'azione \u00e8 abbastanza simile. L'acqua di macerazione viene filtrata ed aggiunto sapone. Si possono utilizzare durante la fioritura ma il costo le rende poco utilizzate.\nRianodine, verartine, fisostigmina.\nLe veratrine sono sostanze contenute nei semi di \"Schoenocaulon\" ed in piante di \"Veratrum\"; le rianodine si trovano in piante di \"Ryania\". Le prime agiscono per ingestione e le seconde per contatto causandone lenta morte per gli insetti. Le rianodine sono piuttosto tossiche anche per l'uomo ed altri mammiferi; le veratrine sono meno tossiche e si prestano per la disinfestazione di animali domestici.\nLa fisostigmina \u00e8 un alcaloide naturale (vedi Carbammati).\nOrganici di origine animale.\nAlcuni insetticidi di fabbricazione giapponese utilizzano la \"nereistossina\" che viene ricavata da anellidi \"Lumbriconereis heteropoda\": essa manifesta potere insetticida per ingestione e/o contatto nei confronti di larve di Lepidotteri e Coleotteri, ad esempio contro la \"Leptinotarsa decemlineata\" (la Dorifora della patata) e potere citotropico e persistenza. Contiene gruppi carbammici, metilici, zolfo e cloro.\nOrganici di origine minerale (oli minerali).\nSono miscele di idrocarburi aromatici e alifatici saturi o insaturi. Dalla distillazione frazionata (circa 340\u00a0\u00b0C) del catrame di carbon fossile si ottengono \"oli antracenici\" che contengono molti composti aromatici insaturi e sono fortemente viscosi, quindi troppo energici e provocavano fitotossicit\u00e0. Venivano adoperati contro coccidi e uova di Afidi sulle pomacee.\nDalla distillazione frazionata del petrolio greggio (al di sopra dei 310\u00a0\u00b0C), si ottengono \"oli di petrolio\" distinti in \"leggeri\" (paraffinici, bianchi) se evaporano a 335\u00a0\u00b0C per il 65-80%, e \"medi\" se a questa temperatura evaporano per il 40-50%.\nOrganici di sintesi.\nNeonicotinoidi.\nI neonicotinoidi sono tra i pi\u00f9 recenti insetticidi di sintesi che stanno progressivamente rimpiazzando le altre molecole sia di origine artificiale sia naturale.\nLa commercializzazione di questi insetticidi \u00e8 iniziata negli anni \u201990 e la prima registrazione \u00e8 stata effettuata in Francia nel 1991. Da allora hanno conosciuto un incremento notevole d\u2019uso, andandosi a sostituire ai carbammati, fosforganici e piretroidi, diventando il gruppo di insetticidi pi\u00f9 diffuso nel mondo intero.\nI \"nicotinoidi\" (\"cloronicotinili\", di sintesi) agiscono a livello del sistema nervoso fissandosi ai recettori colinergici nicotinici della membrana assonica depolarizzandola e bloccando la trasmissione dell'impulso nervoso. Sono sistemici e persistenti ed il principio attivo assorbito dalla pianta giunge ai giovani germogli in fase di crescita. In commercio sono: \"Acetamiprid, Clothianidin\", \"Imidacloprid, Thiacloprid e Thiamethoxam\". \u00c8 sconsigliato l'uso vicino ai corsi d'acqua, in quanto sono molto tossici per gli organismi acquatici, e nell'epoca di fioritura, poich\u00e9 sono estremamente tossici per le api. Proprio per la sospetta tossicit\u00e0 nei confronti delle api, l'Unione europea ne ha bandito la commercializzazione per un periodo di due anni a partire dal 2013.\nCloroderivati.\nComposti in grado di agire per ingestione, contatto e inalazione contenenti cloro. In molti casi persistenti, alcuni bioaccumulabili con tossicit\u00e0 cronica nei Vertebrati. Non citotropici. Appartengono a tre differenti gruppi chimici: difeniletani (DDT, metossicloro), ciclodieni (esaclorocicloesano, lindano) e cicloesani (endosulfan).\nDDT.\nDerivato penta-clorurato del difeniletano. Il prodotto tecnico \u00e8 una miscela di isomeri p-p (due atomi di cloro fenilico in posizione para), o-p (orto-para) e o-o (orto-orto); il vero insetticida \u00e8 il p-p (presente almeno al 75%). Agisce per ingestione o contatto su molte specie, con lunga persistenza ed effetto lento. Ha una spiccata affinit\u00e0 per i grassi animali nei quali pu\u00f2 bioaccumularsi (\"tesaurosi\"). Viene utilizzato in concentrazioni 1-2 \u2030.\nMetossicloro.\n\"Metossifeniltricloroetano\". Differisce dal DDT per il fatto che invece dei due atomi di cloro porta due gruppi metossilici (-OCH3) in posizione para. Meno potente ma pi\u00f9 rapido del DDT per inalazione e poco tossico per gli animali superiori.\nAltri derivati del difeniletano.\n\"Prolan\" e \"Bulan\" che, invece dei due atomi di cloro del gruppo -CCl3, portano un gruppo nitro (-NO2) ed un gruppo metilico (-CH3) nel Prolan ed un gruppo nitro (-NO2) ed uno etilico (-C2H5) nel Bulan. Miscelati nel rapporto 2:1 compongono il \"Dilan\".\nEsaclorocicloesano.\n(\"ECE, BHC, HCH\") detto anche 666 (C6H6Cl6). Viene preparato come prodotto tecnico contenente fino a 16 stereoisomeri (\u03b1,\u03b2,\u03b3,ecc.) ed agisce per ingestione, contatto e inalazione: l'azione insetticida \u00e8 dovuta quasi esclusivamente all'isomero \u03b3 mentre gli altri isomeri trasmettono a fittoni, radici e tuberi l'odore di muffa. Ha una durata anche di anni in certi casi. Le dosi di impiego sono riferite al contenuto di isomero \u03b3.\nLindano.\n\u00c9 l'isomero \u03b3 dell'ECE ottenuto purificando l'esaciclocloroesano. Possiede rapidit\u00e0 e potenza e non trasmette odori sgradevoli.\nEndosulfan (Thiodan).\n\"Esacloro biciclo epten, 5, 6, bis ossimetilensolfito\". Contiene due isomeri, \u03b1 e \u03b2, nel rapporto di 7:3. Insetticida-acaricida per contatto ed ingestione, viene adoperato alla concentrazione del 0,035-0,050 %.\nFosforganici.\nDetti anche \"organofosforici\" o, impropriamente, \"esteri fosforici\", hanno azione tossica triplice (ingestione, contatto, inalazione), citotropicit\u00e0 e sistemicit\u00e0, sono degradabili ed a persistenza variabile. Vengono adoperati in dosi di 0,010 -0,100%.\nAppartengono a diversi gruppi chimici:\nGli esteri fosforici pi\u00f9 utilizzati (Europa, Canada, USA, ecc.) comprendono alcune centinaia di prodotti attivi contenuti in alcune migliaia di formulati commerciali.\nCarbammati\nLa loro formula chimica \u00e8 ispirata dalla fisostigmina (vedi Storia degli insetticidi). Si distinguono in \"monometilcarbammati\" (I gruppo) e \"dimetilcarbammati\" (II gruppo).\nI gruppo\n(1,naftil,N, metilcarbammato), citotropico, di media tossicit\u00e0, contro larve di Lepidotteri e disinfestazione del bestiame.\n(2,3,diidro,2,2, dimetilbenzofuran metilcarbammato), sistemico, geodisinfestante.\nII gruppo\nAltri.\nBromuro di metile \nPossiede potente azione tossica, \u00e8 pi\u00f9 pesante dell'aria, inodore e non infiammabile. Per la sua bassissima idrosolubilit\u00e0 diffonde molto velocemente nei materiali contenenti acqua (frutta, sementi, ecc.) ed anche in quelli in polvere. Viene impiegato in bombole sotto pressione negli ambienti e nel terreno. Per indicarne la presenza viene aggiunto acetato di amile.\nFosfina (PH3)\n\u00c8 un gas che viene liberato nell'aria umida dal fosfuro di alluminio (compresse o tavolette) Il formulato commerciale contiene carbonato di ammonio che libera CO2 e NH3, per ridurre la sua infiammabilit\u00e0, e paraffina. Il gas si libera lentamente ed occorrono 3-5 giorni per disinfestare, a seconda della temperatura.\nSolfuro di carbonio\nLiquido, tossico, esplosivo. Viene miscelato al tetracloruro di carbonio in proporzioni 4:1. Si adopera per proteggere semi destinati al consumo alimentare. \nDinotrocreosolo \nInsetticida, acaricida, anticrittogamico e talora usato anche come erbicida. Il composto \u00e8 di colore giallo-cromo ed \u00e8 mordente. Si utilizza il suo sale ammonico in un unico trattamento invernale su alberi da frutta a foglie cad\u00f9che miscelandolo con oli leggeri.\nTrifrina\n(Idrossimetilnitrobenzene), affine al dinitrocreosolo ma meno caustico per le piante. Si utilizza contro la \"Pshylla piri\" come antideponente, uova di coccidi, afidi ed acari, ecc\nSaponi\n\"IS, insetticidal Soaps\", a base di sali di potassio di acidi grassi o altri detergenti contro fitomizi deboli come afidi non cerosi, tisanotteri, tingidi ed acari.\nGradi di tossicit\u00e0 in DL50 orale/ratto.\nQuanto al potere tossico degli insetticidi, questo viene valutato in base alla LD50 orale/ratto, la dose in milligrammi per chilogrammi di peso corporeo (mg/Kg) in grado di eliminare il 50% di una popolazione in laboratorio.\nClassificazione italiana:\nMiscele insetticide.\nSono \"miscele di principi attivi\" in proporzioni opportunamente studiate. Queste miscele sono possibili solo se tra principi attivi, vettori e coadiuvanti esiste compatibilit\u00e0 e non siano antagonisti. L'incompatibilit\u00e0 pu\u00f2 essere \"chimica\" e \"fisica\" in associazione o meno alla fitotossicit\u00e0. Sono incompatibili prodotti che reagiscono tra loro, degradandosi e perdendo attivit\u00e0 biologica. L'incompatibilit\u00e0 fisica \u00e8 dovuta a separazione delle fasi di una emulsione con effetto fitotossico acuto all'atto del trattamento. Per guidare queste miscelazioni si ricorre a tabelle di mescolanza o miscibilit\u00e0.\nViene sfruttato il potenziamento reciproco di due sostanze insetticide che daranno un effetto combinato superiore a quello dato dalla somma degli effetti singoli delle due sostanze. Spesso si combinano insetticidi con anticrittogamici; le interazioni sono di tipo sinergico ma spesso semplicemente cumulativo per l'azione fungicida svolta da non pochi insetticidi e spesso si combinano insetticidi ed erbicidi.\nSi tende ad ottenere una miscela ad effetto polivalente, combinando potere residuo con citotropicit\u00e0 o sistemicit\u00e0 o effetto lento e potere abbattente o potere residuo ed azione fumigante.\nFitotossicit\u00e0.\nLa fitotossicit\u00e0 va distinta in \"acuta\" quando subito dopo il trattamento o a distanza di una settimana si hanno danni alla pianta, causticazioni e corrosioni, caduta di foglie e frutti, ecc., e \"cronica\" quando il danno si manifesta a distanza di tempo, persino mesi.\nLa fitotossicit\u00e0 acuta pu\u00f2 essere:\nLa fitotossicit\u00e0 cronica invece, si manifesta nel tempo con un avvizzimento delle piante (es. trattamenti ripetuti di oli insetticidi) o caduta dei frutticini (es. effetto cascolante del Carbaryl sul melo).\nModalit\u00e0 di penetrazione.\nUn insetticida pu\u00f2 giungere agli organi interni dell'insetto in tre modi: ingestione, contatto e inalazione. Tuttavia per i moderni insetticidi si parla solo di azione prevalente non escludendo nessuna delle tre modalit\u00e0.\nMeccanismi di azione.\nPiretroidi, cloroderivati, fosforganici, carbammati e nitroguanidine sono gli insetticidi di maggior impiego; essi hanno come bersaglio il sistema nervoso degli insetti. Vi \u00e8 una sostanziale analogia tra i meccanismi di trasmissione dell'impulso nervoso tra insetti e vertebrati e perci\u00f2 questi insetticidi sono dotati di uno spettro d'azione piuttosto ampio e spesso di una pericolosit\u00e0 elevata per l'uomo.\nI cloroderivati, per la loro caratteristica di bioaccumularsi nei tessuti grassi, provocano tossicit\u00e0 cronica e si sono rivelati dannosi per l'uomo e per l'ambiente per cui il loro impiego \u00e8 stato limitato in molti paesi.\nLa cellula nervosa (neurone) presenta caratteristiche ramificazioni (dendriti) e un prolungamento pi\u00f9 lungo (assone) su cui viaggia l'impulso nervoso che \u00e8 di natura elettrica. Secondo Santiago Ram\u00f3n y Cajal, i neuroni sono tra loro contigui e non continui, cio\u00e8 sono delle unit\u00e0 separate; le sinapsi sono dei rigonfiamenti (bottoni) che congiungono l'assone di un neurone al ramuscolo dendritico di quello seguente o al suo corpo cellulare o ad un muscolo.All'interno del bottone sinaptico la continuit\u00e0 anatomica presenta una soluzione, la fessura sinaptica, che blocca la corsa dell'impulso nervoso; questo, per essere trasmesso al neurone successivo ha bisogno di un mediatore chimico, l'acetilcolina, che si forma in caratteristiche vescicole; esse, rompendosi, versano il loro contenuto nella fessura sinaptica trasferendo, via umorale, l'impulso nervoso. A mediazione compiuta l'acetilcolina deve essere distrutta in infime frazioni di secondo altrimenti si ha una enfatizzazione disfunzionale dell'impulso nervoso. Un enzima, la colinesterasi, scinde l'acetilcolina in acido acetico e colina, sostanze che non sono pi\u00f9 in grado di trasmettere l'impulso nervoso.\nCon i fosforganici ed i carbammati compaiono nuove modalit\u00e0 d'azione degli insetticidi. Mentre un cloroderivato, ad esempio, si limita a ricoprire la superficie trattata, alcuni fosforganici e carbammati sono \"citotropici\", cio\u00e8 in grado di penetrare attivamente nei tessuti vegetali in zone contigue al loro punto di deposito raggiungendo cos\u00ec gli insetti endofiti insediati in profondit\u00e0. Oppure essi sono \"sistemici\", cio\u00e8 capaci di entrare in circolo viaggiando con la linfa nei vasi di conduzione delle piante ed avvelenando i fitomizi che la suggono.\nGli insetticidi neurotossici intervengono in diversi meccanismi.\nI fosforganici, od organofosforici, inibiscono l'attivit\u00e0 della colinesterasi forsforilandola e l'acetilcolina, non pi\u00f9 scissa nei suoi componenti si accumula nella sinapsi provocando sindrome da avvelenamenti di blocco colinergico con tremore, adiodococinesi (scoordinazione nei movimenti), disturbi all'equilibrio, diarrea, morte, nei vertebrati a causa di paralisi respiratoria.\nI carbammati inibiscono la colinesterasi occupando stabilmente il sito attivo dell'enzima e impedendo l'accesso all'acetilcolina; il carbammato, cio\u00e8, funziona da acetilcolino-mimetico, competendo con l'acetilcolina e, in linea di massima, \u00e8 tanto pi\u00f9 efficace quanto pi\u00f9 la sua configurazione stereochimica \u00e8 simile a quella del mediatore umorale.\nFosforganici e carbammati, quindi sono veleni indiretti perch\u00e9 provocano la morte per accumulo letale dell'acetilcolina. Piretroidi e cloroderivati agiscono anch'essi come veleni neurotossici, ma in modo diverso, cio\u00e8 depolarizzando la membrana del neurone impedendo la trasmissione dell'impulso nervoso.\nLe nitroguanidine agiscono in modo anch'esso diverso. Il loro sito attivo sono i recettori proteici del neurone post-sinaptico: esse si legano a tali recettori impedendo all'acetilcolina di svolgere la sua funzione di mediatore nella trasmissione dell'impulso nervoso.\nSelettivit\u00e0.\nL'insetticida ideale sarebbe quello che riesce a colpire solo la specie dannosa con tossicit\u00e0 lieve o nulla per altri organismi non dannosi o, addirittura, utili, come gli antagonisti naturali delle specie dannose, che dovrebbero essere protetti. Una buona selettivit\u00e0 minimizza i rischi di inquinamento ambientale e comporta rispetto per gli equilibri naturali degli eco-agro-sistemi. \nSistemicit\u00e0.\nSistemicit\u00e0 primaria.\nViene definita \"citotropicit\u00e0\" la capacit\u00e0 di un insetticida di penetrare, per qualche millimetro, nei tessuti vegetali. Le parti sottili della pianta possono essere completamente impregnate. Questo potere di penetrazione si riscontra nei fosforganici, carbammati, raramente nei clorurati e leggermente nei nicotinoidi. Un insetticida \u00e8 definito, invece, \"sistemico\" o \"endoterapico\" se riesce a raggiungere i vasi linfatici ascendenti e discendenti e, di conseguenza, ad entrare in circolo nella pianta. Abitualmente gli insetticidi sistemici prendono la via della sola linfa ascendente e si concentrano nei tessuti meristematici apicali (sfruttano cio\u00e8 il flusso \"acropico\" della pianta), perch\u00e9 nei punti di accrescimento vi \u00e8 una maggiore pressione osmotica.\nGli insetticidi sistemici sono distinti in \"fitosistemici\" e \"zoosistemici\" ; questi ultimi si somministrano al bestiame contro l'azione degli endoparassiti.\nSistemicit\u00e0 secondaria.\n\u00c8 dovuta all'assorbimento radicale dell'insetticida tramite la radice. I composti devono avere la capacit\u00e0 di superare la \"banda del Caspary\" (una struttura selettiva della radice) e vengono somministrati al terreno di proposito. Le quantit\u00e0 di prodotto assunto per sistemicit\u00e0 secondaria, tuttavia, risultano insufficienti per l'eliminazione dei parassiti: per ottenere questo risultato sarebbe necessario spingere la somministrazione fino ai livelli di fitotossicit\u00e0.\nMetabolismo degli insetticidi.\nIn campo quasi tutti gli insetticidi subiscono trasformazioni \"esterne\" per effetto della luce (fotolisi), della CO2 (carbonicazione), dell'ossigeno (ossidazione), ecc. sia \"interne\" al substrato dove sono penetrati. La temperatura elevata accelera la degradazione sia direttamente sia indirettamente perch\u00e9 accelera il metabolismo delle piante nelle quali sono penetrati. In condizioni di scarsa luminosit\u00e0 e poca ventilazione i degradanti vegetali riescono a persistere anche 30 giorni. Il pH alcalino decompone molti insetticidi di sintesi organica. L'ossidazione spesso provoca vere e proprie trasformazioni di un prodotto in un altro e ci\u00f2 si verifica anche nel terreno ad opera dei microrganismi.\nPersistenza.\nSulle piante l'insetticida va incontro a degradazione e trasporto in dipendenza delle condizioni ambientali. La persistenza pu\u00f2 essere:\nGrande importanza sulla persistenza ha anche l'ambiente chimico interno della pianta dove esso penetra. La persistenza nel terreno dipende dalla struttura di questo e dalla eventuale presenza di humus e di vegetazione. L'humus \u00e8 carico di microrganismi degradanti e la presenza di radici evita il dilavamento. Tuberi e radici a fittone determinano concentrazioni rilevanti di insetticidi.\nLa persistenza di un insetticida sulle piante o dentro di esse si distingue in:\nIn campo avviene che talora gli insetticidi si degradino, passando da letali a subletali, ma accade anche che per effetto di bioaccumulo dei residui avvenga l'opposto, da subletale a letale, con il ripresentarsi del potere tossico acuto. La persistenza viene valutata chimicamente in p.p.m. (parti per milione) o mg/Kg (milligrammi a chilogrammo di peso corporeo) di sostanza testata.\nDispersione nell'ambiente.\nQuando si utilizzano mezzi aerei per irrorare le colture (insetticidi liquidi):\nDa ci\u00f2 si comprende che pi\u00f9 del 99% dell'insetticida va ad inquinare l'ambiente senza raggiungere l'effetto insetticida.\nComposti debolmente degradabili di provenienza agricola o industriale si ritrovano nell'ambiente ed in misura crescente negli ecosistemi complessi.\nNelle catene alimentari di vari ecosistemi si verifica una concentrazione fino ad un milione di volte dei residui (vari grammi di principio attivo per chilogrammi di peso corporeo) detto bioaccumulo, se avviene nel fitofago che ingerisce direttamente il tossico e magnificazione biologica se si riscontra nei livelli successivi della catena alimentare, nei quali ultimi ricompaiono sintomi identici a quelli derivanti dalla persistenza letale (avvelenamenti secondari acuti). \nI residui si concentrano (tesaurosi) nel tessuto adiposo dei principali componenti della catena trofica e la tesaurosi \u00e8 favorita dalla liposolubilit\u00e0 e dalla scarsa degradabilit\u00e0 delle molecole del principio attivo. Lungo la catena trofica ogni organismo funge da concentratore biologico dei residui per il suo diretto predatore. Tracce consistenti di tossici agrari risultano comunque presenti anche negli organismi di popoli lontani dalle aree di utilizzazione del principio attivo (es Esquimesi con 2 p.p.m.) a causa anche del trasporto eolico dato che insetticidi nebulizzati riescono a raggiungere grandi altezze e sono captati dai venti di alta quota.\nTossicit\u00e0 per l'uomo.\nTossicit\u00e0 acuta.\nAvvelenamenti acuti da insetticidi in via accidentale (per ingestione, contatto, inalazione) si presentano come manifestazioni tossiche (orale, dermale, inalatoria) che spesso non sono coincidenti per lo stesso prodotto. La tossicit\u00e0 da contatto \u00e8 inferiore a quella orale, ma non mancano eccezioni.\nI \"clororganici\" colpiscono le trasmissioni assoniche deteriorando i nervi stessi (neurotossicit\u00e0 diretta), mentre \"fosforganici\" e \"carbammati\" agiscono solo a livello delle sinapsi neuromuscolari e neuroghiandolari, bloccando l'enzima colinoestrasi con conseguente accumulo abnorme di acetilcolina. \nL'acetilcolina, a livello dei muscoli volontari, provoca fenomeni di avvelenamento simil-nicotinico (tremori e paralisi) ed a livello delle sinapsi sui muscoli involontari e sulle ghiandole, avvelenamenti simil-muscarinici (contrazione pupillare o miosi, sudorazione, urinazione, defecazione, lacrimazione, rallentamento del battito cardiaco). \nNegli insetti l'avvelenamento acetilcolinico assume importanza minore perch\u00e9 la morte \u00e8 determinata da alterazioni irreversibili del metabolismo idrico. Alcuni fosforganici (Galecron) hanno un diverso meccanismo neurotossico poich\u00e9 determinano inibizione di altri enzimi (es. monoamminossidasi).\nTossicit\u00e0 cronica.\nDi difficile accertamento clinico. Possibili effetti cancerogeni, mutageni, teratogeni, allergenici, neuropatici.\nResistenza.\nLa resistenza \u00e8 la progressiva perdita di efficacia di un principio attivo nei confronti degli organismi bersaglio (in questo caso gli insetti). Il fenomeno si verifica in quanto lo stesso principio attivo opera una selezione in favore di individui dotati di resistenza genetica, la cui discendenza, nel tempo, diviene via via selettivamente pi\u00f9 resistente fino a essere inattaccabile da quel determinato principio attivo e spesso anche da quelli della stessa classe chimica.\nTolleranza o mitridatismo.\nDetta anche \"tolleranza da vigore\", si tratta della sopravvivenza degli individui pi\u00f9 robusti che solo in parte possono trasmettere alla discendenza questo loro vigore:la tolleranza non \u00e8 da considerare ereditaria.\nResistenza \"sensu stricto\".\nO vera resistenza, deriva da deviazioni dei meccanismi di penetrazione, attivazione, degradazione, escrezione di un principio attivo tossico. Essa \u00e8 sempre ereditaria. Pu\u00f2 essere distinta in:\nStoria degli insetticidi.\nGli antichi Romani chiamavano \"pestis\" qualsiasi causa di danno: ad esempio per essi la ruggine del grano (crittogama) era la \"maxima segetum pestis\", ossia la massima causa di danno per le messi. Quest'espressione \u00e8 rimasta identica nell'idioma inglese, \"pest\", e un organismo riceve tale denominazione quando interferisce con gli interessi umani. Analogamente, un qualsiasi principio attivo ad azione biocida \u00e8 detto, in inglese, \"pesticide\". In italiano non esistono termini generali corrispondenti alle parola \"pest\" e \"pesticide\", ma negli ultimi decenni si \u00e8 diffusa, come neologismo, la parola \"pesticida\", derivata da un'impropria traduzione dall'inglese. In ambito normativo, un insetticida, o altro principio attivo ad azione biocida, \u00e8 definito, secondo l'uso, come \"presidio medico chirurgico\" o \"prodotto fitosanitario\", sebbene le recenti norme sull'uso sostenibile di tali prodotti adottino ormai liberamente il termine pesticida. In ambito tecnico-agronomico \u00e8 di ampio impiego il termine \"fitofarmaco\" o \"agrofarmaco\" e, in modo meno appropriato, quello di \"antiparassitario\". Inutilizzata invece la definizione \"prodotto per la protezione delle piante\", termine standard nel mondo anglosassone (plant protection product).\nL'uso di sostanze chimiche per debellare gli organismi dannosi che infestano le colture \u00e8 una pratica agricola molto antica. Plinio, intorno al 70 d.C. raccomandava l'impiego dell\"'arsenico\" come insetticida; composti arseniacali erano molto diffusi in Cina per tali scopi gi\u00e0 nel XVI secolo.\nNell'Ottocento e nei primi decenni del Novecento erano usati come insetticidi l'arseniato di piombo o di calcio e i polisolfuri di calcio e di bario, composti del mercurio e del fluoro, derivati nitrici (dinitroortocresoli), i sottoprodotti dell'industria petrolifera (oli neri e oli bianchi), sostanze di origine vegetale come il solfato di nicotina, estratto dalle foglie di Solanacee (\"Nicotiana tabacum\" e \"Nicotiana sativa\"), il piretro, estratto dal capolino delle Composite del genere \"Chrysantemum\" (\"Pyretrum\", gi\u00e0 conosciuto da epoche antichissime come \"polvere persiana\"). Questi insetticidi sono detti di prima generazione.\nPer chiarire la storia degli insetticidi \u00e8 necessario ricordare che essi trovarono prima impiego bellico come armi chimiche e che . Furono utilizzati nel corso della I e della II Guerra Mondiale su vari fronti (gas asfissianti) e successivamente nel corso della guerra tra Iran e Iraq con l'effetto di sterminare interi villaggi.\nGli insetticidi di seconda generazione si affermarono dopo la seconda guerra mondiale, prima i \"cloroderivati organici\", poi i \"fosforganici\" e un decennio dopo i \"carbammati\".\nIl DDT (\"diclorodifeniltricloroetano\"), all'inizio degli anni '40 del secolo scorso, inaugur\u00f2 la nuova strategia di lotta contro gli insetti dannosi. Fu sintetizzato nell'800 da Zeidler e nel 1939 M\u00fcller ne scopr\u00ec il potere insetticida. Analoghi del DDT sono il DDD (\"diclorodifenildicloroetano\") ed il \"metossicloro\". Anche il \"gammesano\" \u00e8 un cloro derivato e fu sintetizzato nell'800 da Faraday; fu riscoperto come insetticida nel 1942 in Francia, da Dupire, e si compone di cinque stereoisomeri a diversa attivit\u00e0 insetticida. Il pi\u00f9 attivo, l'isomero \u03b3 (gamma), viene commercializzato puro al 99% col nome di \"lindano\".\nPi\u00f9 tardi comparvero i cloroderivati ciclodienici: \"clordano, eptacloro, dieldrina, endrina\" e \"endosulfan\", quest'ultimo un po' diverso perch\u00e9 nella sua molecola troviamo lo zolfo. \nGli \"organofosforici\" si originarono dalle ricerche di Sch\u00e4der, in Germania, che cercava sostanze tossiche per l'impiego bellico; furono sintetizzati per la prima volta nel 1937 dalla Bayer (Germania). Questi composti fino al termine della seconda guerra mondiale sono stati protetti dal segreto militare. Nel 1944 fu sintetizzato il 0,0-dietil-0-para-nitrofenilfosfato, commercializzato col nome di \"parathion\", un fosforganico di vasto impiego.\nLa \"fisostigmina\" fu scoperta nel 1863 da J. Jobst e Otto Hesse e venne sintetizzata da Percy Lavon Julian e Josef Pikl nel 1935. Da essa derivarono i carbammati di cui il \"carbaryl\" \u00e8 il composto pi\u00f9 noto e diffuso. Sono esteri dell'acido carbammico, derivati sintetici dell'eserina, un alcaloide contenuto nei semi di una leguminosa africana, \"Physostigma venenosum\", la fava del Calabar, nota agli indigeni che la impiegavano in sommari \"giudizi di Dio\" facendone ingerire l'infuso ai presunti colpevoli. I carbammati furono sintetizzati da Gysin nel 1953 alla Union Carbide negli Stati Uniti. Oltre al carbaryl ricordiamo l\"'isolano\" (non pi\u00f9 utilizzato), il \"pirimicarb\", il \"lannate\", il \"propoxur\".\nIl \"carbaryl\" fu prodotto sostituendo la catena laterale dell'acido carbammico con due anelli di benzene; nel grafico sottostante si possono vedere le varie sostituzioni che hanno danno luogo ai diversi insetticidi.\nBenzoiluree\nLa scoperta di questa classe chimica si ebbe negli anni 70 e fu casuale. Durante una sintesi programmata fra derivati degli erbicidi dichlobenil e fenuron si ottenne un prodotto che non aveva attivit\u00e0 erbicida, ma una elevatissima attivit\u00e0 insetticida. Il primo composto di questa classe immesso nel mercato fu il diflubenzuron nel 1975. Attualmente esistono dieci benzoiluree in commercio. Il meccanismo d'azione delle benzoiluree \u00e8 completamente diverso da quello delle altre classi chimiche conosciute. I composti di questa classe esplicano la loro azione interferendo sulla formazione della chitina per cui, bloccando lo sviluppo delle larve nella fase di muta (per un'imperfetta formazione della nuova cuticola), provoca conseguentemente la loro morte. Per questo motivo sono classificati come insetticidi regolatori di crescita.Questi insetticidi non sono sistemici ed esplicano la loro azione prevalentemente per ingestione.\nCollegamenti esterni.\n__INDICE__"}
{"id": "375051", "revid": "14002", "url": "https://it.wikipedia.org/wiki?curid=375051", "title": "Dottrina cattolica", "text": ""}
{"id": "375054", "revid": "92920", "url": "https://it.wikipedia.org/wiki?curid=375054", "title": "Ars nova", "text": "Nella storia della musica, l'ars nova (latino per \"tecnica nuova\") \u00e8 quel periodo convenzionale della musica medievale trecentesca caratterizzato da un sistema di notazione ritmico-musicale nuovo rispetto a quello dei secoli precedenti.\nLo studioso tedesco Hugo Riemann utilizz\u00f2 il termine \"ars nova\" per indicare l'intera produzione polifonica del XIV secolo, caratterizzata da una serie di caratteri innovativi - non solo notazionali ma anche stilistici - che comparvero quasi contemporaneamente in Francia e in Italia. Pur ritenendo che le innovazioni stilistiche avessero avuto origine in Italia e fossero state accolte in Francia subito dopo (ipotesi non accolta da studiosi successivi), Riemann mutu\u00f2 il termine dal trattato di Philippe de Vitry intitolato \"Ars Nova Musicae\", nel quale l'autore, contrapponendo la musica del suo tempo a quella delle generazioni precedenti, esaminava minutamente, pi\u00f9 che le nuove forme musicali, i nuovi sistemi di notazione che esse avevano comportato. Altro teorico importante del periodo, autore del trattato \"Musica practica\" e fautore dell\"ars nova\", fu Johannes de Muris.\nIn contrapposizione al termine \"ars nova\" si usa indicare come \"ars antiqua\" o \"ars vetus\" la produzione polifonica dei secoli XII-XIII.\nArs nova in Italia.\nLa fioritura musicale avvenuta in Italia (in particolare nelle corti di Verona, Milano e nella Firenze comunale) nella seconda met\u00e0 del Trecento viene chiamata \"ars nova\" per le analogie con la musica d'oltralpe, anche se manca nel passato italiano una corrispondente \"ars antiqua\". Nel caso italiano, l\"ars nova\" \u00e8 un fenomeno culturale d'\u00e9lite, come si evince dalla forma pi\u00f9 praticata: il madrigale di argomento cavalleresco e cortese.\nVerso il 1377 l\"ars nova\" francese e italiana erano ormai strettamente intrecciate: nella notazione di Marchetto da Padova, per esempio, si inseriscono le figure ritmiche di Vitry (come spiegato pi\u00f9 avanti nel paragrafo \"Il cambiamento della notazione musicale\"), la ballata diventata a 2 voci sostituisce quasi completamente il madrigale.\nIl cambiamento della notazione musicale.\nPhilippe de Vitry nel suo citato \"Ars Nova Musicae\" effettua queste trasformazioni notazionali:\nComposizioni e compositori dell'ars nova francese.\nIl pi\u00f9 grande teorico dell\"ars nova\" \u00e8 Philippe de Vitry, autore di mottetti in latino e francese (si trattava di composizioni politestuali: una o pi\u00f9 voci cantavano in latino, le altre in francese), di argomento soprattutto politico.\nIl pi\u00f9 grande musicista francese fu invece Guillaume de Machaut. Egli compose la \"Messe de Notre-Dame\" (la prima composta integramente da un unico autore).\nMachaut comunque non disdegn\u00f2 la composizione di canzoni discantiche (chanson) a \"formes\" \"fixes\" tipiche del '300 francese: si tratta di lavori in forma di rondeau, di virelai e di ballade.\nTecniche compositive francesi.\nIn Francia, tutte queste composizioni vengono elaborate secondo tecniche contrappuntistiche molto complesse e raffinate come:\nForme e composizioni dell'ars nova italiana.\nRispetto all\"ars nova\" francese, la forma italiana risulta pi\u00f9 semplice e meno contrappuntisticamente intricata.\nStrumenti musicali durante l'ars nova.\nI manoscritti musicali dell'epoca non riportano alcuna indicazione degli strumenti da usare. Le fonti letterarie, le opere teoriche e soprattutto l'iconografia (miniature, dipinti e sculture) del XIV secolo attestano una larga diffusione dei seguenti strumenti:\nNonch\u00e9 di vari tipi di strumenti a percussione. Il cornetto, strumento molto rinomato nei secoli XVI e XVII, figura in un dipinto di Taddeo Gaddi del 1335, ma non si hanno evidenze di un suo diffuso utilizzo fino alla fine del XV secolo."}
{"id": "375057", "revid": "1527148", "url": "https://it.wikipedia.org/wiki?curid=375057", "title": "Mediazione", "text": "La mediazione consiste in un'attivit\u00e0, posta in essere da un terzo imparziale, volta a consentire che due o pi\u00f9 parti raggiungano un accordo (che pu\u00f2 essere di varia natura) ovvero superino un contrasto gi\u00e0 in essere tra loro. In contesto legale, \u00e8 una delle principali ADR, ovvero alternative dispute resolution (risoluzioni alternative delle controversie) e pu\u00f2 anche avvenire in videoconferenza.\nCaratteristiche.\nL'obiettivo della mediazione \u00e8 di condurre le parti a trovare un punto di incontro o una soluzione di comune accettazione attraverso l'ausilio di un terzo: il mediatore, che opera tra le parti in conflitto per aiutarle a migliorare la comunicazione tra di loro attraverso l'analisi del conflitto che le divide, con l'obiettivo di consentire ai soggetti di individuare e scegliere essi stessi un'opzione che, componendo la situazione conflittuale, realizzi gli interessi ed i bisogni di ciascuno.\nNell'ambito di questa generale definizione dell'obiettivo, la mediazione acquista caratteri e si sviluppa secondo procedure che variano in relazione all'area di intervento verso cui \u00e8 rivolta l'attivit\u00e0 di mediazione. Si possono distinguere in tal senso diversi settori e tipologie di intervento."}
{"id": "375058", "revid": "19933", "url": "https://it.wikipedia.org/wiki?curid=375058", "title": "I Nomadi", "text": ""}
{"id": "375063", "revid": "14691", "url": "https://it.wikipedia.org/wiki?curid=375063", "title": "Signora del Lago", "text": ""}
{"id": "375067", "revid": "1652635", "url": "https://it.wikipedia.org/wiki?curid=375067", "title": "Ars antiqua", "text": " \nNella storia della musica, l'ars antiqua o ars vetus (latino per \"arte antica\", \"arte vecchia\") \u00e8 quel periodo convenzionale della musica medievale anteriore alla riforma musicale detta \"ars nova\" iniziata nel XIV secolo da Philippe de Vitry e da Marchetto da Padova.\nStoria.\nNel 1150 nasce la prima grande scuola pitagorica europea ovvero la scuola di Notre-Dame, o \"ars antiqua\", che sarebbe nata a Parigi intorno alla Cattedrale di Notre-Dame. Questa scuola dar\u00e0 luogo anche a una prima grande esperienza contrappuntistica che verr\u00e0 chiamata \"ars antiqua\" per distinguerla dall'Ars nova, che sar\u00e0 un altro grande movimento polifonico che nascer\u00e0 nel Trecento e che si contrapporr\u00e0 all\"'ars antiqua\".\nLa scuola di Notre-Dame si svilupp\u00f2 tra il 1150 e il 1320. All'interno di questo periodo \u00e8 possibile distinguere due grandi fasi:\nPrima fase.\nCompaiono i primi nomi di musicisti. I primi due musicisti menzionati nella storia della musica europea sono: \"Magister Leoninus\" e \"Magister Perotinus\" (quest'ultimo chiamato anche \"optimus discantor\", perch\u00e9 componeva soprattutto clausolae in stile di discanto che piacevano molto). Il primo scrisse il \"Magnus Liber organi\", che contiene un ciclo di graduali, responsi e alleluja a due voci per l'intero anno liturgico. Il secondo aggiunse una terza voce alle opere di Leonino. Questi compositori compongono negli stili di organum e di discanto.\nEsemplificando, un canto gregoriano pu\u00f2 essere paragonato a una retta divisibile in sezioni (o sequenze). Vi era, infatti, una prima parte del canto gregoriano, cantata in cantus planus dal coro dei fedeli, a cui faceva seguito una seconda sequenza, in polifonia, che non poteva essere cantata dai fedeli perch\u00e9 presupponeva un maggior professionismo. Poi c'era una terza sezione che era ancora in cantus planus, quindi cantata dal coro dei fedeli. Infine poteva esserci un'ultima sezione, data in polifonia. Le sezioni interne venivano messe in polifonia in stile di organuum melismatica. La parte finale di un canto gregoriano si chiamava clausula (= chiusura) e aveva circa 20 note. \nSe si fosse data la clausula, l'allungamento delle venti note avrebbe determinato una sezione enormemente grande, pi\u00f9 grande di tutto ci\u00f2 che veniva prima. Quindi, nella clausola, si introdusse lo stile di disegno nello stile di discanto: le note del tenor procedevano molto pi\u00f9 rapidamente che nello stile di organuum, cio\u00e8 non venivano allungate, ma procedevano con una certa rapidit\u00e0.\nIl risultato fu che la clausula piaceva perch\u00e9 in essa si percepiva il gioco contrappuntistico, cio\u00e8 la presenza di due voci che camminavano abbastanza velocemente, anche se il tenor camminava pi\u00f9 lentamente rispetto alla voce superiore, ma pur sempre con una certa rapidit\u00e0.\nLa clausola diventa l'oggetto dell'interesse tanto del compositore quanto del fedele che ama ascoltare queste sezioni pi\u00f9 movimentate. Accade quello che era avvenuto con i tropi di complemento cio\u00e8 la clausula si stacca dal canto gregoriano e diventa un canto autonomo, fermo restando che le note del tenor sono quelle della parte finale di un canto gregoriano.\nA questo punto si pose un problema, cio\u00e8 finch\u00e9 si era alla fine di un canto la parola domino aveva un significato perch\u00e9 era la conclusione di un testo di un canto gregoriano. Nel momento in cui domino \u00e8 il testo del tenor su cui si costruisce un canto staccato, questo canto non ha pi\u00f9 un senso. Si risolve il problema dando un testo alla seconda voce detta \"Mottetus\", nome che venne a designare la forma del mottetto che deriva dalla clausola, proprio perch\u00e9 \u00e8 una clausola polifonica, che si \u00e8 staccata dal canto originale ed \u00e8 diventato un canto autonomo. Per dare un senso a questo canto si \u00e8 dato un testo alla seconda voce. In un primo momento il testo del mottetus era collegato alla parola del tenor, quindi il testo del mottetus parlava di dominus cio\u00e8 di Dio. Dunque, partendo da un testo coerente, si aggiunse in seguito una terza voce che ha il suo testo. Si costruiscono, cos\u00ec, mottetti in cui c'\u00e8 il tenor che ha, come testo, la parola domino, la seconda voce detta mottetus o duplum che aveva il suo testo e la terza voce detta triplum che aveva un suo testo.\nIl titolo di un mottetto \u00e8 molto strano perch\u00e9 ha l'inizio della terza voce, l'inizio della seconda voce e il testo del tenor. Ad esempio: Dominus eternus (inizio della terza voce) Domino\u2026 (inizio della 2\u00aa voce), Domino (testo del tenor), cio\u00e8 si trovano tre parole o pi\u00f9 che segnano gli inizi delle tre voci di un mottetto.\nFinch\u00e9 il mottetto rest\u00f2 in ambito sacro non ci furono problemi: si dava alle voci superiori un testo che faceva riferimento alla parola conclusiva della clausola. Il problema nacque quando il mottetto diventa una forma profana. A questo punto accade che i testi che vengono aggiunti sul tenor gregoriano originale sono testi in lingua francese e in lingua volgare di contenuto profano. Accade che si hanno mottetti profani sull'antica clausola gregoriana. Il mottetto diventa, dunque, una forma politestuale e plurilinguistica. Ebbe un vantaggio: favor\u00ec l'idea della presa autonomia di ciascuna voce, cio\u00e8 ogni voce era concepita con totale autonomia rispetto alle altre.\nSeconda fase.\nNella seconda fase le clausole si staccano dal canto originale e diventano mottetti. Ci furono, per\u00f2, delle novit\u00e0 anche dal punto di vista ritmico. Nel 1260 venne scritto un trattato che si intitolava \"ars cantus mensurabilis\" (arte del canto misurato) scritto da Francone da Colonia, che segn\u00f2 il passaggio alla nostra concezione della misura del tempo. Fino a quando il canto aveva due voci, il tenor era una nota tenuta, quindi si sentiva una prima voce che procedeva per valori lunghi e una seconda voce che vi cantava sopra un melisma.\nQuando venne aggiunta una terza voce, bisognava trovare un ritmo comune. La soluzione fu costituita dai modi ritmici, 6 schemi ritmici, tutti a suddivisione ternaria, corrispondenti a quelli che noi chiamiamo tempo composto. La suddivisione ternaria sottintendeva il numero perfetto 3, in quanto numero della Trinit\u00e0.\nFrancone da Colonia introdusse un nuovo sistema. Immagin\u00f2 una serie di figure sempre pi\u00f9 piccole: immagin\u00f2 una grande figura che chiam\u00f2 \"duplex longa\" o \"maxima\", che poteva essere divisa in figure pi\u00f9 piccole. Da qui il concetto di mensuralismo, proprio perch\u00e9 si organizzava la successione del canto in misure rigorose, rigide in cui c'\u00e8 lo stesso numero di valori.\nI compositori della seconda fase che scrissero soprattutto mottetti furono:\nProcedendo, nacquero anche procedimenti pi\u00f9 complicati di contrappunto, quali: "}
{"id": "375068", "revid": "1543377", "url": "https://it.wikipedia.org/wiki?curid=375068", "title": "Ent", "text": "Gli Ent sono una razza di Arda, l'universo immaginario creato dallo scrittore inglese J. R. R. Tolkien.\nEtimologia.\nLa parola \"ent\" \u00e8 una parola in anglosassone significante \"gigante\". Tolkien ritrov\u00f2 questa parola nelle frasi in anglosassone \"or\u00feanc enta geweorc\" (\"\"l'opera di scaltri giganti\") e \"eald enta geweorc\" (\"l'opera antica dei giganti\"\", frase presente in un testo che descrive le antiche rovine romane).\nLa parola \"ent\", in anglosassone, poteva in effetti riferirsi a qualsiasi creatura grande e vagamente umanoide come giganti, troll e orchi, per cui l\"'ent\", in anglosassone, era probabilmente la pi\u00f9 ubiqua tra le creature del fantastico. In inglese moderno questa accezione generalista del termine si \u00e8 persa, e la parola viene quasi sempre usata in riferimento alle creature descritte da Tolkien.\nSia la parola \"ent\" sia la parola norrena \"j\u01ebtunn\", derivano dal proto-germanico *\"etunaz\".\nStoria.\nLe origini degli Ent sono narrate ne \"Il Silmarillion\". Yavanna, dopo aver appreso che Il\u00favatar aveva accettato i Nani di Aul\u00eb e prevedendo sia il loro bisogno di legna che il loro poco rispetto nei confronti degli alberi, sue creazioni, si preoccup\u00f2 per il destino di questi ultimi e ne parl\u00f2 con Manw\u00eb. Manw\u00eb allora le riport\u00f2 il pensiero di Il\u00favatar: quando si sarebbero destati i Primogeniti e i Nani, e come previsto nell\"'Ainulindal\u00eb\", il pensiero di Yavanna avrebbe richiamato degli spiriti che avrebbero vissuto e vegliato fra alberi a animali, ovvero i Pastori degli Alberi, gli \"Ent\". Il ruolo esistenziale degli Ent \u00e8 quindi quello di proteggere le creature vegetali dal danno che potrebbero arrecar loro le altre razze parlanti di Arda, Elfi, uomini, Nani, Orchi e quant'altro.\nCome accennato, gli Ent si risvegliarono poi insieme a Elfi e Nani, quindi molto prima degli Uomini, agli inizi della Prima Era.\nSuccessivamente vissero nelle grandi foreste della Terra di Mezzo, proteggendole dai pericoli. La loro prima apparizione nota alle altre razze parlanti avviene verso la fine della Prima Era, durante la Battaglia di Sarn Athrad, nella quale essi attaccano una banda di Nani in fuga dal Doriath.\nNe \"Il Signore degli Anelli\" Barbalbero racconta di un tempo in cui tutto l'Eriador era un'unica immensa foresta e parte del suo dominio, ma grandi regioni erano state successivamente disboscate dai N\u00famen\u00f3reani durante la Seconda Era, e una parte della foresta era stata distrutta durante la guerra tra Sauron e gli Elfi intorno all'anno 1700 della Seconda Era.\nNei primi tempi della storia degli Ent esistevano le Entesse (\"Entwives\" nell'originale), ma queste si allontanarono gradualmente dai loro compagni, andando a vivere in una regione poi distrutta da Sauron (sempre attorno al 1700 della Seconda Era), le Terre Brune, situate a sud di Bosco Atro e a est di Rohan. La sorte delle Entesse non \u00e8 nota, ma ne \"Il Signore degli Anelli\" (che costituisce la parte della storia del mondo di Tolkien pi\u00f9 \"moderna\", relativa alla fine della Terza Era) si pensa che siano scomparse da tempo, nonostante le ricerche da parte degli Ent continuino. Sentendo i racconti riportati da Samvise Gamgee fra il cugino Al e Ted Sabbioso nei primi capitoli de \"Il Signore degli Anelli\", Barbalbero ipotizza che alle Entesse sarebbe piaciuta la Contea e che probabilmente qualcheduna di loro vi si sia stabilita e che vi dimori ancora. Ci\u00f2 fa presumere che gli Ent espanderanno le loro ricerche anche nella Contea, alla loro ricerca. Questa ipotesi sembra trovare conferma poich\u00e9 le Entesse, come dichiarato, avevano insegnato in principio l'agricoltura agli Hobbit quando giunsero nella contea, e che a differenza dei loro compagni gli Ent, le Entesse prediligono coltivare e curare piccoli giardini e giovani alberi da frutto, stesso lavoro che fanno spesso gli Hobbit.\nEventi de \"Il Signore degli Anelli\".\nCome narrato ne \"Le due torri\", tra il 28 febbraio ed il 2 marzo dell'anno 3019 della Terza Era Barbalbero convoca un \"Entaconsulta\", una riunione di Ent, nella foresta di Fangorn. In questa riunione gli Ent discutono l'opportunit\u00e0 o meno di entrare in guerra contro Saruman per contrastare le sue continue devastazioni ai danni degli alberi della foresta di Fangorn. All'entaconsulta non prendono parte attiva ma sono per poco tempo presenti Peregrino Tuc e Meriadoc Brandibuck, i due Hobbit amici e parenti di Frodo Baggins che erano appena fuggiti dalla prigionia degli Orchi.\nIn seguito all'Entaconsulta, gli Ent abbandonano temporaneamente il loro stile di vita pacato e paziente e muovono guerra a Saruman. Inizia quindi la marcia degli Ent verso la fortezza di Isengard, che viene devastata, e gli Ent imprigionano poi Saruman dentro la sua torre di Orthanc.\nAlla fine de \"Il Signore degli Anelli\", dopo la sua incoronazione, Aragorn promette a Barbalbero di lasciare crescere le foreste, ma Barbalbero prevede che, anche se le foreste si spanderanno, gli Ent continueranno a vivere solo nella Foresta di Fangorn, dove si spegneranno gradualmente.\nCaratteristiche.\nSebbene fossero gi\u00e0 senzienti al tempo del loro risveglio, gli Ent non sapevano come comunicare fino a quando gli Elfi non glielo insegnarono. Barbalbero racconta di come gli Elfi \"curarono gli Ent dal loro mutismo\" e di come questo fosse stato un grande dono da non dimenticare mai.\nLa lingua utilizzata degli Ent \u00e8 l'entese, un'antica lingua in cui i nomi delle cose, delle persone, dei luoghi, comprendono tutti gli epiteti che essi hanno assunto nel corso del tempo, cos\u00ec pi\u00f9 una cosa \u00e8 antica pi\u00f9 nomi avr\u00e0 a causa del mutare del linguaggio e della lingua.\nGli Ent sono una razza estremamente paziente e prudente, con un senso del tempo pi\u00f9 adatto agli alberi millenari che ai mortali di breve durata. Difatti, l'Entaconsulta di tre giorni interi (72 ore) viene da loro giudicata come \"frettolosa\". Tuttavia, sebbene Barbalbero venga descritto da Gandalf come \"la cosa vivente pi\u00f9 antica della Terra di Mezzo\", gli Ent non sono immortali (come invece lo sono gli Elfi, ad esempio). Essi invecchiano, seppure in maniera estremamente lenta; e quelli tra i pi\u00f9 vecchi che non muoiono come Ent diventano alberi, \"cadendo in letargo\" in un luogo e sviluppando foglie e radici, perdendo al contempo ogni forma di coscienza.\nDifatti gli Ent assomigliano fisicamente ad alberi, restando molto diversi gli uni dagli altri. Di solito un Ent assomiglia molto al tipo di albero che accudisce. Gli Ent condividono anche alcuni dei poteri come delle debolezze degli alberi: la materia del loro corpo \u00e8 estremamente simile al legno, per cui \u00e8 eccezionalmente dura e difficile da ferire, ma vulnerabile al fuoco. Oltre ad essere alti come grandi alberi (Barbalbero \u00e8 alto \"almeno quattordici piedi\", ossia circa quattro metri), sono inoltre incredibilmente forti, capaci di rompere roccia e pietra cos\u00ec facilmente da poter spezzare le mura di Isengard come se fossero fatte \"di crosta di pane\". Anche Barbalbero racconta a Merry e Pipino della grande forza degli Ent. Dal \"Silmarillion\", sembra che Morgoth avesse creato i Troll cercando di imitare gli Ent, ma queste creature, anche se temibili, non arrivano neanche vicino alla potenza dei Pastori degli Alberi.\nCome gi\u00e0 detto nella sezione Storia, lo scopo degli Ent \u00e8 quello di difendere le piante dai pericoli, come un pastore fa con il suo gregge; inoltre, durante la Prima Era esistevano delle \"Entesse\", che alla fine della Terza Era (eventi de \"Il Signore degli Anelli\") saranno per\u00f2 andate perdute. Barbalbero afferma che esse si allontanarono dagli Ent perch\u00e9, mentre questi ultimi amavano piuttosto le grandi foreste e il corso naturale delle cose, esse amavano piantare e controllare cose, dedicandosi piuttosto alla cura e protezione delle piante tipiche dell'agricoltura, come ad esempio il grano.\nNella Terza Era della Terra di Mezzo, la Foresta di Fangorn sembra essere l'ultimo luogo ancora abitato dagli Ent.\nGli Elfi chiamavano gli Ent \"Onodrim\" (il singolare \u00e8 \"Onod\").\nEnt conosciuti.\nNell'arco narrativo de \"Il Signore degli Anelli\", solo sei Ent sono identificati col loro nome."}
{"id": "375069", "revid": "125983722", "url": "https://it.wikipedia.org/wiki?curid=375069", "title": "Ultimatum alla Terra", "text": "Ultimatum alla Terra (\"The Day the Earth Stood Still\") \u00e8 un film del 1951 diretto da Robert Wise.\n\u00c8 un film di fantascienza liberamente tratto dal racconto \"Addio al padrone\" (\"Farewell to the Master\", 1940) di Harry Bates. Considerato un classico del cinema di fantascienza, nel 1995 \u00e8 stato scelto per essere conservato nel National Film Registry della Biblioteca del Congresso degli Stati Uniti. Ne \u00e8 stato realizzato un remake nel 2008.\nTrama.\nWashington. Un disco volante atterra in un parco e della folla, seppure spaventata, si accalca intorno, mentre sopraggiungono dei militari con mezzi corazzati. Dal disco esce un extraterrestre con sembianze umane di nome Klaatu, salutando e recando un piccolo dono ma un soldato, preso dal panico, gli spara. Sopraggiunge un gigantesco robot, di nome Gort, facendo sparire con il suo raggio laser tutte le armi nelle vicinanze. Klaatu, dopo essere stato portato in un ospedale, elude la sorveglianza e, fingendosi un comune cittadino di nome Carpenter, si rifugia presso un'affittacamere, facendo la conoscenza di Helen, vedova di guerra, e di suo figlio Bobby.\nIl giorno dopo, Klaatu si offre di girare per la citt\u00e0 con il ragazzo recandosi a casa dell'anziano professor Barnhardt; l'extraterrestre confida al luminare che la Terra verr\u00e0 distrutta dalla \"Confederazione Galattica\", un ente per la tutela della pace, per mezzo di un esercito di automi, qualora le potenze mondiali intendessero estendere la \"guerra\" agli altri pianeti. Barnhardt, grazie alle sue conoscenze, concede un'udienza per Klaatu al cospetto di personalit\u00e0 terrestri. Onde convincere le autorit\u00e0 della gravit\u00e0 della situazione l'extraterrestre d\u00e0 una dimostrazione preventiva dei suoi poteri interrompendo, per un breve periodo, l'energia elettrica in tutto il mondo.\nIl fidanzato di Helen, insospettito dallo strano inquilino e da un diamante di provenienza sconosciuta trovato nella sua camera, lo denuncia alla polizia: segue una fuga, al termine della quale Klaatu resta ferito a morte. Gort, il robot, percepita la morte del compagno, entra in modalit\u00e0 \"distruzione\" ma Helen, avvisata da Klaatu, riesce appena in tempo a pronunciare la storica frase \"\u00abKlaatu, Barada, Nikto!\u00bb\" per impedire la rappresaglia.\nRecuperato il corpo del padrone, Gort riesce a ridargli la vita per mezzo delle apparecchiature presenti sul disco volante. Klaatu ripresosi congeda Helen e rivolge il suo \"ultimatum alla Terra\" alle autorit\u00e0 prima di salire sul suo disco volante e sparire per sempre nello spazio infinito.\nProduzione.\nNel 1949 Julian Baustein, produttore della 20th Century Fox, aveva appena terminato la realizzazione de \"L'amante indiana\", film sul conflitto fra la cultura anglosassone e quella dei nativi americani. Nella storia narrata da Bates in \"Farewell to the Master\" egli vede un potente veicolo di denuncia dell'ottusit\u00e0 del genere umano nel rifiutare prospettive di pace. Siamo a pochi anni dalla fine del conflitto mondiale e all'inizio della guerra fredda e la paura di un conflitto atomico era molto forte.\nA elaborare la sceneggiatura viene incaricato Edmund H. North, proprio nel periodo in cui a Hollywood comincia a prendere piede il maccartismo. L'atmosfera di sospetto e di diffidenza della caccia alle streghe filtra in qualche modo anche nelle pagine del copione. La fantascienza era un genere cinematografico emergente, nella primavera 1950 c'era stato il successo di \"Uomini sulla luna\", rispetto al quale questo soggetto aveva il vantaggio di essere tutto ambientato sul pianeta Terra e di prevedere poche scene di effetti speciali, particolare importante per i minori costi di realizzazione.\nLa navicella a forma di disco volante fu progettata da Lyle R. Wheeler e Addison Hehr. Le sue linee purissime e asettiche e la superficie argentata dovevano dare l'idea di una civilt\u00e0 equilibrata e tecnologicamente molto avanzata. Nella realt\u00e0 si trattava di una leggerissima intelaiatura di legno, vuota all'interno, rivestita di gesso, stucco e vernice argentata, che cost\u00f2 comunque circa 100.000 dollari, su un budget totale di 960.000. Gli effetti speciali furono ridotti al minimo: il raggio letale dei robot, realizzato con sequenze animate, la disintegrazione di un carro armato e alcuni soldati in una serie di dissolvenze dipinte.\nGort, il robot senza volto, fu interpretato da Lock Martin, allora maschera del teatro Grauman's Chinese Theatre di Hollywood (sede di numerose premiazioni Oscar), ingaggiato solo per la sua alta statura. Nonostante l'altezza, non aveva grande prestanza fisica e anche a causa dello scomodo costume indossato per ore, non riusciva a sostenere Patricia Neal fra le braccia. Pertanto fu necessario ricorrere a una gru per tenere sollevata l'attrice nei primi piani, mentre nei campi lunghi vennero usati dei leggerissimi manichini con le sembianze di Rennie e della Neal.\nCritica.\nQualche anno dopo l'uscita del film, alcuni critici vollero vedere nel film un'allegoria cristiana facendo notare che Klaatu arriva dal cielo a parlare di pace; d\u00e0 una dimostrazione dei suoi poteri sovrannaturali provocando un black out mondiale; si confonde fra la gente comune assumendo il nome di Carpenter (in inglese: \"falegname\"); viene tradito; viene ucciso dai soldati; impedisce al robot \"Gort\" di punire i suoi assassini; poi resuscita grazie all'intervento del robot Gort, il cui nome ha una certa assonanza col termine \"God\" (in inglese: \"Dio\") e ascende al cielo dopo aver ammaestrato alcuni terrestri a portare un messaggio di pace al mondo intero. Il regista Wise e il produttore ribadirono l'assoluta casualit\u00e0 di queste analogie, ma lo sceneggiatore dovette ammettere che esse erano volute, aggiungendo che comunque \"\u00abper pi\u00f9 di dieci anni non se ne era accorto nessuno\u00bb\".\nKlaatu, Barada, Nikto!\nLa famosa frase di una ipotetica lingua aliena \u00e8 entrata nell'immaginario collettivo, tant'\u00e8 che molti altri artisti l'hanno citata in svariate opere. Ne \"L'armata delle tenebre\" viene usata dal protagonista come formula magica. George Lucas padre di \"Guerre stellari\", ne \"Il ritorno dello Jedi\" del 1983, utilizza le singole parole per dare il nome a tre alieni della corte del signore del crimine Jabba the Hutt. La frase \u00e8 anche pronunciata dal generale cattivo di \"Toys - Giocattoli\" per bloccare i giocattoli.\nMa vi sono anche citazioni in svariati film (\"Tron\", \"L'armata delle tenebre, Scary Movie 5\"), telefilm (\"X-Files\", \"Genitori in blue jeans\", \"I Simpson\", \"Farscape\", \"Johnny Bravo, Due uomini e mezzo, \"), in alcuni romanzi (\"The Armageddon Rag\" di George R. R. Martin e \"Mucho Mojo\" di Joe R. Lansdale) e anche nel mondo dei videogiochi (\"SimCity 2000\", ', \"Grand Prix 2\", \"Sam &amp; Max Hit the Road\", \"Sacrifice\", \"World of Warcraft\", ', \"Borderlands 2\", \"Spider-Man 2\"), nonch\u00e9 del software (digitando \"about:robots\" nella barra degli indirizzi di Mozilla Firefox la linguetta della \"pagina nascosta\" risultante ha come titolo questa citazione).\nNella miniserie \"Ultimate Secret\" della Marvel, ambientata nell'Ultimate Universe, l'alieno Geheneris HalaSon Mahr Vehl pronuncia questa frase per prendere in giro Nick Fury venuto ad interrogarlo; in questa storia, Mahr Vehl \u00e8 un ufficiale militare kree infiltrato sulla Terra come osservatore per riferire ai suoi comandanti.\nMusica.\nLa colonna sonora \u00e8 firmata dal celebre Bernard Herrmann, compositore di fiducia di Hitchcock e Welles. Bernard Herrmann si permise di sperimentare delle sonorit\u00e0 inedite per il cinema, usando violino, basso elettrico, quattro pianoforti, quattro arpe, una sezione di trenta fiati e soprattutto due theremin, che danno al commento musicale del film un'atmosfera ermetica e angosciosa.\nImprecisioni.\nAll'inizio del film Klaatu dichiara di venire da un pianeta distante 400 milioni di chilometri dalla Terra e di aver percorso la distanza in 5 mesi. In termini astronomici equivale a una distanza molto modesta: Proxima Centauri ad esempio, che \u00e8 la stella pi\u00f9 vicina al nostro sistema solare, dista circa 39 milioni di miliardi di chilometri.\nPerfino il pianeta Giove mantiene, mediamente, una distanza superiore dalla Terra. Inoltre 5 mesi sono un tempo molto lungo per quella distanza, dato che implicano una velocit\u00e0 media di circa 30 chilometri al secondo, ovvero circa 108.000 chilometri orari: la sonda Ulysses, ad esempio, ha raggiunto velocit\u00e0 superiori durante la sua missione.\nDifferenze con il racconto.\nLa sceneggiatura definitiva divergeva in maniera consistente dal racconto \"Addio al padrone\", tanto che l'autore Bates alla fine sconfess\u00f2 ogni parentela con il film. Nel libro la navicella spaziale appare immediatamente sul terreno, lasciando il dubbio sulla sua provenienza. Klaatu \u00e8 ucciso immediatamente appena scende dalla nave, quindi non esistono n\u00e9 Professor Barnhardt, n\u00e9 Helen Benson, n\u00e9 \"Klaatu barada nikto\". Inoltre, Gort \u00e8 l'autentico padrone e Klaatu \u00e8 il suo schiavo: \u00e8 stata la razza robotica a dare a Klaatu il potere assoluto di diffondere la pace.\nNel libro l'automa Gort risulta immobile da anni in un museo, a vicenda oramai dimenticata, a far da attrazione per i visitatori. Un giornalista in visita si accorge di un movimento impercettibile di questi e, incuriosito, alla chiusura serale del Museo si nasconde, scoprendo l'incredibile.\nOpere derivate.\nLa Twentieth Century Fox ha girato il film \"Ultimatum alla Terra\", remake del film con Keanu Reeves nella parte di \"Klaatu\"."}
{"id": "375070", "revid": "638792", "url": "https://it.wikipedia.org/wiki?curid=375070", "title": "EGPRS", "text": ""}
{"id": "375071", "revid": "320578", "url": "https://it.wikipedia.org/wiki?curid=375071", "title": "Francesc Fabregas", "text": ""}
{"id": "375072", "revid": "14214", "url": "https://it.wikipedia.org/wiki?curid=375072", "title": "HSAB concept", "text": ""}
{"id": "375076", "revid": "79968", "url": "https://it.wikipedia.org/wiki?curid=375076", "title": "3G", "text": "Il termine 3G (sigla di \"3rd Generation\"), nel campo della telefonia cellulare, indica le tecnologie e gli standard di terza generazione.\nStoria.\nEntrata in servizio.\nIl primo paese a introdurre la tecnologia 3G su scala commerciale \u00e8 stato il Giappone: nel 2001 circa il 40% delle utenze erano esclusivamente su reti 3G e la transizione della maggior parte delle utenze da reti 2G a 3G era prevista per concludersi verso la fine del 2006.\nLe iniziali prospettive di forte crescita del mercato hanno portato, soprattutto in Europa e in Italia in particolare, a far s\u00ec che le aste tra gli operatori di telefonia mobile per la concessione delle licenze per l'utilizzo della banda siano state viste dai governi nazionali come possibili fonti di introito e abbiano effettivamente richiesto agli operatori aggiudicatisi le gare investimenti nell'ordine di miliardi di euro; questo fatto, unito alla necessit\u00e0 degli ulteriori notevoli investimenti necessari all'implementazione delle reti di telecomunicazioni 3G, ha portato diversi operatori a trovarsi in difficolt\u00e0 finanziarie e di conseguenza ha ritardato l'effettiva operativit\u00e0 dei servizi di terza generazione in molti paesi.\nApplicazioni e utilizzo.\nI servizi abilitati dalle tecnologie di terza generazione consentono il trasferimento sia di dati \"voce\" (telefonate digitali) sia di dati \"non-voce\", ad esempio \"download\" da internet, invio e ricezione di email e instant messaging.\nTuttavia l'esperienza giapponese ha mostrato che la videotelefonia \u00e8 lungi dall'essere la \"killer-application\" delle reti 3G e occupa solo una frazione dei servizi offerti e fruiti su queste reti; tra i servizi di maggiore interesse per gli utenti vi \u00e8, ad esempio, il \"download\" di file musicali, l'utilizzo di servizi video a contenuto generato dall'utente, come videoblog e moblog, e di servizi di incontri in video, denominati video dating.\nGli standard 3G.\nLe tecnologie 3G sono basate sulle specifiche \"ITM-2000\" emanate dall'ITU: originariamente pensato per essere uno standard univoco e unificato a livello mondiale, il 3G \u00e8 stato in realt\u00e0 implementato in quattro differenti standard.\nUMTS (W-CDMA).\nLo standard UMTS (Universal Mobile Telecommunications System), basato sul W-CDMA in onde radio, \u00e8 lo standard prevalente nei paesi dove viene usato il GSM (la maggioranza di quelli europei) e viene gestito dal 3GPP, organizzazione che \u00e8 responsabile anche degli standard GSM, GPRS ed EDGE.\nQuesta tecnologia opera sulle frequenze 850, 900, 1800 e 2100 MHz.\nCDMA 2000.\nSi tratta di un'evoluzione dello standard CDMA IS-95 sviluppato in ambito 2G. Gli operatori che hanno installato reti basate su questo standard sono prevalentemente in America, Giappone e Corea. CDMA2000 viene gestito dal 3GPP2, organizzazione separata e indipendente dalla 3GPP, ed \u00e8 stato adottato dall'ITU.\nAlcune delle tecnologie trasmissive utilizzate da questo tipo di reti sono la 1xRTT, la CDMA2000-1xEV-DO e la 1xEV-DV.\nLe velocit\u00e0 di trasmissione dati offerte dallo standard vanno da 144 kbit/s fino a oltre 3 Mbit/s.\nTD-SCDMA.\nSi tratta di uno standard meno noto, sviluppato in Cina dalla Datang e dalla Siemens AG che ne prevedevano l'operativit\u00e0 per il 2005.\nWideband CDMA.\nLe velocit\u00e0 di trasmissione dati offerte dallo standard vanno da 384 kbit/s fino ad 2 Mbit/s: se usato in una WAN il protocollo consente velocit\u00e0 di 384 kbit/s e raggiunge 2 Mbit/s con una LAN. \u00c8 stato anch'esso adottato dall'ITU."}
{"id": "375084", "revid": "29727", "url": "https://it.wikipedia.org/wiki?curid=375084", "title": "Coriandolo", "text": ""}
{"id": "375086", "revid": "226458", "url": "https://it.wikipedia.org/wiki?curid=375086", "title": "Gruppo del Suretta", "text": "Il Gruppo del Suretta \u00e8 un gruppo montuoso delle Alpi Retiche occidentali. Il gruppo interessa in Italia la provincia di Sondrio (Lombardia) ed in Svizzera il Distretto di Hinterrhein (Canton Grigioni).\nIl gruppo \u00e8 collocato subito ad est del Passo dello Spluga ed \u00e8 quindi il primo gruppo delle Alpi Orientali. Culmina nel Pizzo Suretta a 3027\u00a0m.\nClassificazione.\nLa SOIUSA vede il Gruppo del Suretta come un sottogruppo alpino e vi attribuisce la seguente classificazione:\nLimiti geografici.\nRuotando in senso orario i limiti geografici sono: passo dello Spluga, Spl\u00fcgen, Reno Posteriore, Sufers, val Ferrera, passo di Niemet, Madesimo, Valle Spluga, passo dello Spluga.\nVette principali.\nLe vette principali del gruppo sono:\nAlpinismo.\nPrima salita.\nLa prima salita ufficiale della vetta massima del Suretta \u00e8 di Arnold Baltzer con Georg Trepp, il 18 luglio 1869, per la cresta NNE. La prima ascensione invernale \u00e8 di Gaetano Scotti, Angelo e Romano Calegari, il 4 gennaio 1913, per la cresta SE.\nAltre prime ascensioni.\nLa maggiore elevazione delle Cime Cadenti fu raggiunta in prima ascensione da Battista Scaramellini nell'agosto 1906, seguendo la cresta NE, e in prima invernale da C. Re nel dicembre 1940, per la parete W. La Punta Scaramellini venne ascesa per la prima volta (e prima invernale) da Alessandro Grisi ed Ettore Levis, il 6 gennaio 1913, per la cresta NE. Del Piz Ursaregls e della Punta del Lago Gelato non si hanno notizie delle prime salite, mentre per entrambe la prima invernale \u00e8 di Gaetano Scotti, Angelo e Romano Calegari, il 4 gennaio 1913, per la cresta N del Piz Ursaregls e per il versante NW della Punta del Lago Gelato.\nPrincipali vie alpinistiche e grado di difficolt\u00e0.\nL'articolata conformazione morfologica e l'ampia variet\u00e0 di terreni che presenta il Suretta, unitamente alla facilit\u00e0 logistica per l'intero gruppo, ha permesso la tracciatura di innumerevoli vie alpinistiche di ogni grado e difficolt\u00e0, sia di roccia che di misto roccia/ghiaccio. La vetta massima presenta due vie normali, dal versante elvetico e da quello italiano: la normale svizzera risale la breve cresta NNE dopo aver raggiunto il valico del Surettajoch dal Passo dello Spluga o dal Surettagletscher, senza presentare eccessive difficolt\u00e0 se non negli anni di scarsi innevamento, nei quali la cresta pu\u00f2 presentarsi ghiacciata e obbligare a qualche passaggio su roccia fino al II+; la normale italiana presenta invece due percorsi: uno \u201cclassico\u201d dacch\u00e9 frequentato fin dal 1800 dai primi turisti/alpinisti, che risale il versante meridionale della Punta Adami per poi percorrere l'aerea ma facile cresta che da questa risale fino alla vetta massima; a tale via si preferisce ormai abitualmente l'ascesa diretta dal bacino del Ghiacciaio di Suretta Sud, risalendo il ripido pendio nevoso che porta fino alla cresta, a pochi metri dalla vetta.\nLe Cime Cadenti rappresentano invece il settore pi\u00f9 prettamente \u201calpinistico\u201d del Suretta, con numerose vie di roccia e ghiaccio che ne percorrono gli speroni e i profondi canali tra di essi. Tra gli itinerari da segnalare, oltre alla via normale che sale dal Ghiacciaio di Suretta Sud per poi percorrere la breve cresta NE, e che pu\u00f2 comportare qualche difficolt\u00e0 se scarsamente innevata, vi sono: la cresta WNW, di difficolt\u00e0 AD+ (sovente unita alla traversata della cresta sommitale fino al Pizzo Suretta), lo sperone NW della quota 3015 (via \"Anime Cadenti\"), difficolt\u00e0 dal III al V-, i vari canali della parete NW, con vie di ghiaccio e misto con inclinazioni tra i 50\u00b0 e gli 80\u00b0.\nIl Pizzo della Casa ha una interessante parete SW, con una via probabilmente aperta da Eugenio Fasana nel 1914, che ne percorre il settore destro con difficolt\u00e0 di III e IV.\nLe altre vette del gruppo non presentano interesse alpinistico, e sono facilmente raggiungibili da pi\u00f9 versanti.\nSci.\nNon esistono impianti sciistici sul territorio del gruppo. \u00c8 tuttavia da notare come sui fianchi dell'Altopiano degli Andossi, piede meridionale del Suretta, vennero installati negli anni 1950 i primi impianti di risalita di Madesimo, ai quali venne per\u00f2 rapidamente preferito il versante opposto della Valle dell'Acqua Grande, ove si \u00e8 poi sviluppato il comprensorio sciistico attuale. Gli impianti sugli Andossi rimasero in funzione fino agli anni 1980-1990.\nScialpinismo.\nIl Suretta \u00e8 scialpinisticamente piuttosto frequentato, soprattutto per la comodit\u00e0 di accesso anche invernale, con partenza da Montespluga. Da qui parte l'itinerario principale, esposto in gran parte a meridione, che si inoltra nel vallone ai piedi delle Cime Cadenti, le aggira e supera ad occidente per portarsi sul versante svizzero (N) e risalire verso il Surettajoch. Tale valico viene sovente raggiunto anche dal Passo dello Spluga, quando la strada viene riaperta, risalendo il pi\u00f9 favorevole versante O che ben presto diviene un ampio canale, fino a portarsi alla base dei torrioni delle Cime Cadenti e ricongiungersi all'itinerario \"italiano\". Dal Surettajoch occorrono generalmente i ramponi (e in certe stagioni una piccozza) per risalire l'ultimo tratto di cresta NNE che adduce alla vetta principale."}
{"id": "375089", "revid": "2169205", "url": "https://it.wikipedia.org/wiki?curid=375089", "title": "Antonov An-225 Mriya", "text": "LAntonov An-225 \"Mriya\" (in italiano: \"sogno\"; in russo: \u0410\u043d\u0442\u043e\u043d\u043e\u0432 \u0410\u043d-225 \u00ab\u041c\u0440\u0438\u044f\u00bb; in russo translitterato Mrija in ucraino: \u0410\u043d\u0442\u043e\u043d\u043e\u0432 \u0410\u043d-225 \u00ab\u041c\u0440\u0456\u044f\u00bb; nome in codice NATO Cossack) \u00e8 stato un aereo da trasporto strategico di fabbricazione ucraina. Costruito in un unico esemplare, distrutto durante il conflitto russo-ucraino del 2022, detiene il record di aereo con la maggiore lunghezza di sempre e quello di maggiore apertura alare tra gli aerei entrati effettivamente in servizio, mentre \u00e8 il terzo in termini di apertura alare tra tutti gli aerei mai costruiti, dopo lo Scaled Composites Stratolaunch e lo Hughes H-4 Hercules.\nStoria.\nOrigini del progetto.\nL'An-225 venne concepito negli anni 1980 all'interno del Programma spaziale sovietico, che necessitava di un nuovo aereo per il trasporto delle componenti del razzo lanciatore \"Energia\" nell'ambito del programma Buran. Fino a quel momento, l'aereo impiegato allo scopo era il Myasishchev VM-T \"Atlant\" (derivato dal bombardiere Myasischev M-4), che per\u00f2 poteva trasportare carichi voluminosi solo nel contenitore esterno montato sul dorso della fusoliera. I progettisti dell'OKB 153 si basarono invece sull'Antonov An-124 Ruslan: il nuovo aereo fu dotato pertanto di un'ampia stiva interna, tale da aumentare notevolmente il carico utile e rendere possibile l'impiego del velivolo per una pi\u00f9 vasta gamma di compiti, come per esempio il trasporto dell'intera navetta spaziale Buran sul dorso (sulla falsariga dello Shuttle Carrier Aircraft della NASA).\nL'An-225 vol\u00f2 per la prima volta il 21 dicembre 1988. Nel giugno 1989 fu presentato al salone internazionale dell'aeronautica e dello spazio di Parigi-Le Bourget del giugno 1989, ove nel corso di un volo dimostrativo effettu\u00f2 una virata con un'inclinazione pari a 45\u00b0, trasportando il tester della navetta spaziale Buran OK-GLI (pesante 62 tonnellate) al di sopra della fusoliera.\nNel 1990, in seguito alla fine dell'Unione Sovietica e la conseguente cancellazione del Programma spaziale sovietico Buran, il solo An-225 operativo fu messo da parte e venne privato dei motori, che furono reimpiegati su velivoli An-124.\nL'impiego operativo come cargo.\nVerso la fine degli anni ottanta, il governo sovietico si era adoperato per creare reddito attraverso le sue strutture militari. Nel 1989 venne creata una holding a partire dall\"Antonov Design Bureau\", allo scopo di operare nel trasporto aereo pesante sotto il nome di Antonov Airlines; la compagnia fu allocata a Kiev, in Ucraina, e stabil\u00ec quale base operativa l'aeroporto londinese di Stansted, in collaborazione con la \"Air Foyle Heavylift\".\nLa compagnia inizi\u00f2 le operazioni con una flotta di 4 An-124-100 e 3 Antonov An-12. Verso la fine degli anni 1990, data la richiesta di trasportare carichi sempre pi\u00f9 pesanti, si rese necessario dotarsi di un aeroplano pi\u00f9 grande dell'An-124 (al tempo il mezzo di maggiori dimensioni tra quelli adottati). La risposta a questa necessit\u00e0 fu proprio l'An-225, che venne nuovamente motorizzato, modificato per trasporti cargo pesanti e rimesso in servizio sotto la gestione della Antonov Airlines.\nIl 26 maggio 2001 l'An-225 ricevette la certificazione da parte dell'autorit\u00e0 internazionale, potendo quindi iniziare ad effettuare il suo servizio commerciale. Nel suo primo viaggio il velivolo trasport\u00f2 da Stoccarda (Germania) a Thumrait (Oman) 216.000 pasti pronti destinati alle truppe statunitensi presenti nella regione. Da allora l'An-225 ha trasportato oggetti di ogni genere, per molti dei quali era precedentemente impossibile essere spostati per via aerea, come locomotive o generatori elettrici pesanti centinaia di tonnellate. \nA partire dal giugno del 2003 l'An-225, assieme con gli An-124, ha trasportato oltre 800 tonnellate di equipaggiamento destinato alle truppe straniere presenti in Iraq. \nIl velivolo \u00e8 stato anche prenotato dal governo statunitense per il trasporto di rifornimenti a supporto delle forze della coalizione in Medio Oriente. L'uso da parte degli Stati Uniti d'America di un velivolo di progettazione sovietica pu\u00f2 essere interpretato come una prova della qualit\u00e0 dell'ingegneria sovietica nello sviluppo di aerei da trasporto pesanti (tenendo anche presente che gli Stati Uniti non hanno mai realizzato alcun velivolo con caratteristiche e capacit\u00e0 simili). Ha effettuato anche consegne in Italia, all'aeroporto di Milano-Malpensa, dove ha prestato servizio nel 2012, per caricare un reattore, nel febbraio-marzo del 2015, con il compito di scaricare della merce (operazione per la quale sono stati necessari quattro voli), e nel maggio 2016, quando ha trasportato presso lo scalo lombardo una turbina con massa di 52 tonnellate. Nell'agosto 2018 l'An-225 \u00e8 atterrato anche all'aeroporto di Roma-Fiumicino, senza carico e scarico di merci, ma solamente per uno scalo tecnico con rifornimento di carburante.\nDomanda superiore all'offerta.\nAl 2015 solo un esemplare di An-225 era stato completato ed era operativo. Poteva essere noleggiato per trasportare carichi particolarmente pesanti o ingombranti, sino a 250 tonnellate nella stiva o 200 tonnellate all'esterno. Fin dall'inizio del progetto era prevista la costruzione di un secondo esemplare, che fu tuttavia interrotta nel 1994 per mancanza di fondi e per la chiusura del programma Buran. Dal 2000 fu tuttavia evidente che le richieste di utilizzo per l'unico esemplare prodotto non possono essere interamente soddisfatte, ragion per cui nel 2004 si decise di portare avanti la costruzione di un secondo velivolo. Il completamento del secondo Mriya sarebbe dovuto cominciare nel 2006 e terminare nel 2008, ma a tutto dicembre 2013 i lavori non erano ancora cominciati. La situazione si sblocca il 30 agosto 2016 quando la Antonov firma un accordo con l'azienda aeronautica ucraina Ukroboronprom e la cinese \"Aerospace Industry Corporation of China\" per il completamento del secondo esemplare, parcheggiato incompiuto in un hangar all'aeroporto di Kiev-Hostomel' (base della Antonov Airlines) dal 1994; i lavori dovrebbero iniziare nel 2019. Al suo completamento, questo esemplare verr\u00e0 consegnato alla \"Aerospace Industry Corporation of China\" e inizier\u00e0 la produzione in Cina di altri An-225 sotto licenza di Antonov.\nSviluppo.\nI progettisti sono al lavoro per studiare soluzioni che permettano di utilizzare il velivolo come piattaforma di lancio volante per futuri sistemi aerospaziali. Uno dei progetti pi\u00f9 promettenti e interessanti \u00e8 il mini-shuttle MAKS (Shuttle), un sistema aerospaziale multifunzione di origine congiunta russo-ucraina, ma anche progetti stranieri come l'HOTOL britannico. Quando l'An-225 viene usato come piattaforma di lancio, la capace stiva dell'aereo contiene tutti i sistemi per le fasi di pre-lancio e lancio. Questo sistema aiuterebbe a ridurre notevolmente i costi di lancio di missioni spaziali.\nDistruzione dell'unico esemplare.\nL'unico esemplare operativo, che si trovava presso l'aeroporto di Hostomel, \u00e8 andato distrutto nel febbraio del 2022 durante il conflitto russo-ucraino.\nTecnica.\nL'An-225 era un grande \"trasportatore\"; era in grado di caricare merci con massa fino a 250 tonnellate, con 84 m di lunghezza, 88,7 m di larghezza, 18,1 m di altezza per una superficie alare di 905 m2. Sotto le ali si trovavano 6 turboventole ZMKB Progress D-18T da 230\u00a0kN, che garantivano al velivolo una velocit\u00e0 massima di 850\u00a0km/h (velocit\u00e0 di crociera di 800\u00a0km/h). La coda a doppia deriva consentiva di avere maggior spazio per i carichi al di sopra della fusoliera e di alloggiare l'aereo in hangar di altezza non troppo elevata, oltre a migliorare la stabilit\u00e0 in volo.\nAd aprile 2019 l'Antonov An-225 era ancora il pi\u00f9 grande aereo in servizio (lunghezza di 84 metri, apertura alare di 88,74 metri e peso massimo al decollo di 640 tonnellate). La sua enorme massa (285 tonnellate a vuoto) era sorretta da 32 ruote.\nPer avere un'idea, per il carico delle 250 tonnellate di materiale poteva essere usata una gru da 5 tonnellate, presente all'interno della stiva dell'aereo.\nRecord.\nL'An-225 entr\u00f2 a far parte del Guinness dei primati con circa 240 record, quali ad esempio:\nGiochi.\nI simulatori di volo prodotti dalla software house americana Novalogic prevedono la presenza di questo velivolo in decine di missioni.\nCuriosit\u00e0.\nNel film \"2012\" del 2009, i protagonisti usano un aereo fittizio chiamato \"Antonov 500\", basato sull'Antonov An-225, pieno di auto di lusso, per scappare da Las Vegas e dirigersi in Cina.\nDei circa 240 record che detiene, pi\u00f9 di 150 furono stabiliti appena l'aereo si stacc\u00f2 da terra per la prima volta."}
{"id": "375091", "revid": "1543377", "url": "https://it.wikipedia.org/wiki?curid=375091", "title": "Unilever", "text": "Unilever \u00e8 una multinazionale britannica di beni di consumo titolare di 400 marchi tra i pi\u00f9 diffusi nel campo dell'alimentazione, bevande, prodotti per l'igiene e per la casa. Ha sede a Londra (Inghilterra).\nStoria.\nUnilever nasce nel 1929 dalla fusione di due societ\u00e0, la britannica \"fratelli Lever\" e l'olandese \"Nederlandsche Margarine Unie\".\nGli anni trascorsi tra il 1930 e i giorni nostri hanno visto questa azienda protagonista di un'ascesa e un'espansione che l'hanno resa una tra le multinazionali pi\u00f9 potenti sul mercato. Oggi Unilever pu\u00f2 contare su un ventaglio di marche sia \"global\" sia \"local\", molte delle quali dominanti nei loro settori di vendita. \u00c8 presente in 90 paesi con 200 filiali e si presenta come il gruppo pi\u00f9 importante nel settore dei beni di largo consumo. Grazie ad un giro d'affari annuali stimato in circa 5 miliardi di euro e la presenza in oltre 40 nazioni, Unilever \u00e8 inoltre il leader mondiale per quote di mercato nel settore dei gelati, davanti a Froneri (Nestl\u00e9-R&amp;R). Caratteristica della divisione gelati di Unilever \u00e8 il logo a forma di cuore adoperato a partire dal 1998 come riconoscimento per i suoi vari brand nel settore in tutto il mondo, tranne per i marchi detenuti nel mercato degli USA; per questo motivo il comparto gelati di Unilever viene generalmente nominato Heartbrand. I vari prodotti del ramo (quali Carte D'Or, Cornetto, Magnum, Solero, Twister, Viennetta ed altri) vengono quindi commercializzati da Unilever a livello internazionale con lo stesso logo Heartbrand sotto i differenti marchi adoperati a seconda della nazione. Nel 2018 Unilever, cominciando dalla Thailandia (dove \u00e8 presente con il marchio Wall's), ha introdotto sul mercato un nuovo prodotto che dovrebbe essere successivamente lanciato anche nel resto dei Paesi in cui opera, l'UniCornetto. Nel 2019 ha stretto un accordo di partnership con Ferrero per la produzione e commercializzazione nei mercati internazionali di gelati a marchio Kinder. Il turnover (fatturato complessivo di Gruppo) di Unilever nel 2018 \u00e8 stato pari a \u20ac 49,6 miliardi; l'utile netto \u00e8 stato di \u20ac 9,8 miliardi.\nIl 29 novembre 2020 il gruppo Unilever \u00e8 diventato una societ\u00e0 britannica al 100%.\nIn Italia.\nNel 1963 Unilever forma in Italia una joint venture con Nestl\u00e9 per la commercializzazione sul mercato italiano dei prodotti a marchio Findus, brand di origine svedese che la multinazionale svizzera aveva rilevato l\u2019anno precedente; Unilever rilever\u00e0 il pieno controllo del marchio nel 1985. Nel 1964 Unilever rileva da Alfred Wiesner la Algida, una fabbrica artigianale di gelati romana. Nel 1976 Unilever compra dalla gelateria artigianale napoletana Spica il brevetto per la commercializzazione del Cornetto, e ne inizia la sua produzione su scala industriale. Nel 1967 Unilever rileva da Bastogi anche la Toseroni, altra industria di gelati romana, e ne cambia la denominazione in Eldorado; il marchio scomparir\u00e0 nel 1998, e i suoi prodotti ancora presenti sul mercato verranno da quel momento in poi commercializzati con il brand Algida. Nel 1977 Unilever rileva da SME la divisione francese di Unidal, societ\u00e0 messa in liquidazione, e la sua controllata Motta France con il relativo marchio operante nel ramo del freddo Glaces Motta; nel 1994, dopo l'acquisizione da parte di Unilever della societ\u00e0 Ortiz-Miko, il marchio Motta \u00e8 stato incorporato nella COGESAL, societa' capogruppo della divisione surgelati in Francia di Unilever, e sostituito dal brand Miko come principale marchio operativo della stessa nel segmento gelati sul mercato francese. Il 21 luglio 2008 viene annunciata la cessione dei marchi Bertolli, Maya, Dante e San Giorgio alla societ\u00e0 spagnola Grupo SOS. Nel maggio 2014 Unilever ha ceduto anche le attivit\u00e0 a marchio Bertolli relative a sughi e salse di pomodoro al gruppo alimentare giapponese Mizkan.\nIl 19 luglio 2010 viene annunciata la cessione alla multinazionale britannica Bird's Eye Iglo del marchio Findus in Italia.\nNel 2011 viene invece ceduto a Valsoia il marchio Santa Rosa.\nA ottobre 2015 acquista la societ\u00e0 italiana Grom. Nel giugno 2018 rileva il 75% di Equilibra, societ\u00e0 torinese che commercializza prodotti dedicati alla cura della persona e al benessere con i marchi Aloe, Karit\u00e9, Argani; la gestione rester\u00e0 alla famiglia Bianco.\nContenziosi.\nUnilever ha ricevuto critiche per avere delle filiali in stati con regimi oppressivi, come l'Egitto e Turchia. Nel 1988 in Sudafrica avvenne uno sciopero per il salario minimo nella fabbrica Elida Gibbs, ma la direzione ottenne dalla Corte Suprema un ordine che impediva ai membri del sindacato dei lavoratori di interferire con la produzione e la distribuzione delle merci. Unilever possiede una vasta fabbrica di t\u00e8 in Turchia orientale, la cui popolazione, in larga parte curda, \u00e8 stata espulsa secondo uno schema di sviluppo deciso dal governo. Nel 1990 ebbe una multa di 5.000 sterline per il rilascio dalla fabbrica di Warrington in Gran Bretagna di 50 tonnellate di acido solforico concentrato, e il registro dell'Autorit\u00e0 Nazionale dei Fiumi riporta che nei primi mesi del 1991 la compagnia ha superato tre o pi\u00f9 volte il limite di scarico consentito. Nel dicembre del 2007 l'azienda ha licenziato 1.000 lavoratori della provincia di Cagliari, che hanno risposto con manifestazioni e cortei. Gli operai sostenevano che le motivazioni fossero insufficienti, a fronte di forti incrementi di produttivit\u00e0 (sforzi certificati e premiati in ambito internazionale) concretizzati senza innalzare i costi.Unilever \u00e8 stata accusata nel 2008 da Greenpeace per avere contribuito alla deforestazione della foresta pluviale indonesiana acquistando olio di palma da fornitori che non si occuperebbero di salvaguardare l'ambiente. L'azienda ha risposto rivelando i suoi obiettivi di acquisto di olio di palma da fornitori certificati entro il 2015 (qui un comunicato stampa in cui viene sostenuto che l'olio di palma impiegato dalla multinazionale in Europa sarebbe stato reso tracciabile entro la fine del 2014 al 100% e certificato come sostenibile).In un successivo documento del 2016, riguardante la propria politica nei confronti dell'olio di palma, l'azienda rende noto che il 30% dell'olio di palma usato nel 2016 era proveniente da fonti fisicamente certificate, impegnandosi a raggiungere il 100% per fine 2019.\nIn India la filiale di Unilever Hindustan Lever \u00e8 stata accusata di inquinamento ambientale in una zona protetta del sud del paese per avere abusivamente scaricato scarti tossici di mercurio derivanti dalla produzione di termometri.Altre critiche riguardano i salari e le condizioni di lavoro in India (una ragione per cui \u00e8 boicottata) e l'utilizzo di animali negli esperimenti, contro cui associazioni animaliste come Animal Aid si sono battute. Nel febbraio 1992 fu lanciato dalla Mid Somerset Earth First! un boicottaggio della multinazionale e dei suoi prodotti dietetici integrali.\nAzionariato.\nAl 21-02-2020: Unilever Plc (UK) Unilever NV (NL) "}
{"id": "375093", "revid": "198277", "url": "https://it.wikipedia.org/wiki?curid=375093", "title": "Camera Caf\u00e9", "text": "Camera Caf\u00e9 \u00e8 una sitcom italiana prodotta dal 2003 al 2017, trasmessa in prima visione dapprima da Italia 1 (dalla prima alla quinta stagione) e poi da Rai 2 (sesta stagione). La sitcom \u00e8 basata sull'omonimo format originale francese \"Cam\u00e9ra Caf\u00e9\". Il titolo della serie deriva da una paronomasia in lingua francese data dall'accostamento e fusione dei termini \"caf\u00e9\" (\"caff\u00e8\") e \"cam\u00e9ra cach\u00e9e\" (\"telecamera nascosta\").\nI protagonisti della sitcom sono interpretati dal duo comico Luca e Paolo.\nTrama.\nLa sitcom \u00e8 ambientata interamente davanti a una macchinetta del caff\u00e8 nell'area relax di un'azienda. I vari episodi raccontano le vicende esilaranti e a volte surreali di alcuni impiegati e dirigenti, riguardanti il lavoro e le vicende personali, nonch\u00e9 i continui contrasti con la Digitex, l'azienda concorrente del piano di sopra. Ogni personaggio ha un ruolo stereotipato ben distinto, nell'azienda ma anche nella trama della serie.\nProtagonisti assoluti sono Luca Nervi e Paolo Bitta, il primo delegato sindacale e responsabile dell'ufficio acquisti e il secondo responsabile dell'ufficio vendite, due inseparabili amici che trascorrono la maggior parte dell'orario d'ufficio a gironzolare in area relax e a chiacchierare con i colleghi prendendoli in giro anzich\u00e9 lavorare. Le loro vittime preferite sono Silvano Rogi, imbranato e immaturo contabile molto attaccato a sua madre, e Patti, segretaria archivista e \"ragazza pi\u00f9 brutta dell'ufficio\". A capo dell'ufficio c'\u00e8 Augusto De Marinis, direttore dispotico ed insopportabile che ama esercitare in tutti i modi il suo potere sui dipendenti, la persona pi\u00f9 importante dell'azienda dopo l'invisibile presidente, da tutti temuto.\nAccanto a loro in azienda troviamo Anna Murazzi, segretaria del direttore, madre separata con le tasche perennemente vuote alla costante ricerca di un compagno, Olmo Ghesizzi, responsabile informatico e ragazzo padre, Alessandra Costa detta Alex, giovane segretaria amministrativa decisamente ribelle, Giuseppe Lo Cascio detto Pippo, fattorino dichiaratamente gay mal sopportato dai colleghi, e Wanda Sordi, anziana e sfruttata stagista. Giovanna Caleffi \u00e8 la bella centralinista che lavora al piano terra, mentre Andrea Pellegrino \u00e8 il violento autista del presidente e \"picchiatore aziendale\" e Vittorio Ubbiali \u00e8 la psicopatica guardia notturna. Tra i dirigenti spiccano, oltre a De Marinis, Ilaria Tanadale, direttrice marketing oggettivamente carina ma dal carattere acido e totalmente dedita al lavoro, Gaia De Bernardi, vicedirettrice marketing bella e di successo costantemente in competizione proprio con Ilaria, e Jessica, affascinante manager londinese. Dopo un paio d'anni arriva in azienda Emma Missale, giovane segretaria neolaureata, che sostituisce Anna Murazzi.\nL'azienda.\nL'azienda ha sede al diciassettesimo piano di un palazzo situato sul confine provinciale di una citt\u00e0 del Nord Italia.\nFin dalla prima stagione si sa che l'azienda ha un'importante filiale nella citt\u00e0 di Pescara (spesso nominata nella serie perch\u00e9 citt\u00e0 natale di uno degli autori, Domenico Di Berardino), dove Paolo Bitta effettua numerose trasferte. Nel corso delle stagioni si viene a conoscenza dell'esistenza di altre filiali a Roma (la filiale da cui proviene Gaia), Parigi, Londra (la filiale da cui proviene Jessica), Los Angeles, Sydney e in Polonia. Tuttavia, in alcuni episodi della prima stagione si intuisce come gli uffici mostrati nella serie siano a loro volta una filiale, e che esista una sede centrale (mai nominata) da cui essa dipende.\nL'azienda si occupa della produzione e della vendita di un prodotto denominato \"C-14\"; non viene mai rivelato nulla su che cosa si celi dietro questa sigla, anche se di fatto ci\u00f2 \u00e8 assolutamente ininfluente alla comprensione delle varie trame.\nIl nome dell'azienda.\nCome gi\u00e0 accennato, il nome dell'azienda non viene mai menzionato in nessun episodio della serie, dove ci si riferisce a essa sempre con appellativi come \"l'azienda\", \"la ditta\", \"la ditta che produce la C-14\" o, nella quarta stagione, come \"l'azienda che si sta fondendo con la Digitex\" o \"una consociata della nota ditta Digitex\".\nIn uno sketch dell'episodio pilota, mai trasmesso e visibile solo nel backstage del primo DVD di \"Camera Caf\u00e9\", Luca si presenta in ufficio e si reca davanti alla macchinetta del caff\u00e8, dicendo di aver sognato, la notte precedente, di aver visto una telecamera nascosta nella macchinetta, ed in tale luogo racconta alcune cose di s\u00e9 e dell'azienda dichiarando anche che il nome dell'azienda \u00e8 \"Tondello S.p.A.\", nome che per\u00f2 non \u00e8 mai stato utilizzato nella serie regolare.\nLa C-14.\nIn \"Camera Caf\u00e9\" non viene mai svelato in cosa consista la C-14, il prodotto realizzato e venduto dall'azienda. Come per il nome dell'azienda, sono stati dati alcuni indizi nel corso degli episodi, ma sempre molto vaghi, rendendo impossibile capire la reale natura dell'oggetto. Tutto ci\u00f2 che si sa con certezza \u00e8 che la C-14 \u00e8 un prodotto che ha subito un'evoluzione nel corso del tempo (in uno sketch di \"Camera Caf\u00e9 - Nel secolo scorso\" Luca non parla di C-14 ma di C-10, una versione precedente) e che \"C-14\" \u00e8 anche la combinazione di tasti da digitare sulla macchinetta del caff\u00e8 per ottenere un caff\u00e8 lungo senza zucchero, la bevanda preferita da tutti i lavoratori dell'azienda.\nCon il passare del tempo la C-14 \u00e8 diventata quindi una sorta di espediente narrativo (meglio noto come MacGuffin) con cui movimentare la trama della serie.\nL'area relax.\nDall'area relax, dipinta nelle prime quattro stagioni con degli spiccati toni gialli, sono visibili, rispetto alla visuale del telespettatore, gli ambienti limitrofi: la \"toilette\" a sinistra, il corridoio, due piccole finestre, l'ascensore sul fondo e, inizialmente, una grande finestra a destra; quest'ultima \u00e8 sostituita, dalla quarta stagione, da un nuovo ambiente, il \"cucinino\", cio\u00e8 una stanza con frigorifero e forno a microonde dove i dipendenti conservano e riscaldano il pranzo portato da casa. Dopo la mancata fusione con la Digitex c'\u00e8 stato un primo \"restyling\" dell'area relax, riverniciata con toni arancioni. Un pi\u00f9 deciso rinnovamento dello spazio si ha con la successiva acquisizione cinese, dopo la quale ritorna la colorazione gialla, arrivano nuovi arredi, tra cui un pi\u00f9 elegante \"parquet\" al posto della vecchia \"moquette\", e si aggiunge una postazione \"coworking\" accanto all'ingresso dell'ascensore.\nAttraverso un racconto di De Marinis si viene a sapere che un tempo la zona occupata dall'area relax ospitava l'archivio dell'azienda. In un'occasione \u00e8 stato possibile vedere l'area relax della Digitex, simile a quella dell'azienda ma dall'arredamento molto pi\u00f9 elegante e raffinato; nella sesta stagione, inoltre, compaiono sporadicamente anche le cantine dello stabile, dove Luca e Paolo si rifugiano per ricordare i vecchi tempi e/o protestare contro le innovazioni introdotte dalla nuova dirigenza cinese.\nLa macchinetta del caff\u00e8.\nIl punto focale di tutta la serie (e motivo principale della sua originalit\u00e0) \u00e8 il distributore automatico di caff\u00e8 e altre bevande, che \u00e8 l'unico punto di vista dello spettatore durante ogni episodio. Davanti a questo sfilano i lavoratori dell'azienda quando non si trovano in ufficio e stanno facendo una \"pausa caff\u00e8\"; gli spettatori possono quindi venire a conoscenza di tutte le vicende, comiche ma anche grottesche, che accadono ai personaggi sia sul posto di lavoro che nella vita privata, assistendovi direttamente o ascoltandone i racconti, seguendo lo schema della cosiddetta water cooler television.\nLa fusione con la Digitex.\nDopo qualche anno (seguendo la storia della sitcom, nella quarta stagione) l'azienda \u00e8 costretta alla fusione con l'odiata societ\u00e0 concorrente che ha sede al piano di sopra, la Digitex, che si occupa anch'essa di C-14, per superare una profonda crisi, accentuata dalla concorrenza di una nuova ditta cinese che si \u00e8 appena insediata due piani sotto l'azienda.\nQuesto nuovo assetto ha comportato vari cambiamenti tra gli impiegati: alcuni sono stati licenziati, altri sono stati invece trasferiti da un'azienda all'altra. Michele Carminati, capo dell'ufficio vendite della Digitex sempre accompagnato da tre collaboratori, e Maria Eleonora Ba\u00f9, junior marketing manager della Digitex, sono entrati nel team di De Marinis e lavorano a stretto contatto con i protagonisti dell'azienda. Caterina Farini, educatrice della nursery Digitex, lavora ora per entrambe le aziende, mentre Andrea Pellegrino si ritrova a fare l'autista per tutta l'azienda (dal momento che il nuovo presidente si sposta solo in elicottero). Gaia De Bernardi \u00e8 invece passata in pianta stabile alla Digitex, venendo sostituita da Maria Eleonora. Ha inoltre fatto il suo ingresso in ufficio il dottor Guido Geller, inflessibile esperto delle risorse umane, incaricato di seguire il processo di fusione tra le due aziende e di scegliere quali dipendenti siano maggiormente adatti per fare parte della nuova impresa; Geller, non dovendo sottostare alle direttive di nessuno, \u00e8 diventato subito il personaggio pi\u00f9 temuto da tutti i dipendenti.\nLa crisi.\nDopo qualche tempo (seguendo la storia della sitcom, nella quinta stagione), l'azienda \u00e8 riuscita a salvarsi dalla grave crisi degli anni precedenti, ma non a portare a termine il processo di fusione con la Digitex, ed anzi, mentre l'azienda \u00e8 ancora in un periodo difficile, dal quale sta faticosamente cercando di uscire, gli odiati colleghi del piano di sopra vivono un momento lavorativo straordinario, dominando il mercato.\nL'azienda \u00e8 quindi costretta a una profonda riorganizzazione per poter affrontare i nuovi scenari globali, con i dipendenti che continuano ad essere controllati da Guido Geller. Tra i nuovi arrivi in ufficio ci sono Lucrezia Orsini, dirigente chiamata a gestire l'ufficio iniziative speciali che si innamora pazzamente di Paolo, e Gloria, una giovane segretaria tanto bella quanto stupida. Novit\u00e0 in vista anche per Luca e Alex, finalmente prossimi al matrimonio, e per Silvano e Patti, che aspettano un bambino.\nIl nuovo mondo: l'acquisizione cinese.\nPassati diversi anni (seguendo la storia della sitcom, nella sesta stagione), l'azienda viene acquisita dalla societ\u00e0 cinese F\u0113id\u00e0n (\u98de\u86cb), di cui in passato era rivale commerciale, e riesce a superare grazie a ci\u00f2 il periodo di crisi. Il dottor Geller e la ricca moglie del presidente Lin diventano quindi gli unici intermediari tra la propriet\u00e0 cinese e i dipendenti, i quali sono costantemente terrorizzati dalla possibilit\u00e0 di essere trasferiti nella filiale di Nanchino.\nPer adeguarsi al mercato in continuo sviluppo e adattarsi alla modernit\u00e0 dell'era dei \"millennials\", arrivano in azienda una nuova responsabile marketing, la dottoressa Corte, con la sua segretaria Beatrice Mucciardini, il responsabile \"e-commerce\" Stefano Ambrosini, la sexy centralinista Chiara Giordano, la nuova responsabile informatica Martina Paroli, l'impiegato disabile e \"hater\" \"Fegato Marcio\", il migrante-violinista Asafa N'Kono e le addette alle pulizie Cristina e Cristiana. Tra i personaggi storici: il direttore De Marinis, ormai in prepensionamento e sempre pi\u00f9 depresso, ha assunto come nuova segretaria Arianna Marelli; Luca ha divorziato da Alex dopo meno di un anno a causa di un tradimento di lei e attraverso la cooperativa \"Il bracciolo dell'amicizia\" sfrutta in nero la manodopera degli immigrati africani (tra i quali vi \u00e8 Asafa); Paolo ha aperto il locale \"Dimmi di s\u00ec,\" che descrive come un \"poob\", ovvero un pub a tema Pooh, e proprio lo scioglimento del gruppo musicale di cui \u00e8 da sempre un grande ammiratore \u00e8 una dura prova che si trova a dover affrontare emotivamente; Silvano ha sofferto molto per la scomparsa della madre, ma con Patti \u00e8 diventato padre di un bambino, Susanno, chiamato cos\u00ec in onore della nonna paterna; Patti, per accudire Susanno (il quale viene spesso lasciato anche alle cure di Paolo), ha lasciato il lavoro.\nLa convivenza tra nuove e vecchie generazioni non \u00e8 sempre semplice, con i secondi che fanno fatica a inserirsi nella moderna realt\u00e0, permeati dalla nostalgia dei vecchi tempi e consapevoli di non essere pi\u00f9 giovani. Dopo oltre dieci anni, inoltre, torner\u00e0 brevemente in azienda, per un colloquio, la storica dirigente Jessica, la quale noter\u00e0 come, sullo sfondo di grandi cambiamenti, Luca, Paolo e Silvano sono rimasti sempre gli stessi.\nProduzione.\nLa sitcom, realizzata in Italia da Magnolia e da ITC Movie, \u00e8 basata sul format originale francese \"Cam\u00e9ra Caf\u00e9\", esportato con successo in molti paesi del mondo. La serie \u00e8 stata ideata nel 2001 da Bruno Solo, Yvan Le Bolloc'h e Alain Kappauf, e trasmessa da M6. Oltre che in Italia, il format della sitcom \u00e8 stato diffuso e adattato in molti altri paesi del mondo, tra cui: Qu\u00e9bec e Grecia (dal 2002), Polonia (dal 2004), Spagna (dal 2005), Portogallo (dal 2006), Marocco (dal 2010), Australia, Fiandre, Lussemburgo, Riunione, Svizzera, Ucraina, Filippine, Brasile, Romania, Serbia e Cina.\nLa produzione italiana della sitcom \u00e8 partita nel gennaio 2003, con la realizzazione dell'episodio pilota girato a Parigi, sfruttando il set di \"Cam\u00e9ra Caf\u00e9\". Oltre a Luca Bizzarri e Paolo Kessisoglu nei panni della coppia protagonista Luca Nervi-Paolo Bitta, gli altri interpreti furono unicamente Debora Villa, Alessandro Sampaoli, Giovanna Rei e Paolo Bufalino, nei panni rispettivamente della segretaria Patti, del contabile Silvano, della centralinista Giovanna e dell'autista Andrea; questo perch\u00e9 all'epoca non v'era ancora la certezza che un network televisivo avrebbe acquistato e prodotto la serie, e quindi non sussisteva la necessit\u00e0 di completare il cast. In quella circostanza, il nome di Paolo Bitta era \"Pierpaolo Zecchini\", mentre il motto di Luca Nervi non era il poi noto \u00abQuesto s\u00ec che romper\u00e0 i maroni alla direzione!\u00bb ma \u00abA torto o a ragione dai fastidio al padrone!\u00bb.\nSempre nel \"pilot\" viene nominato per la prima e unica volta anche il nome dell'azienda per cui lavorano Luca e Paolo, la Tondello S.p.A., e durante i provini per la scelta del cast dell'episodio pilota, per la parte di Silvano fu inizialmente provinato anche Carlo Gabardini, poi interprete di Olmo nella serie regolare; dopo essere stato scartato per il ruolo del contabile, Gabardini, autore oltrech\u00e9 attore, fu richiamato dal regista della sitcom in veste di sceneggiatore degli episodi, e in tale circostanza cre\u00f2 il personaggio di Olmo \u2013 assente nella versione originale francese \u2013 che poi lui stesso, sempre su idea del regista, interpret\u00f2.\nDi norma, gli episodi della sitcom hanno una durata di circa 5 minuti. Ognuno ha un suo proprio titolo, che consiste genericamente in una parola chiave o in una breve espressione che spiega la vicenda centrale. L'episodio \u00e8 composto da un prologo, non necessariamente collegato con la vicenda centrale, tre o pi\u00f9 sketch e un epilogo. I vari episodi vengono poi raggruppati per formare un blocco di durata pi\u00f9 lunga: quindi ogni appuntamento di \"Camera Caf\u00e9\" \u00e8 articolato in pi\u00f9 episodi, il cui numero varia a seconda del format utilizzato: una striscia quotidiana, o uno speciale in prima serata. Con il passare degli anni, il numero di episodi per stagione si \u00e8 man mano ridotto \u2013 passando dai quasi cinquecento della prima, ai poco meno di duecento della quinta, mentre di contro la loro durata si \u00e8 allungata sempre pi\u00f9 \u2013 vari episodi delle prime due stagioni non lambiscono i quattro minuti, mentre molti delle seguenti superano abbondantemente i sei o sette minuti, arrivando in alcuni casi anche a sfiorare i dieci minuti.\nAl termine di una pausa di tre anni, nel giugno 2011 Mediaset ufficializza il ritorno in produzione di \"Camera Caf\u00e9\" per una quinta stagione, in onda nella stagione 2011-2012.\nDopo un'altra pausa della durata di cinque anni, la sitcom torna in palinsesto per la stagione 2017-2018 con una sesta stagione. Nell'occasione la serie passa da Italia 1 a Rai 2, e viene prodotta da ZeroStories in collaborazione con Rai Fiction. La sesta stagione di \"Camera Caf\u00e8\" vede l'assenza di Carlo Gabardini nel doppio ruolo di autore e interprete di Olmo Ghesizzi, e dell'attrice Debora Villa nel ruolo di Patti.\nEpisodi speciali.\nAll'interno delle varie stagioni di \"Camera Caf\u00e9\" sono stati realizzati alcuni episodi e sketch speciali, uniti tra loro da un particolare filo logico.\nLezioni di guida.\nIn questi brevi sketch, presenti all'interno della prima stagione, Luca tenta invano di aiutare Paolo a riprendere la patente di guida, ritiratagli dai vigili per via della sua guida spericolata. Nonostante tutta la buona volont\u00e0 di Luca, Paolo \u00e8 un automobilista ignorante e indisciplinato e le sue risposte ai quiz del test della patente si rivelano pura follia.\nSpeciale di Natale.\nQueste due puntate speciali, realizzate nel corso della seconda e terza stagione, e trasmesse in prima serata durante la settimana di Natale, sono ricche di episodi a tema natalizio. A questi episodi hanno partecipato molte guest star, tra cui: Raz Degan, Marco Messeri, Amadeus, Obafemi Martins e altri. I due speciali natalizi sono andati in onda il 26 dicembre 2004 e il 26 dicembre 2005.\nNel secolo scorso.\nQuesti episodi, presenti all'interno della terza stagione, sono una sorta di prequel di \"Camera Caf\u00e9\" (anche se non ne rispettano la continuity): infatti, con un salto indietro nel tempo, gli episodi (che iniziano tutti con la frase \"Il primo giorno di...\", ad eccezione di \"Il primo incontro di Luca e Paolo\") ci mostrano l'entrata in azienda di Paolo, Luca, Silvano, Patti, Pippo, Olmo, Andrea, Alex, Giovanna e Gaia, oltre che il primo giorno da direttore di De Marinis e il primo incontro in ufficio tra Luca e Paolo.\nGli sketch sono trasmessi in maniera sbiadita e con un audio di scarsa qualit\u00e0, come se fossero stati ripresi con una vecchia cinepresa Super 8; nell'area relax dell'azienda, rispetto al tradizionale arredamento, troviamo in pi\u00f9 un divano in pelle marrone di dubbio gusto e un telefono di servizio accanto alla macchinetta del caff\u00e8, e inoltre tutti i personaggi indossano degli abiti d\u00e9mod\u00e9 e sfoggiano delle bizzarre capigliature.\nGuida alla fusione.\nQuesti sketch, presenti all'interno della quarta stagione, riprendono lo schema di \"Camera Caf\u00e9 - Lezioni di guida\". Durante la fusione, la dirigenza ha consegnato a tutti i dipendenti dell'azienda e della Digitex un manuale, il \"Libro della fusione\", ricco di consigli e suggerimenti per affrontare al meglio il periodo di transizione. I consigli del libro sono realizzati sotto forma di quiz, e nonostante il fatto che Luca, contrario alla fusione con la Digitex, forzi sempre Paolo a rispondere in maniera sbagliata (cio\u00e8 negativa), le risposte di Paolo sono sempre al limite del paradosso.\nScuola di vita P. Bitta.\nQuesti sketch, presenti all'interno della quinta stagione, riprendono lo schema di \"Camera Caf\u00e8 - Lezioni di guida\" e \"Camera Caf\u00e9 - Guida alla fusione\". In vista del matrimonio tra Luca e Alex, Paolo mette in piedi una serie di \"lezioni di vita\" per mettere in guardia l'amico dalle abitudini della vita matrimoniale. Queste lezioni sono fatte sotto forma di quiz, ma Luca sbaglia sempre la risposta, poich\u00e9 modellate sullo stile di vita (tutt'altro che onesto) di Paolo.\nAggiornamento Paolo Bitta in corso....\nQuesti sketch, presenti all'interno della sesta stagione, riprendono lo schema di \"Camera Caf\u00e8 - Lezioni di guida\", \"Camera Caf\u00e9 - Guida alla fusione\" e \"Scuola di vita P. Bitta\". Ormai in un mondo perennemente connesso, Luca cerca di \"aggiornare\" l'amico Paolo, senza successo, ai nuovi costumi fatti di \"social network\", \"app\" e \"gadget\" tecnologici.\nAltri media.\nVideogiochi.\nNel 2005 \u00e8 stato tratto da \"Camera Caf\u00e9\" un videogioco omonimo, \"Camera Caf\u00e9 - Il gioco\", uscito nel dicembre dello stesso anno. Nel gioco, ambientato all'interno degli uffici dell'azienda, il giocatore pu\u00f2 vestire i panni di Luca Nervi e Paolo Bitta, e pu\u00f2 interagire con tutti gli altri personaggi protagonisti della sitcom. Durante il gioco vengono anche introdotti nuovi personaggi, e vengono rivelati anche alcune curiosit\u00e0 e particolari nascosti che non possono essere appresi con la sola visione della sitcom.\nNel 2006 \u00e8 stato pubblicato il secondo capitolo, \"Camera Caf\u00e9 2\"."}
{"id": "375122", "revid": "124859628", "url": "https://it.wikipedia.org/wiki?curid=375122", "title": "Paolo Valera", "text": "Biografia.\nNacque in una famiglia proletaria (il padre omonimo era venditore ambulante mentre la madre Ambrosina Bianchi era cucitrice). Intorno al 1860 i Valera si stabiliranno a Rivolta d'Adda e nel marzo 1866 andranno ad abitare a Milano, nei Corpi Santi. Lo stesso anno il figlio, seppur minorenne, prese parte alla terza guerra di indipendenza italiana tra le file dei garibaldini. Di ideali estremamente progressisti, fond\u00f2 il periodico \"La plebe\" e collabor\u00f2 alle testate \"La farfalla\" e soprattutto \"La folla\", da lui creato nel 1901.\nNel 1879 un\u00ec i vari reportages che aveva realizzato per le riviste sopra enunciate in un'unica grande opera dal titolo \"Milano sconosciuta\", che per la crudezza dei suoi quadri gli attira un processo per diffamazione. Quest'opera, riscritta pi\u00f9 volte, ha goduto di numerose ristampe, anche in periodo recente. Si tratta di un vivace anche se un po' pruriginoso reportage nei luoghi del \"vizio\" (ma anche della miseria e della disperazione) di Milano. Valera vi denuncia con forza il degrado sociale del sottoproletariato urbano, fornendo al tempo stesso una \"mappa\" di luoghi come bordelli o luoghi d'incontro omosessuale, che solletic\u00f2 l'interesse del grande pubblico.\nSeguono poi romanzi di impianto naturalistico, in cui sono denunciate con violenza le ingiustizie sociali e le miserie del proletariato e del sottoproletariato urbano: \"Gli scamiciati\" (1881), \"Alla conquista del pane\" (1884), \"Amori bestiali\" (1884).\nNel 1888 rimase coinvolto nello scandalo di Emma Allis, ex amante di Vittorio Emanuele II, quindi fu condannato a tre anni di carcere. Valera sfugg\u00ec all'arresto e visse fino al 1898 a Londra, salvo poi recarsi a Milano per prendere parte ai moti popolari repressi dal generale Fiorenzo Bava-Beccaris e scont\u00f2 per questo alcuni mesi in galera: in questo periodo s'iscrisse al Partito Socialista Italiano. Processato con l'accusa di essere un sovversivo, venne assolto dall'accusa nel periodo giolittiano, a causa del nuovo clima politico pi\u00f9 libero. Nel 1901 pubblic\u00f2 il romanzo \"La folla\" (omonimo alla rivista) e nel 1907 fece pubblicare l'autobiografico \"La sanguinosa settimana del maggio '98\" (1907). Fu anche traduttore e trascrisse in italiano il \"Quo vadis?\" di Henryk Sienkiewicz.\nTra il luglio e il dicembre del 1920 pubblic\u00f2 in appendice sul giornale ticinese \"Libera Stampa\" il romanzo \"Per ammazzare il \"Corriere della Sera\"\", nel quale immagina la fondazione di un giornale d'ispirazione socialista, il \"Corrierissimo\", capace di scalzare l\u2019egemonia culturale del \"Corriere della Sera\" e di preparare l'avvento della repubblica in Italia. \nNel 1924 scrisse una biografia del duce, intitolata appunto \"Mussolini\", che gli caus\u00f2 problemi su due fronti: il capo del fascismo venne dipinto come un voltagabbana (e per questo i gerarchi ordinarono la soppressione del libro) ma nonostante ci\u00f2 egli auspic\u00f2 il suo ritorno al socialismo (per tale causa Valera venne espulso dal PSI). Divenuto povero, nel 1925 diede alle stampe \"I miei dieci anni all'estero\", una sorta di diario autobiografico che non ebbe successo.\nI suoi resti riposano nel cimitero monumentale di Milano."}
{"id": "375124", "revid": "899609", "url": "https://it.wikipedia.org/wiki?curid=375124", "title": "Wilhelm Dilthey", "text": "Pensiero e opere.\n\u00c8 stato il fondatore dello \"storicismo\" tedesco.\nNella sua prima opera \"\"Introduzione alle scienze dello spirito\" deline\u00f2 le differenze dell'oggetto di indagine delle scienze dello spirito rispetto a quello delle scienze naturali.\nRiafferma l'importanza della storicit\u00e0 nella scoperta dell'influenza delle cause sociali sulla formazione dell'uomo e del mondo, e sostiene il primato e l'autonomia dei fatti nella storia.\nDiversamente dalle scienze naturali, che tendono a rivelare le uniformit\u00e0 del mondo grazie al loro oggetto che \u00e8 esterno all'uomo e viene compreso attraverso la spiegazione di un fenomeno, le scienze dello spirito tendono a vedere l'universale nel particolare indagando all'interno dell'uomo, esse comprendono un fenomeno. \nNell'opera \"Il contributo allo studio dell'individualit\u00e0\", Dilthey definisce che l'oggetto del comprendere \u00e8 l'individualit\u00e0, che viene studiata attraverso l'utilizzo dei tipi e delle loro relazioni interne.\nNegli \"Studi per la fondazione delle scienze dello spirito\" e nella \"Costruzione del mondo storico\" lo stesso Dilthey afferma: \nI pilastri della ragione storica sono la vita del singolo individuo rapportata con gli altri soggetti, la connessione dinamica o strutturale (istituzioni, civilt\u00e0, epoche), l'autocentralit\u00e0 di ogni struttura.\nNella \"Essenza della filosofia\"\" l'autore sostiene che la filosofia deve affrontare i misteri del mondo e della vita oltrech\u00e9 arrivare a conclusioni universali. La filosofia si pu\u00f2 definire una intuizione del mondo, avente alcune basi in comune con l'arte e con la religione; quando la sua validit\u00e0 \u00e8 universale, allora si pu\u00f2 definire metafisica. Tre sono i modelli di intuizione del mondo:\nil primo \u00e8 il realismo, di cui fa parte il positivismo, il secondo \u00e8 l'idealismo oggettivo, il terzo \u00e8 l'idealismo della libert\u00e0.\nLa funzione universale della filosofia \u00e8 quella di fissare la condizione dell'uomo di fronte al mondo e di interpretare le cause delle limitatezze umane.\nLe opere e il pensiero dello storico tedesco furono diffuse in Francia dal suo pi\u00f9 fedele interprete, il filosofo e storico naturalizzato francese Bernard Groethuysen.\nL'ermeneutica.\nDilthey afferm\u00f2 la centralit\u00e0 del processo della \"comprensione\" all'interno delle scienze dello spirito, e fond\u00f2 questa asserzione su una ontologia della vita, secondo la quale il comprendere non \u00e8 un comportamento teorico specialistico, ma il rapporto fondamentale che l'uomo intrattiene con s\u00e9 stesso. Per Dilthey \"spiegare\" e \"comprendere\" non si differenziano come due metodi diversi per chiarire un oggetto omogeneo, ma sono due diverse direzioni della coscienza che giungono a costituire due differenti categorie di oggetti (agli oggetti dello spiegare corrispondono le scienze empiriche; agli oggetti del comprendere, le scienze storico-sociali).\nIl comprendere pu\u00f2 essere articolato in una metodologia logico-trascendentale specifica per scopi teorici particolari; pi\u00f9 in generale, per\u00f2, la circolarit\u00e0 della comprensione \u00e8 il modo in cui la vita si riferisce a s\u00e9 stessa, impegnando tutte le facolt\u00e0 dell'animo (intelletto, sentimento e volont\u00e0). Dilthey applic\u00f2 l'ermeneutica metodologica, cercando di provvedere interpretazioni sistematiche e scientifiche situando ogni testo nel suo contesto storico originario. Questa ricerca storica non porta comunque ad una visione \"relativistica\", poich\u00e9 i significati ed i valori che ne emergono vanno a coincidere con l'esperienza spirituale nella sua continuit\u00e0 evolutiva. "}
{"id": "375129", "revid": "729019", "url": "https://it.wikipedia.org/wiki?curid=375129", "title": "Battaglia di Calci", "text": "La battaglia di Calci si svolge nel 429 a.C. fra Atene contro le polis della Calcidica e i loro alleati.\nGli ateniesi sotto il comando di Senofonte marciarono verso la Tracia per attaccare Spartolo. Dopo aver distrutto le coltivazioni fuori citt\u00e0 iniziarono a negoziare con la parte pro-Atene, ma la fazione a loro contraria chiese aiuto a Olinto. Un'armata di calcidesi e opliti provenienti da Spartalo incontr\u00f2 gli ateniesi in battaglia, ma fu sconfitta e si ritir\u00f2; la loro cavalleria, invece fu vittoriosa contro le truppe ateniesi. Presto arrivarono dei rinforzi da Olinto, e lanciarono un secondo attacco contro gli ateniesi. Gli ateniesi furono presi dal panico e si ritirarono, subendo poco pi\u00f9 di 430 perdite."}
{"id": "375131", "revid": "1745361", "url": "https://it.wikipedia.org/wiki?curid=375131", "title": "Giancarlo Fusco", "text": "Biografia.\nFusco condusse una vita randagia, irrequieta e movimentata durante la quale pratic\u00f2 mestieri di ogni tipo - alcuni forse solo millantati -dall'attore cinematografico al boxeur. Da ragazzo, egli sognava di diventare un famoso pugile, ma nell'unico incontro ufficiale che combatt\u00e9 nella sua vita, fin\u00ec male perdendo tutti i denti. Da giovanissimo scapp\u00f2 anche di casa per inseguire una ballerina di variet\u00e0 e per l'occasione s'improvvis\u00f2 perfino ballerino. \nInizia a lavorare come giornalista scrivendo per \"La Gazzetta di Livorno\"; Manlio Cancogni lo fece entrare nel gruppo dei collaboratori de \"Il Mondo\", dove inizi\u00f2 a frequentare le migliori penne del momento, per poi passare per le redazioni dell\"'Europeo\", de \"Il Giorno\", ove tenne la celebre \"colonna\", e de \"l'Espresso\", facendosi ammirare sempre pi\u00f9 per i suoi irresistibili racconti. \nFu maestro del giornalismo di cronaca e costume; cur\u00f2 anche una rubrica di critica televisiva intitolata \"Pollice Verso\" per \"Il Giornale d'Italia\"), ha scritto molti libri, una commedia con Enzo Biagi, ha fatto anche tanta radio e diverse sceneggiature cinematografiche, lavorando con Carmelo Bene, Mario Monicelli e Vittorio Gassman: \u00e8 stato un ironico, delizioso scrittore e un grande narratore orale. Memorabile \u00e8 il suo ruolo di un militare sardo scombinato e macchiettistico nel film di Mario Monicelli \"Vogliamo i colonnelli\", accanto a un grandissimo Ugo Tognazzi, deputato golpista.\nIl suo amico Andrea Camilleri lo descrisse come un genio dell'affabulazione e della battuta, un uomo senza padroni, uno spirito anticonformista per eccellenza. Sue le seguenti parole: \u00abLa piet\u00e0 di Fusco lo porta a scegliere tra le tigri con meno denti e pi\u00f9 spelacchiate\u00bb. \nMor\u00ec nel 1984 al policlinico Gemelli di Roma dopo un'operazione al cervello, invaso da un tumore che da mesi lo faceva soffrire. Stava per essere sepolto in una fossa comune, senza esequie, ma gli amici pi\u00f9 cari riuscirono a organizzargli il funerale nella Chiesa degli artisti a Piazza del Popolo. La sorella Franca e la nipote Cinzia vollero poi ripetere il funerale a Forte dei Marmi, dove \u00e8 sepolto. \nPubblicistica.\nFusco \u00e8 stato uno scrittore molto prolifico ed eclettico.\nPubblic\u00f2 il suo primo libro, \"Biancheria\", nel 1935, a vent'anni. Il libro fu bloccato dalla censura fascista perch\u00e9 giudicato \"anti-solare e disfattistico\". Dopo la lunga pausa militare, riprese a scrivere solo nel 1949, pubblicando sul settimanale \"Il Mondo\" quelle prose, dedicate al costume littorio, che vennero poi raccolte da Einaudi nel volume \"Le rose del ventennio\". \nHa scritto inoltre, tra l'altro, \"La Guerra d'Albania\", \"Duri a Marsiglia\" e una rievocazione del mondo delle case chiuse intitolata \"Quando l'Italia tollerava\", che raccolse sedici racconti-testimonianza, pi\u00f9 o meno brevi, di alcune delle penne migliori dell'epoca, da Alberto Bevilacqua a Giovanni Comisso, da Dino Buzzati a Luigi Silori, da Mario Soldati a Ercole Patti, da Cesare Zavattini a Vincenzo Talarico. \nI racconti sono incentrati su aneddoti legati al mondo dei \"casini\", le case di tolleranza aperte in Italia - a quanto sostiene Fusco - gi\u00e0 nel 1432 e che saranno chiuse definitivamente nel 1958 dalla legge Merlin, dal nome della sua proponente, la senatrice socialista Lina Merlin. Di particolare intensit\u00e0 narrativa, si segnalano i racconti 'Come fece Erostrato' di Buzzati, 'In via Panico' di Zavattini, 'La \"casa\" di guerra di Atene' di Silori, 'L'uscio del batticuore' di Soldati. Il libro \u00e8 illustrato da moltissime riproduzioni di opere di Mino Maccari.\nIl romanzo \"Gli indesiderabili\" nasce dalla voglia di raccontare la vera sorte dei piccoli mafiosi italo-americani, ben diversa da quella di Lucky Luciano, graziato per meriti di guerra e rimpatriato nel 1946 a Napoli, dove visse tra donne, cavalli e alberghi di lusso. \nQuasi tutti gli anonimi piccoli boss, rigettati in Italia a centinaia in quegli anni dagli Usa che li dichiararono indesiderabili, erano diversamente destinati a vite grame e solitarie.\nCome Frank Frigenti, appunto, che vive estorcendo qualche migliaia di lire a giornalisti creduloni o rassegnati - compreso lo stesso Fusco - con la promessa di una valigia piena di carte esplosive o documenti compromettenti.\nO come Lu Grisafi, altro indesiderabile, che viene salvato dall'indigenza da un maresciallo dei carabinieri che gli procura un posto di guardiano in una masseria. A questi uomini Fusco dedica i capitoli del suo libro, probabilmente alternando l'abile trasposizione della realt\u00e0 all'altrettanto abile operazione di raccontare eventi forse mai vissuti.\nIl confine tra la fantasia e la realt\u00e0 \u00e8 estremamente labile, del resto in linea con la \"doppia vita\" dell'autore: una vita diurna fatta di duro lavoro e molteplici soddisfazioni e una vita losca, oscura, vissuta tra i nights della Versilia prima e del milanese poi.\nNel 1972 scrisse per Bietti un interessante saggio divulgativo su papa Giovanni, che ebbe un grande successo di vendite, tanto da esaurirsi nel giro di poche settimane. Nella prefazione, Luigi Silori descrive acutamente il carattere e la verve letteraria dell'irriverente Fusco che con questo best seller scrisse \"non un'agiografia, n\u00e9 una biografia edificante e melensa, ma la testimonianza genuina e spregiudicata di un incontro memorabile\". L'opera fu poi ristampata nel 2006 da Sellerio."}
{"id": "375136", "revid": "228587", "url": "https://it.wikipedia.org/wiki?curid=375136", "title": "Albert F\u00e9raud", "text": "Albert F\u00e9raud \u00e8 considerato il maggior scultore francese del XX secolo.\nIntraprese gli studi artistici all'Accademia di Belle Arti di Montpellier nel 1940. L'anno successivo studi\u00f2 a Marsiglia, per iscriversi successivamente all'Accademia di Belle Arti di Parigi, della quale divenne membro nel 1989 per la sezione Scultura.\nSperimentatore di forme e materiali, ha lavorato la pietra, il bronzo e il piombo, per approdare all'acciaio. A partire dal 1960 scopre i materiali di recupero e la sua opera volge verso un astrattismo sempre pi\u00f9 marcato. Con i suoi amici scultori della generazione dei \u00ab recuperatori \u00bb, C\u00e9sar e Michel Guino specialmente, raccoglie il materiale dagli sfasciacarrozze e le discariche industriali.\nHa partecipato a oltre 200 personali e collettive in tutto il mondo.\nA Parigi si possono ammirare alcune sue opere nel \"Mus\u00e8e de la sculpture en plein air\", e il \"monumento al Generale Koenig, Mar\u00e9chal de France\" a Porte Maillot, per la cui realizzazione ha vinto il concorso nel 1977 e che fu inaugurato da Fran\u00e7ois Mitterrand nel 1984.\nSull'autostrada Parigi-Ginevra, Aire de Bourg-Teyssonge, a Bourg-en-Bresse, \"Galaxie\" rappresenta il suo omaggio all'astronomo francese J\u00e9r\u00f4me Lalande.\nIn Italia, una sua opera \u00e8 esposta nel museo a cielo aperto di Etroubles (AO)."}
{"id": "375138", "revid": "37401", "url": "https://it.wikipedia.org/wiki?curid=375138", "title": "Catafratto", "text": "Il catafratto (in latino: \"cataphractus\"; in greco: \u03ba\u03b1\u03c4\u03ac\u03c6\u03c1\u03b1\u03ba\u03c4\u03bf\u03c2, \"kataphraktos\", plurale \u03ba\u03b1\u03c4\u03ac\u03c6\u03c1\u03b1\u03ba\u03c4\u03bf\u03b9, \"kataphraktoi\", composto di \u03ba\u03b1\u03c4\u03ac \"fino in fondo\" e \u03c6\u03c1\u03b1\u03ba\u03c4\u03cc\u03c2 \"coperto, protetto\", a sua volta da \u03c6\u03c1\u03ac\u03c3\u03c3\u03c9 \"coprire, proteggere\") era un cavaliere della cavalleria sasanide, di quella dei Parti, di quella tardo-romana, dell'esercito bizantino e di altri eserciti, interamente coperto da un'armatura di ferro che lo proteggeva in battaglia.\nQuesto genere di protezione fu adottato dai Persiani, dai Parti, dagli Armeni, dai Greci e dai Romani, fino a giungere (con alcune evoluzioni) al Medioevo; questa milizia fu usata per tutto il Medioevo dai Bizantini.\nStoria.\nEpoca ellenica e partica.\nAi tempi dell'Impero achemenide l'esercito persiano contava di numerosi reparti di cavalleria pesante, anche se nessuno di essi era catafratto. Dopo le sconfitte subite a causa della campagna militare di Alessandro Magno, che caus\u00f2 poi la formazione dei regni ellenistici dei diadochi, tutta l'area asiatica fra gli odierni Turkestan e Iran conobbe uno sviluppo delle tecniche di cavalleria.\nQuella macedone, degli \"hetairoi\" (lett. \"Compagni\"), pesante, mobile e che enfatizzava il ruolo del lanciere a cavallo (che si sarebbe poi trasmesso a popoli come gli alani e da l\u00ec ai germani) era divenuta la principale e pi\u00f9 potente forza di cavalleria dell'epoca, contro la quale popoli di origine iranica come i Parti, gli Armeni o i nomadi Saka risposero corazzando ulteriormente i propri nobili inquadrati nell'esercito, che costituivano la spina dorsale dell'esercito.\nIl mondo ellenistico adott\u00f2 i propri catafratti in due vie differenti:\nFurono i Parti i veri signori del Medio-Oriente con i loro pesanti catafratti supportati dagli arcieri a cavallo.\nSfruttando le debolezze dell'Impero Seleucide e la sua situazione di lotta costante su ogni lato, i Parti riuscirono a stabilirsi sull'altopiano iranico e poi a conquistare anche la Mesopotamia, dove posero la loro capitale.\nQui entrarono in conflitto con i romani, che avevano mire nella regione.\nI catafratti partici erano armati di \"kontos\" (ovverosia una pesante lancia impugnata a due mani) per la carica iniziale e di mazze per il combattimento corpo a corpo. Indossavano un'armatura che quasi non aveva rivali in quanto a protezione e peso, e i loro cavalli erano bardati nello stesso modo. L'armatura era la loro forza, ma allo stesso tempo impediva loro di muoversi agevolmente e con rapidit\u00e0.\nI catafratti partici agivano in stretta cooperazione con gli arcieri a cavallo. Quando ancora i romani erano sprovvisti di cavalleria leggera, i catafratti minacciavano la carica contro i legionari, i quali erano costretti a schierarsi a battaglia per evitare di esser travolti durante la marcia. Proprio a quel punto potevano entrare in azione gli arcieri a cavallo che tempestavano di frecce i romani fino a quando questi non rompevano le righe e andavano alla carica rimanendo esposti agli attacchi dei catafratti.\nCrasso, ambizioso e desideroso di ottenere gloria conquistando le regioni orientali, organizz\u00f2 una nutrita spedizione contro i Parti, supportato dall'alleato regno di Armenia. I Parti utilizzavano una tattica \"mordi e fuggi\", bersagliando il nemico con le frecce e poi ritirandosi. Gli ufficiali romani e soprattutto Crasso interpretarono questo comportamento come un segno di debolezza da parte dei Parti, come se volessero evitare la sconfitta in uno scontro diretto. Fu per\u00f2 un errore di valutazione che i romani pagarono molto caro. Noncurante dei consigli degli armeni, che suggerivano di evitare spaziosi campi aperti e di marciare per una via pi\u00f9 lunga ma pi\u00f9 sicura attraverso le montagne, Crasso insegu\u00ec i Parti fino alla riva dell'Eufrate. In realt\u00e0 i Parti l'avevano condotto in una trappola e Crasso cominci\u00f2 a rendersene conto quando, nel cuore del territorio nemico, con i soldati stanchi per il lungo marciare e la calura opprimente, le linee di rifornimento allungate ed il morale basso, i Parti passarono all'azione distruggendo le avanguardie con rapide imboscate e decimando la colonna principale con piogge di frecce. Durante lo scontro decisivo nella battaglia di Carre, infine, i catafratti, sfruttando la mobilit\u00e0 della cavalleria in pianura, ebbero facilmente ragione della fanteria romana. L'intera armata venne massacrata e lo stesso Crasso cadde sul campo.\nDopo la catastrofe di Crasso i Romani si presero la rivincita nel 38 a.C. nella battaglia del Monte Gindaro dove Publio Ventidio Basso riusc\u00ec a sconfiggere i catafratti grazie alla vantaggiosa posizione tattica in cima all'altura e all'abile impiego in combinazione di frombolieri e fanteria pesante legionaria. Dopo questa vittoria i Romani tentarono una grande campagna d'invasione; Marco Antonio riprese gli ambiziosi piani di Giulio Cesare e attacc\u00f2 l'Impero partico passando per l'Armenia e la Media. Il triumviro ottenne alcune vittorie tattiche non decisive ma la campagna termin\u00f2 con un fallimento strategico e l'esercito romano dovette ritirarsi dopo aver subito forti perdite.\nRoma non riusc\u00ec mai a prevalere in modo definitivo nei confronti dei Parti, se si eccettua la vittoriosa spedizione dell'imperatore Traiano che riusc\u00ec a conquistare la Mesopotamia e che non si spinse oltre perch\u00e9 egli stesso afferm\u00f2 di essere divenuto troppo vecchio per seguire le orme di Alessandro Magno. Ma gi\u00e0 il suo successore Adriano abbandon\u00f2 quelle province perch\u00e9 troppo difficilmente difendibili.\nIn seguito i Parti vennero assorbiti dalla dinastia persiana dei Sasanidi.\nEpoca sasanide.\nLa spina dorsale dell'esercito (persiano \u0633\u067e\u0627\u0647, \"sp\u0101h\") sasanide era la sua cavalleria pesante corazzata. Essa era composta da nobili che si sottoponevano a un pesante addestramento militare e a manovre di cavalleria, guadagnando un eccezionale livello di disciplina che faceva di loro un autentico corpo d'\u00e9lite. All'interno della struttura militare sasanide, la cavalleria era l'elemento di maggior peso e le tattiche della cavalleria sasanide furono adottate dai Romani, dagli Arabi e dai Turchi. L'armamento della loro cavalleria, le tattiche belliche, i loro emblemi, le abitudini, l'etichetta di corte e i loro costumi influenzarono la cultura romano-bizantina. Fu dopo numerose guerre fra Sasanidi e Romani che i Romani cominciarono a capire l'importanza della cavalleria pesante, e presero quindi a riorganizzare le loro unit\u00e0 ispirandosi ai modelli orientali in genere e sasanidi in particolare. Essi chiamarono le neocostituite unit\u00e0 \"clibanarie\", dal nome di un forno, come metaforicamente si intendeva divenissero le pesanti armature, a causa delle alte temperature che potevano raggiungere al loro interno sotto il sole cocente.\nShapur II (Sapore II) riform\u00f2 l'esercito adottando una cavalleria ancor pi\u00f9 pesante e maggiormente efficiente. Queste unit\u00e0 montate indossavano armature di spesse placche di ferro che ricoprivano l'intero corpo. Ci\u00f2 le rendeva assai simili a statue di ferro che si muovevano. Alcuni cavalieri erano armati di lancia e altri di spada o mazza. Esistono riproduzioni di una simile cavalleria, la meglio conservata delle quali \u00e8 un bassorilievo di roccia a Taq-e Bostan, dove Khosrau II (Cosroe II) inforca il suo cavallo favorito Shabdiz.\nL'equipaggiamento militare dei cavalieri pesanti sasanidi era cos\u00ec costituito:\nAssieme alla cavalleria pesante, esisteva la cavalleria leggera che non era composta da sasanidi ma da soldati reclutati fra i loro alleati, integrati da truppe mercenarie. Gelani (Guilani), Albani, Eftaliti (Unni bianchi), Kushani e Cazari erano i principali costituenti di queste cavallerie leggere o medie. Esse erano parte integrante dell'esercito (\"spah\") per la loro resistenza e la loro celerit\u00e0 sul campo da battaglia.\nEntrambi i tipi di cavalleria erano rafforzati da elefanti da guerra e da reparti appiedati di arcieri che rovesciavano sul nemico nugoli di frecce. I reparti con gli elefanti erano schierati in prima linea. Pur non essendo particolarmente numerosi assolvevano assai bene il loro compito, terrorizzando gli avversari o sbandandoli con le loro cariche, riuscendo ad esempio a vincere nella battaglia del Ponte contro gli Arabi per il terrore provocato in essi dalla vista di quei pachidermi lanciati in corsa contro le loro difese, non preparate a un simile urto. La loro efficacia dipendeva per\u00f2 strettamente dalla natura del terreno, che doveva essere in una pianura abbastanza ampia, mentre poco o nulla potevano in terreni rotti, montagnosi o forestati. I reparti con gli elefanti erano guidati da un ben preciso comandante, chiamato \"Zend\u2212hapet\", o \"Comandante degli indiani\", perch\u00e9 gli animali venivano appunto dall'India, ovvero perch\u00e9 essi erano condotti da \"mahut\", nativi dell'Hindustan. Tali enormi animali agivano da vere e proprie torri mobili sui campi di battaglia e causavano panico e disordine nei ranghi nemici, aprendo varchi nelle linee avversarie entro cui si lanciavano poi le cavallerie.\nL'esercito sasanide quindi cos\u00ec si strutturava in battaglia:\nEpoca romana.\nI catafratti entrarono a far parte della cavalleria specialmente in epoca tardo-romana per contrastare le cavallerie di Parti prima, Sasanidi poi, oltre ai Sarmati. Furono gli unici cavalieri che non facevano parte di una particolare squadra di esploratori, ma erano un corpo ben distinto di cavalleria (pu\u00f2 essere considerato il primo esistente del genere). I catafratti di epoca romana erano armati con una lancia a due punte (\"contus\") e una spada leggermente pi\u00f9 lunga del gladio in dotazione ai legionari (la \"spatha\"). Avevano un elmo con pennacchio e con apertura a visiera. La loro corazza proteggeva anche braccia e gambe (si trattava di una evoluzione della \"lorica squamata\").\nLe prime unit\u00e0 di catafratti introdotte nell'esercito romano, furono create da Adriano. E se si ricordano solo poche unit\u00e0 di \"Cataphractarii\" nell'esercito del Principato (fino al 284), furono invece assai pi\u00f9 numerose quelle nel tardo Impero romano, soprattutto in Oriente. Se ne registrano ben 19 unit\u00e0 secondo la \"Notitia Dignitatum\", una delle quali era una schola, reggimento di guardie a cavallo imperiale. Tutte queste unit\u00e0, tranne due, appartenne al \"Comitatus\", con una minoranza tra i Comitatensi palatini, mentre ci fu solo un'unit\u00e0 militare di arcieri catafratti.\nEpoca bizantina.\nIn epoca bizantina il catafratto ebbe rinnovato il suo equipaggiamento: venne introdotto l'arco riflesso che i bizantini adottarono dagli Unni e la spada fu sostituita con la sciabola, molto pi\u00f9 facile da manovrare in un combattimento a cavallo. Un'altra importante innovazione fu l'uso della lorica hamata: una corazza molto pi\u00f9 resistente composta di anelli di metallo. Furono introdotte le staffe e aggiunti i ferri da cavallo. Il catafratto divenne una carta vincente nell'esercito bizantino al punto che una sola manovra di questa cavalleria poteva scompaginare l'esercito nemico e metterlo in fuga prima ancora che la fanteria arrivasse all'attrito. La dottrina militare bizantina, infatti, non prevedeva il concetto di annientamento totale dell'avversario, quanto piuttosto il suo temporaneo indebolimento. In virt\u00f9 di questo la cavalleria veniva raramente utilizzata per rincorrere gli eserciti nemici in rotta.\nFu grazie al reparto dei catafratti che Belisario riusc\u00ec ad ottenere molti successi in Occidente contro gli ostrogoti che erano soliti schierare solamente fanteria e non potevano nulla contro i catafratti. Famoso \u00e8 l'episodio in cui Belisario a Roma si stava difendendo da un assedio mosso dagli ostrogoti, per mano del loro re, Vitige. Belisario mand\u00f2 fuori dalla citt\u00e0 duecento catafratti armati di arco e freccia, e ordin\u00f2 loro di scoccare sul nemico tutte le frecce che avevano prima di rientrare in citt\u00e0: essi compirono un massacro, e nessuno di loro ci rimise la vita, perch\u00e9 appena il nemico si avvicinava, arretravano in velocit\u00e0 coi cavalli.\nI catafratti venivano riforniti di cavalli provenienti dall'Anatolia. In seguito alla battaglia di Manzicerta nel 1071, nella quale l'esercito dell'Imperatore Romano IV Diogene venne travolto dai turchi selgiuchidi, l'Anatolia fu da questi ultimi conquistata nel giro di pochi anni, segnando la fine del reparto dei catafratti; quelli che restarono furono assorbiti dai reparti di fanteria.\n\"Clibanarii\" e \"Catafratti\".\nSi \u00e8 molto discusso su cosa differenziasse i catafratti dai \"clibanarii\", nell'esercito tardo-imperiale romano. Il \"clibanus\", da cui il nome clibanarii, era un tipo di corazza romana, come indicato dal \"De rebus bellici \"che si differenziava dal tipo \"lorica\" per una maggiore rigidit\u00e0 e spigolosit\u00e0; la derivazione etimologica del termine \u00e8 dibattuta: secondo alcuni il termine \"clibanus \"deriverebbe da \"\"grivpanvar\" (termine persiano per gorgiera), secondo altri da \"kribanos\"\" (termine greco indicante una teglia da forno per il pane e quindi sarebbe stato usato come presa in giro da parte dei romani nei confronti dei cavalieri parti). Qualunque di queste due ipotesi fosse vera indicherebbe comunque l'elemento caratterizzante di questo tipo di corazza ossia la rigidit\u00e0 di una piastra di metallo.\nAmmiano Marcellino non fa distinzione tra i due nomi eppure la Notitia dignitatum cita sia:\n\"Ala prima Iovia catafractariorum, Pampane; \"\n\"Cuneus equitum catafractariorum, Arubio\";\n\"Equites catafractarii Biturigenses\";\n\"Equites catafractarii \";\n\"Equites catafractarii Ambianenses\";\n\"Comites catafractarii Bucellarii iuniores\";\n\"Equites catafractarii Albigenses\";\n\"Equites catafractarii iuniores\";\n\"Praefectus equitum catafractariorum, Morbio\";\" \"\"\nche\n\"Equites sagittarii clibanarii \"\n\"Equites clibanarii\" \n\"Comites clibanarii\" \n\"Equites primi clibanarii Parthi\"\n\"Equites Persae clibanarii\" \n\"Equites secundi clibanarii Parthi\"\n\"Equites promoti clibanarii\" \n\"Equites quarti clibanarii Parthi\"\n\"Cuneus equitum secundorum clibanariorum Palmirenorum\"\n\"Scola scutariorum clibanariorum\"\n\u00c8 stato ipotizzato che i \"clibanarii \"fossero, almeno in origine nel loro impiego da parte dei romani, delle unit\u00e0 fortemente caratterizzate da un profilo etnico (provenienza da popolazioni mediorientali) che forse facevano un uso metodico delle corazze classificate come \"\"clibani\". Dei catafratti (intesi come denominazione di reparto di cavalleria) dalla ND sappiamo che fossero impiegati in Tracia e Scizia e quindi potremmo immaginarli come originariamente ispirati alle cavallerie sarmatiche laddove i clibanarii avessero un equipaggiamento e delle tattiche di origine persiana proprio per essere impiegati contro l'impero sasanide. Da notare anche l'associazione del termine \"sagittarii\"\" solo ai \"clibanarii \"che potrebbe rafforzare l'ipotesi di una differenziazione tra le due denominazioni sulla base dell'equipaggiamento. Vi \u00e8 un'altra ipotesi, poich\u00e9 la lorica segmentata \u00e8 un termine arceologico, e non conosciamo il nome che le davano i romani, ma \u00e8 stato ipotizzato che fosse, appunto, clibani, clivani, o (specie in zone grecofone) klibania, contrapposta alla lorica squamata tipica invece dei catafractarii (e, sia detto per inciso, degli Alani e di altre popolazioni sciitiche).\nDescrizione.\nAl pari \"armato\" e dotato di corazza con lamine di ferro era il suo cavallo. Erano dunque cavalieri equipaggiati con armamento pesante che combattevano armati di lancia.\nIn battaglia, i catafratti potevano cambiare l'esito della battaglia, grazie alle loro cariche. Venivano utilizzati come un ariete pesantemente corazzato che travolgeva chiunque tentasse di opporsi a loro. Per estensione, il termine \"catafratto\" si riferisce alla caratteristica di essere corazzati e quindi protetti. Veniva infatti chiamata \"catafratta\" anche l'imbarcazione lunga e protetta da una copertura adottata in battaglia da greci e romani, come anche alcuni elefanti indiani da guerra corazzati schierati sul campo da dinastie come quella dei Seleucidi.\nCuriosit\u00e0.\nLa \"lucertola armadillo\", particolare rettile abitante i deserti dell'Africa meridionale (cos\u00ec chiamato per la sua caratteristica posizione di difesa simile a quella dell'armadillo), \u00e8 definita con il nome scientifico di \"Cordylus cataphractus\"."}
{"id": "375139", "revid": "1654832", "url": "https://it.wikipedia.org/wiki?curid=375139", "title": "Carlo Bertolazzi", "text": "Biografia.\nNacque a Rivolta d'Adda da una famiglia di estrazione borghese, fu critico teatrale del periodico satirico umoristico \"Il Guerin Meschino\" e del quotidiano \"Sera\".\nLaureatosi in Giurisprudenza all'Universit\u00e0 degli Studi di Pavia, per un certo periodo esercit\u00f2 l'attivit\u00e0 forense, per dedicarsi in seguito a quella notarile. Come autore drammatico esord\u00ec nel 1888 con \"Mamma Teresa\", messo in scena con una compagnia di filodrammatici. Seguirono \"Trilogia di Gilda\" (1889) che ottenne per\u00f2 una cattiva accoglienza e \"La lezione per domani\" nel 1890.\nNel 1893 va in scena \"El nost Milan\", opera in cui la protagonista viene dapprima presentata nell'ambiente popolare e successivamente si introduce nella corrotta nobilt\u00e0 milanese. L'opera venne poi divisa in due parti (\"La povera gent\" e \"I sci\u00f2ri\"). \"La gibigianna\" (1898) fu l'ultima opera scritta in dialetto milanese. Bertolazzi si era convinto di non poter pi\u00f9 esprimere compiutamente le sue idee continuando nella tradizione del dialetto e scrisse i successivi lavori in italiano. Tra questi, \"L'egoista\" (1901), \"Lul\u00f9\" (1903), \"Lorenzo e il suo avvocato\" (1905) e \"La zitella\" (1915).\nBertolazzi mor\u00ec a 46 anni nel 1916.\nAutore verista, venne considerato nel secondo dopoguerra uno dei pi\u00f9 apprezzati autori d'ispirazione nazional-popolare e da allora i suoi scritti furono spesso riproposti a teatro o fornirono ispirazione per pellicole cinematografiche."}
{"id": "375140", "revid": "1762097", "url": "https://it.wikipedia.org/wiki?curid=375140", "title": "Valter", "text": ""}
{"id": "375142", "revid": "767487", "url": "https://it.wikipedia.org/wiki?curid=375142", "title": "Notte prima degli esami", "text": "Notte prima degli esami \u00e8 una commedia italiana, diretto da Fausto Brizzi, uscito nelle sale cinematografiche il 17 febbraio 2006.\nTrama.\nRoma, giugno 1989. Luca Molinari, diciannovenne spensierato e non molto brillante a scuola, durante l'ultimo giorno dell'ultimo anno di liceo scientifico trova il coraggio di sfogare la rabbia che prova nei confronti del professore di lettere Antonio Martinelli, soprannominato \"la carogna\" e odiato da quattro generazioni di studenti, ricoprendolo di insulti, poich\u00e9 convinto di non doverlo incontrare mai pi\u00f9. Il professore per\u00f2, per tutta risposta, gli comunica di aver sostituito il professor Santoro in qualit\u00e0 di membro interno della commissione degli esami di maturit\u00e0, dato che quest'ultimo ha avuto un incidente: Luca, quindi, sar\u00e0 costretto a trovarsi Martinelli anche agli esami. Luca ha un gruppo di amici a cui \u00e8 molto legato: Massimiliano detto \"Massi\", rozzo ma simpatico e fidanzato con Simona; Alice, eterna consigliera; Riccardo, di origini francesi, affascinante e spensierato, proveniente da una famiglia benestante.\nQuella sera Luca, certo di non essere ammesso alla maturit\u00e0, va a una festa di compleanno, dove conosce Claudia, anche lei nell'anno della maturit\u00e0, frequentante il liceo classico; egli rimane folgorato dalla bellezza della ragazza ma non ha tuttavia alcun modo di rintracciarla nei giorni successivi.\nClaudia \u00e8 una ragazza con la testa sulle spalle, fidanzata con Cesare, ventitreenne coatto e ottuso, e ha un rapporto particolare di confidenza con la nonna Adele, sua consigliera, alla quale affida i suoi segreti pi\u00f9 intimi. Le due migliori amiche di Claudia sono Valentina e Chicca, le quali la spingono affinch\u00e9 lasci Cesare, considerato da loro stupido e infantile.\nQuando escono i quadri delle valutazioni, si scopre che tutti i protagonisti sono stati ammessi agli esami ad eccezione di Chicca, che decide di scappare verso Berlino. Claudia si ritrova sola con Cesare, la superficiale Valentina e la nonna Adele. Un giorno Luca incontra casualmente Martinelli, a cui hanno rubato l'auto, e lo accompagna a fare la denuncia, venendo a conoscenza di alcuni aspetti della sua vita privata: il professore \u00e8 separato dalla moglie, la quale un anno prima l'ha lasciato per andare a vivere insieme ad un avvocato, che lui detesta. Riaccompagnato a casa, Martinelli a sorpresa offre a Luca di fargli ripetizioni di lettere; il ragazzo accetta, pur essendo convinto che l'insegnante stia fingendo di volerlo aiutare per poi umiliarlo agli esami. Si scopre che Martinelli, duro e severo a scuola quanto a casa, \u00e8 anche il padre di Claudia. Luca inizia a frequentare casa Martinelli, pur non incontrando mai Claudia, e qui si instaura un legame pi\u00f9 profondo di un semplice rapporto professore-studente: il docente confida al ragazzo che quest'ultimo ha fatto con lui quello che, a suo tempo, avrebbe voluto fare, ossia andare dai propri insegnanti e dirgli tutte le brutte cose che pensava di loro, sfogando la propria rabbia repressa, e che decise di fare l'insegnante per poter essere quel docente apprezzato dagli studenti che lui non aveva mai avuto, obiettivo che non ha affatto raggiunto. Luca scopre quindi che Martinelli, fuori dalla scuola, almeno nei suoi confronti, \u00e8 caratterialmente diverso e molto pi\u00f9 simpatico. Tra una confidenza e l'altra, egli d\u00e0 a Luca anche una lezione di vita, spiegandogli che quando si desidera davvero qualcosa bisogna correre e andarselo a prendere, come fece lui con la sua ormai ex moglie, viaggiando per tutta la notte verso Roma per dirle di essere innamorato di lei. Luca continua anche le sue ricerche di Claudia, tornando anche alla villa della festa, dove si fa dare un video della serata nel quale Claudia compare in uno spezzone di pochi secondi, spezzone che guarda in continuazione per tutta la notte.\nNel frattempo Massi, in un momento di debolezza, tradisce Simona con la sorella minore di lei, Loredana, proprio mentre Simona sospetta di essere incinta di lui. Durante un'uscita serale, Luca chiede a Riccardo di fargli guidare la Porsche di suo padre; dopo un'iniziale riluttanza Riccardo accetta, ma Luca, aprendo la portiera per scendere e cambiare posto, non si accorge dell'arrivo di un camion che la stacca di netto, causando 1,5 milioni di lire di danni. I tre ragazzi si trovano dunque ognuno con un grave problema: per Luca \u00e8 la promozione all'esame, per Massi \u00e8 l'incertezza sulla gravidanza di Simona e per Riccardo l'auto danneggiata.\nClaudia, intanto, inizia a ribellarsi alle imposizioni dei genitori riguardo al suo futuro: il padre vuole farle studiare lettere, mentre la madre desidera farla iscrivere a giurisprudenza per poi introdurla nello studio legale del compagno Ottavio. La ribellione e il tenero amore tra la nonna Adele e un anziano signore di nome Ludovico la portano a buttarsi alle spalle il passato, riuscendo una sera a lasciare finalmente Cesare. Tornata a casa, scopre che quella stessa notte la nonna, a cui non vedeva l'ora di comunicare la notizia, \u00e8 morta nel sonno. Ora Claudia si ritrova completamente sola ma interviene il padre, il quale, grazie all'apertura con Luca, si \u00e8 ammorbidito e riesce a confortare la figlia.\nPer trovare il denaro necessario per riparare l'auto del padre di Riccardo, Luca e i suoi amici organizzano una cena in cui vendono ai coetanei delle false tracce dei temi degli esami, da loro inventate sulla base delle voci che circolano a tale riguardo. Qualche giorno dopo, alla radio viene annunciato che il Ministero dell'Istruzione non sarebbe riuscito a comporre tutte le commissioni di maturit\u00e0 in tempo, quindi gli esami sarebbero stati annullati e tutti i maturandi automaticamente promossi. I ragazzi, credendo alla notizia, iniziano subito a festeggiare e, nell'esultanza generale, Luca si ritrova a dover insultare Martinelli per non essere disprezzato dagli amici: l'amicizia \u00e8 cos\u00ec rovinata. Tuttavia, si scopre poco dopo che si trattava in realt\u00e0 di uno scherzo radiofonico, quindi Luca capisce di essere di nuovo nei guai.\nIl giorno prima degli esami, Massi e Simona consultano un ginecologo che conferma la gravidanza della ragazza. Dopo aver deciso di tenere il bambino, quel pomeriggio Simona legge il diario di Loredana e scopre il tradimento: dopo essere stato violentemente insultato, Massi tenta di farsi perdonare inginocchiandosi sotto la casa della ragazza e rimanendovi per ore.\nQuella sera, Luca e Riccardo usano una parte del denaro ricavato dalla cena per acquistare le vere tracce della maturit\u00e0 da \"Tracina\", un ripetente che \u00e8 riuscito a procurarsele, ma rimangono basiti quando scoprono che sono identiche a quelle inventate da loro pochi giorni prima. Nel frattempo Alice esce a cena con i genitori e incontra Martinelli con i figli, conoscendo cos\u00ec Claudia. Quando Luca la chiama per ritrovarsi sotto casa di Simona a guardare le tracce, Alice comunica la notizia all'amico. A quel punto Luca, ricordandosi delle parole di Martinelli, corre a casa sua: qui racconta tutta la verit\u00e0 su Claudia al professore, scusandosi per gli insulti e chiedendo di entrare in casa. Il professore perdona il ragazzo e lo fa entrare; una volta all'interno, Luca incontra finalmente Claudia ma, prima che possa confessarle il suo amore, lei gli chiede il numero del suo miglior amico Riccardo, con cui aveva parlato per pochi secondi alla festa. Uscito mestamente di casa, Luca viene consolato dal professore, che gli fornisce un'altra lezione di vita, dicendogli che l'importante non \u00e8 ci\u00f2 che si trova alla fine della corsa ma ci\u00f2 che si prova mentre si corre, e gli consiglia di studiare Leopardi per l'esame orale, dicendo che glielo chieder\u00e0 qualora lo vedesse in difficolt\u00e0.\nPassando davanti a casa di Simona, Luca vede Massi in ginocchio, immobile dal pomeriggio, e si unisce a lui, venendo raggiunto poco dopo da Alice e Riccardo: tutti e quattro rimangono a lungo sotto la finestra per aiutare Massi a riconquistare Simona che, inizialmente molto arrabbiata e impassibile, alla fine sorride e lo perdona. Cos\u00ec si conclude la loro notte prima degli esami; il mattino dopo il gruppo, ora di nuovo unito, si reca a scuola per affrontare finalmente la temuta maturit\u00e0.\nDurante il colloquio d'esame, Luca si trova in difficolt\u00e0 su una domanda di scienze e Martinelli gli fa una domanda su un poeta, come promesso: si tratta per\u00f2 non di Leopardi ma di Carducci. Luca, dopo una breve esitazione, dimostra di conoscere perfettamente l'argomento, in quanto, convinto del fatto che non ci si debba mai fidare di un insegnante, ha ripassato tutti gli autori del programma d'italiano eccetto Leopardi.\nDurante i titoli di coda vengono mostrate le sorti di tutti i personaggi del film nel presente: Massi e Simona hanno avuto tre figli, adottato due cani e acquistato una Fiat Duna; Alice \u00e8 una consulente matrimoniale; Riccardo \u00e8 un ballerino ed \u00e8 sposato con Claudia, alla fine diventata avvocato (contrariamente a quanto desiderava); Chicca \u00e8 diventata un'ecoterrorista e ha incendiato tre fast food McDonald's a Berlino; Cesare, ex fidanzato di Claudia, \u00e8 un eurodeputato; Filippo Santilli, il compagno di classe \"secchione\" dei protagonisti e bersaglio dei loro scherzi, \u00e8 diventato un serial killer; Luca, il protagonista della storia, \u00e8 diventato proprio un professore di lettere.\nPersonaggi.\nLuca Molinari: protagonista del film diciannovenne spensierato e non brillante a scuola ragazzo gentile, simpatico, estroverso ma anche maleducato. I suoi migliori amici sono Massi Riccardo e Alice. Si innamorer\u00e0 di Claudia, figlia del prof di lettere Martinelli da lui odiato ma che durante il film gli far\u00e0 conoscere molte cose sulla vita fino a diventare suo maestro e grande amico. Nonostante verr\u00e0 rifiutato da Claudia non moller\u00e0 nella vita e alla maturit\u00e0 andr\u00e0 benissimo, apparir\u00e0 da adulto diventato proprio un prof di lettere e probabilmente avr\u00e0 ricambiato i sentimenti di Alice\nProf. Antonio Martinelli: co-protagonista del film prof di lettere del liceo di Luca e padre di Claudia e Roberto. Uomo molto severo e scontroso soprannominato \"Carogna\" ma che in realt\u00e0 nasconde un animo buono e nonostante abbia ricevuto gli insulti da Luca l'ultimo giorno di scuola si comporter\u00e0 come un padre per lui in quanto gli far\u00e0 ripetizioni e gli racconter\u00e0 di come ha vissuto la vita quando era adolescente come lui diventando suo maestro e grande amico, mentre per quanto sia cattivo per quanto riguarda Claudia in verit\u00e0 gli vuole molto bene; \u00e8 depresso a causa del divorzio della moglie e della perdita della madre Adele, non si sa come sar\u00e0 da vecchio ma sicuramente gli sar\u00e0 rimasto impresso tutto questo.\nClaudia Martinelli: protagonista femminile del film la figlia di Martinelli e poi alla fine fidanzata di Riccardo le sue migliori amiche sono Valentina e Chicca. Ragazza carina, dolce, bella anche sexy, non \u00e8 molto contenta in quanto i suoi genitori stanno decidendo il loro futuro e cerca di ribellarsi con il supporto delle sue amiche e di sua nonna che morir\u00e0 sotto il suo dispiacere, \u00e8 fidanzata controvoglia con il burino Cesare che scaricher\u00e0 a met\u00e0 film. Alla festa flirta e bacia Luca ma quando quest\u2019ultimo alla fine gli rivela il suo vero amore lei gli chiede del suo amico Riccardo con il quale ci si mette e da adulta diventa sua moglie e avvocata\nMassimiliano \"Massi\" Apolloni: co-protagonista del film migliore amico di Luca e Riccardo e fidanzato di Simona. Ragazzo rozzo, maleducato, pervertito, a scuola non brilla ma simpatico e sempre disposto ad aiutare i suoi amici. Nel corso del film si ritrova indeciso e tradisce Simona che \u00e8 rimasta incinta dopo che sua sorella Loredana lo ha stuzzicato sessualmente. Tuttavia quando Simona lo scopre Massi \u00e8 triste e cerca disperatamente di riconquistarla mettendosi in ginocchio per tutta la notte fino a quando lei non scende e si rimette insieme a lui. Suggerisce a Luca durante la maturit\u00e0; da adulto lui e Simona hanno avuto tre figli, adottato due cani e acquistato una Fiat Duna, e probabilmente lui diventer\u00e0 un calciatore della , il suo sogno.\nRiccardo: migliore amico di Luca e Massi e fidanzato di Claudia. Ragazzo di origini francese in quanto sua madre \u00e8 nata a Parigi e suo padre a Roma. Ragazzo intelligente, estroverso e gentile aiuta sempre i suoi amici ad ogni costo. Durante il film dovr\u00e0 affrontare dei problemi finanziari in quanto Luca ha distrutto per sbaglio lo sportello della macchina di suo padre che era via in quel momento. Grazie ad una vendita falsa della maturit\u00e0 riuscir\u00e0 a risolvere il problema in pi\u00f9 Claudia gli confessa i suoi sentimenti che lui ricambia da adulto \u00e8 un ballerino professionista e il marito di Claudia\nAlice Corradi: migliore amica di Luca e amica di Massi e Riccardo.\n\u00c8 segretamente innamorata del suo amico Luca tanto che lo aiuter\u00e0 a cercare Claudia. Ragazza intelligente, furba astuta e che va bene a scuola aiuta anche Massi e Riccardo per i loro rispettivi problemi, dopo aver dichiarato i suoi sentimenti a Luca lui probabilmente ricambia e da adulta lei \u00e8 una consulente matrimoniale forse moglie di Luca.\nSimona Natali: fidanzata di Massi e amica di Luca, Riccardo e Alice. Verr\u00e0 tradita da Massi per conto di sua sorella Loredana e quando lo scoprir\u00e0 andr\u00e0 su tutte le furie ma Massi cercher\u00e0 disperatamente di riconquistarla e finalmente vedendo lui tutta la notte in ginocchio sotto casa sua scende e si rimette con lui. Da adulta lei e Massi hanno tre figli e adottato due cani e una Fiat e lei vedendo che gli piace la musica probabilmente \u00e8 diventata una cantante\nFilippo Santili: Il \"secchione\" della classe preso in giro da molti suoi compagni tra cui il pi\u00f9 bullo \u00e8 Massi, \u00e8 gentile ma molto preciso e fastidioso. Aiuter\u00e0 il gruppo di amici nello studio seppur non ottenendo grandi risultati. Da adulto diventer\u00e0 un serial killer\nChicca Salvatori: migliore amica di Claudia e Valentina, vuole molto bene a queste due e le aiuta in ogni occasione. Ha un rapporto molto freddo con suo padre che a quanto pare non la considera. Purtroppo per\u00f2 a scuola va male soprattutto a Matematica e a Fisica e per questo \u00e8 l'unico personaggio ad essere bocciato e non ammesso alla maturit\u00e0, questo gli far\u00e0 un crollo emotivo che per\u00f2 superer\u00e0 e andr\u00e0 a vivere da sola a Berlino salutando commoventemente Claudia prima del suo viaggio, \u00e8 restata e si \u00e8 diplomata l\u00ec e da adulta \u00e8 diventata una terrorista e ha abbattuto tre McDonald a Berlino.\nProduzione.\nLa pellicola, opera prima del regista, vincitore del premio come \"miglior regista esordiente\" ai David di Donatello 2006, \u00e8 stato un grande successo commerciale e di critica. Ha vinto oltre 40 premi in festival italiani e stranieri ed ha avuto 10 candidature ai David di Donatello. In Italia il film ha incassato \u20ac .\nDal film sono state tratte altre opere per cinema e TV: Nel 2007 \u00e8 uscito \"Notte prima degli esami - Oggi\", dello stesso regista, un newquel ambientato nell'estate 2006 che ha superato complessivamente gli incassi del primo ed ha permesso al regista di vincere il Nastro d'Argento 2007 come personaggio dell'anno; nel 2008 \u00e8 uscito in Francia il remake \"Nos 18 ans\", diretto da Frederic Berthe, con Michel Blanc nel ruolo del professor Martinaux (in Italia Martinelli); nel 2011 Rai Fiction ha prodotto una miniserie in due puntate dal titolo \"Notte prima degli esami '82\", ambientata tra Roma e Madrid nel periodo dei Mondiali di calcio vinti dagli Azzurri.\nNel maggio del 2006 \u00e8 stato pubblicato un romanzo tratto dal film. Per la maggior parte \u00e8 raccontato da Luca, ma ogni tanto ci sono annotazioni del diario di Claudia."}
{"id": "375144", "revid": "32658", "url": "https://it.wikipedia.org/wiki?curid=375144", "title": "Lungomare di Reggio Calabria", "text": ""}
{"id": "375150", "revid": "44627", "url": "https://it.wikipedia.org/wiki?curid=375150", "title": "Equivalenza asintotica", "text": ""}
{"id": "375154", "revid": "436907", "url": "https://it.wikipedia.org/wiki?curid=375154", "title": "The Soundhouse Tapes", "text": "The Soundhouse Tapes \u00e8 il primo EP del gruppo musicale britannico Iron Maiden, pubblicato il 9 novembre 1979 dalla Rock Hard Records, etichetta discografica creata dal gruppo.\nNegli anni successivi alla sua pubblicazione vennero creati vari bootleg e nel 2002, in corrispondenza con la ristampa di tutta la discografia del gruppo, la EMI decise di ristampare ufficialmente questo lavoro inserendolo nel catalogo ufficiale del gruppo.\nDescrizione.\nIl disco contiene tre brani: \"Iron Maiden\", \"Invasion\" e \"Prowler\". Il primo ed il terzo pezzo, in versioni differenti, saranno successivamente inserite nell'album d'esordio del gruppo mentre \"Invasion\" apparir\u00e0 come lato B del singolo \"Women in Uniform\". Il 7\" venne autoprodotto dal gruppo (reso possibile grazie al contributo economico della nonna del bassista Steve Harris) e fu stampato originariamente in 5000 copie. Il nastro dello studio cost\u00f2 200 sterline.\nOltre ai tre brani comparsi sul disco, gli Iron Maiden registrarono anche una prima versione di \"Strange World\" (presente nella raccolta \"Best of the Beast\"), anch'esso successivamente apparso nell'album d'esordio del gruppo in versione differente. La cassetta demo fini nelle mani del DJ Neal Kay, del locale culto per la New Wave of British Heavy Metal, \"Bandwagon Soundhouse\", da cui il nome della pubblicazione. Il DJ mise in rotazione i brani degli Iron Maiden e ben presto \"Prowler\" divenne uno dei brani pi\u00f9 richiesti dal pubblico del locale. Le copie vennero vendute per corrispondenza e si esaurirono nel giro di una settimana."}
{"id": "375165", "revid": "23390", "url": "https://it.wikipedia.org/wiki?curid=375165", "title": "Alejandro Almenabar", "text": ""}
{"id": "375169", "revid": "529641", "url": "https://it.wikipedia.org/wiki?curid=375169", "title": "Desktop search", "text": "Desktop search \u00e8 una categoria di programmi informatici di utilit\u00e0 che effettuano ricerche nel file system del computer, solitamente file di testo.\nQuesta classe di programmi \u00e8 in grado di effettuare ricerche su qualsiasi tipo di informazioni, dalla cronologia dei browser, rubriche e-mail, e file di testo.\nLa ricerca avviene quindi nel computer dell'utente piuttosto che su Internet, ma programmi come Google Desktop non fanno questa distinzione."}
{"id": "375176", "revid": "486946", "url": "https://it.wikipedia.org/wiki?curid=375176", "title": "Principio primo di tutte le cose", "text": ""}
{"id": "375201", "revid": "17351", "url": "https://it.wikipedia.org/wiki?curid=375201", "title": "Spitfire V", "text": ""}
{"id": "375223", "revid": "713714", "url": "https://it.wikipedia.org/wiki?curid=375223", "title": "Cese", "text": "Il termine 'cese'.\nNella toponomastica si ritrova spesso questo termine, esso indica le zone di territorio, diventate contrade o frazioni, che prima erano boschive, silvicole, quindi zone recuperate dal taglio definitivo di un bosco 'ceduo' (dal latino \"caedo\", \"io taglio\")."}
{"id": "375230", "revid": "39692", "url": "https://it.wikipedia.org/wiki?curid=375230", "title": "Lithosia Quadra", "text": ""}
{"id": "375235", "revid": "729019", "url": "https://it.wikipedia.org/wiki?curid=375235", "title": "Lockheed P-38 Lightning", "text": "Il Lockheed P-38J Lightning (\"Fulmine\" in inglese) era un caccia pesante bimotore statunitense a largo raggio d'azione, impiegato durante la seconda guerra mondiale dalla RAF e dagli Stati Uniti (AAC/AAF). Alla sua apparizione, nel 1939, era un aereo rivoluzionario, estremamente innovativo, grazie soprattutto alla fusoliera bitrave, ai due motori a V Allison con turbocompressori all'interno delle travi di coda e al carrello d'atterraggio a triciclo anteriore. Il pilota sedeva in un ampio abitacolo con ottima visibilit\u00e0, ma la cabina di pilotaggio risultava torrida d'estate e gelida ovunque e in qualsiasi stagione ad alta quota. L'aereo era molto stabile grazie ai due motori che, girando in senso contrario, annullavano la tipica tendenza ad imbardare, tipica dei caccia ad elica monomotore, anche se i propulsori Allison erano delicati e scarsamente affidabili.\nL'aereo vol\u00f2 alla fine degli anni trenta e un esemplare and\u00f2 perduto perch\u00e9 in picchiata arriv\u00f2 a superare gli 840 km/h, andando in un regime di compressibilit\u00e0 da alto numero di Mach per via della sua finezza; tale problema, che comportava la perdita di efficacia dei comandi di volo, fu riscontrato anche su altri velivoli (ad es. sul P-47). \nNel 1939, sorvol\u00f2 gli Stati Uniti da costa a costa, in appena 7 ore e 2 minuti con due sole soste per il rifornimento, una prestazione che a quei tempi aveva dell'incredibile. \nIl P-38 fu probabilmente il caccia pi\u00f9 silenzioso della storia, dato che gli scarichi erano smorzati dai turbo della General Electric dei due motori Allison, e perdonava molti errori di pilotaggio, ma la sua velocit\u00e0 di rollio era troppo bassa perch\u00e9 potesse eccellere come caccia da duelli aerei.&lt;ref name=\"Gunston/Octopus p. 133.\"&gt; Gunston/Octopus 1980, p. 133.&lt;/ref&gt; Ne vennero prodotti, in totale, 9.942 esemplari. \nCuriosamente, questo moderno e potente caccia ad elica divenne l'ultima vittima abbattuta da un biplano da caccia - un Fiat C.R.42 - nella storia.\nStoria.\nSviluppo.\nNel febbraio 1937, l'Army Air Corps degli Stati Uniti, emise una specifica per un caccia da scorta, nonch\u00e9 intercettore a lungo raggio, in grado di raggiungere i 580 km/h ad una quota di 6.096 metri, per un'ora. La Lockheed, che non aveva mai costruito un caccia militare, propose un caccia rivoluzionario, con molte soluzioni tecniche innovative. \nIl concetto di base fu quello di costruire \"meno aereo possibile attorno al pi\u00f9 potente motore possibile\". E il P-38 (chiamato dai nazisti \"Der Gabelschwanz Teufel\", \"diavolo dalla coda biforcuta\"), in effetti, pur essendo una macchina molto pesante e grande in termini di dimensioni, risultava estremamente snella ed \"essenziale\". \nLe principali innovazioni riguardavano, oltre i motori con turbocompressori GEC, gli ipersostentatori (di tipo Fowler) e gli scambiatori di calore nei bordi d'entrata delle ali, mentre i radiatori di raffreddamento erano collocati nelle travi di coda. In una piccola gondola centrale c'erano l'abitacolo e l'armamento (un cannone Madsen da 23 mm e quattro mitragliatrici Browning, sistemati davanti al pilota). \nIl Lightning aveva un'ardita struttura a \"doppia trave\" per la fusoliera e un'ala, che era trapezoidale allungata. I piani di coda verticali erano doppi e collegati tra di loro da un unico piano orizzontale.\nUn prototipo durante le prime prove di rullaggio, si schiant\u00f2 ai bordi della pista mentre due settimane dopo, il primo volo, effettuato al Mitchell Field nello stato di New York, fin\u00ec con un incidente che distrusse completamente il velivolo.\nMa dopo la trasvolata record \u201ccoast-to-coast\u201d, nonostante le perplessit\u00e0 dei piloti da caccia (abituati ai monomotori), e i dubbi legati al massiccio impiego di nuove tecnologie e ai costi elevati, i generali dell'Air Force lasciarono cadere ogni dubbio sul rivoluzionario caccia e cos\u00ec fu avviata la costruzione di una prima serie. \nNel 1941 era pronto il primo di 13 YP-38, armati con un cannone Oldsmobile da 37 mm, due mitragliatrici da 12,7 e altre due da 7,62 mm. Nella seconda serie di 20 esemplari, realizzata nella fabbrica Lockheed di Burbank, le due mitragliatrici con calibro da fucile vennero sostituite da altre due 12,7 e venne aggiunta una blindatura. La successiva versione \u201cD\u201d venne dotata di serbatoi autosigillanti.\nL'affidabilit\u00e0 del motore Allison lasci\u00f2 tuttavia sempre a desiderare, specie in climi molto freddi. Il pilota aveva a disposizione un abitacolo spazioso e con un'ottima visibilit\u00e0 tutt'intorno, ma era anche in difficolt\u00e0 per il freddo che era costretto a sopportare (l'aereo in Europa era noto come \"vagone frigo\"). Anteriormente aveva solo il vetro blindato e la batteria delle armi, e se la mancanza del motore favoriva la visibilit\u00e0, certamente non aiutava a tenere abbastanza caldo l'abitacolo.\nI carichi esterni venivano sistemati sotto le ali, mentre i serbatoi erano alloggiati nelle semiali interne. Le prestazioni, nonostante il crescere della potenza dei motori Allison, rimasero assai stabili perch\u00e9 anche il peso aumentava. Con il tempo l'aereo divenne talmente specializzato nel bombardamento tattico che alcuni modelli portavano addirittura un secondo uomo d'equipaggio per eseguire il puntamento, allo scopo di guidare il bombardamento delle formazioni di bombardieri a quote pi\u00f9 elevate.\nImpiego operativo.\nL'aereo era gi\u00e0 in servizio all'entrata in guerra degli Stati Uniti. Pochi minuti dopo la dichiarazione di guerra agli Stati Uniti, il 7 dicembre 1941, un P-38 abbatt\u00e9 un Focke-Wulf Fw 200C-4 al largo dell'Islanda.\nPresto trov\u00f2 impiego sia nel teatro del Pacifico che in quello europeo. I primi modelli impiegati furono i P-38E per la difesa metropolitana, ma gli esemplari della versione P-38F erano i veri modelli iniziali di riferimento, grazie alla loro velocit\u00e0 di 630 km/h, un cannone da 20 mm e 4 mitragliatrici M2 aeronautiche (i precedenti modelli avevano un cannone Colt da 37 mm, due M2 pi\u00f9 2 Mg leggere). \nNel marzo 1940, la \u201cCommissione Britannica per la valutazione e l'acquisto delle armi\u201d (British Purchasing Commission) ordin\u00f2 143 P-38 versione \u201cD\u201d, ma con cannone da 20 mm al posto di quello di calibro superiore e maggiore quantit\u00e0 di munizioni trasportate. Il Dipartimento di Stato, per\u00f2, proib\u00ec l'esportazione dei motori Allison F2. Questa serie, allora, denominata Lightning I, fu equipaggiata con propulsori C 15 che, oltre a non avere il turbocompressore, invece di avere rotazione sinistrorsa e destrorsa, ruotavano entrambi verso destra. La RAF giudic\u00f2 questi aerei \u201cdeludenti\u201d e li rifiut\u00f2. \nI Lightning servirono anche come traino per gli alianti, furono dotati di pattini per operare da basi innevate, vennero impiegati come aerei-ambulanza (trasportavano due barelle con protezioni). Alcuni esemplari effettuarono moltissime missioni ECM, per contromisure.\nFronte del Pacifico.\nLa guerra contro i giapponesi vide il Lightning subito in prima linea, e le grandi distanze del teatro operativo ne esaltarono ben presto le qualit\u00e0, come anche la relativa affidabilit\u00e0 di avere due motori invece che uno.\nContro i caccia giapponesi, \"il diavolo a due code\" faceva valere soprattutto le sue prestazioni e il suo armamento, visto che comunque la sua maneggevolezza, eccezionale per un apparecchio bimotore, non era all'altezza dei leggerissimi e agilissimi Zero e Hayabusa.\nGrazie ai serbatoi ausiliari, il 18 aprile 1943 sedici P-38 del 339th Fighter Squadron, del primo modello veramente soddisfacente, il \"G\", furono protagonisti di una famosa azione, abbattendo l'aereo dell'ammiraglio Yamamoto dopo un volo di 890 km dalla base di Guadalcanal. L'abbattimento fu possibile grazie alle intercettazioni e decrittazioni delle comunicazioni radio giapponesi e fu eseguito da 16 P-38 su Bougainville; gli americani ritennero per molti anni di aver abbattuto 4 aerei giapponesi (3 bombardieri e un caccia), mentre in realt\u00e0 distrussero solo i 2 Mitsubishi G4M \"Betty\" dello staff di Yamamoto ma ne persero uno. Anche su chi abbatt\u00e9 Yamamoto sorsero molte polemiche tra i piloti (Thomas \"Tex\" Lamphier, a cui fu assegnato l'abbattimento e Barber); ad ogni modo i giapponesi subirono un durissimo colpo psicologico e persero uno dei loro migliori ufficiali, che aveva progettato l'attacco di Pearl Harbor.\nAltre azioni furono portate a termine contro installazioni e aerei giapponesi, soprattutto nelle zone insulari e peninsulari, dove si verificarono i combattimenti pi\u00f9 accaniti.\nI pi\u00f9 accreditati assi dell'USAAF furono Thomas McGuire e Richard Bong, entrambi piloti di P-38 nel Pacifico (38 e 40 vittorie). McGuire rimase vittima di uno stallo quando, nella foga di ingaggiare un caccia giapponese, strinse troppo la virata con la macchina appesantita dai serbatoi subalari, cadendo prima in stallo e finendo quindi in mare.\nNord Africa e Mediterraneo.\nSuccessivamente i P-38 parteciparono in quantit\u00e0 sempre maggiori alla campagna nel Mar Mediterraneo e in Europa, in modelli via via migliorati da innumerevoli modifiche (il migliore fu il P-38J, ma fu disponibile solo dal 1944), pare oltre 20.000 tra maggiori e secondarie.\nGli esordi dei \"Lightning\" nel teatro operativo del Mediterraneo, in occasione dell'Operazione Torch, non furono invero incoraggianti. L'impatto con la realt\u00e0 operativa fu molto duro per i piloti americani, ancora inesperti, e il confronto con la caccia dell'Asse, costituita da veterani agguerriti, si rivel\u00f2 traumatico. Quando i P-38 alla fine si scontrarono con i caccia tedeschi, subirono pesanti perdite. il 5 dicembre 1942, in Tunisia, sei Lightnings vennero abbattuti (insieme con 5 Spitfire della RAF) senza ottenere alcuna vittoria. Tredici giorni dopo, il 18 dicembre, sempre in Tunisia, il II.JG/51 fece precipitare altri cinque P-38 senza subire alcuna perdita. Ed, ancora, l'8 gennaio 1943, i \"Fighter Groups\" \"1st\" e \"82nd\" persero otto P-38 senza riuscire nemmeno a danneggiare un singolo caccia nemico.\nKurt Buehligen, il terzo asso tedesco sul fronte occidentale, per numero di aerei abbattuti, con 112 vittorie, ricordava:\n \u201cI P-38 erano facili da incendiare. Una volta in Africa noi eravamo sei ed incontrammo otto P-38 e ne abbattemmo sette. Uno vede a grande distanza in Africa e i nostri osservatori e quelli della contraerea ci comunicarono l'avvistamento e noi raggiungemmo una maggiore altezza per primi e loro erano bassi e lenti.\u201d La relativa vulnerabilit\u00e0 e la facilit\u00e0 al prendere fuoco erano dovute al fatto che la macchina, robusta ma molto complessa, aveva una sovrabbondanza di circuiti elettrici che ne saturavano l'interno. \nL'errore maggiore per i piloti americani, successivamente evitato, era di accettare il combattimento manovrato con monomotori agili e potenti quali i Macchi 202 e 205 o i Messerschmitt 109 e i Focke-Wulf 190, decisamente pi\u00f9 agili del P-38. Le caratteristiche del \"Lightning\" si prestavano ottimamente alla scorta prolungata dei bombardieri, mentre il suo potente armamento aveva effetti devastanti negli attacchi a bassa quota contro truppe ed apprestamenti nemici. La schiacciante superiorit\u00e0 numerica delle forze aeree alleate e l'acquisizione di sempre maggiore esperienza di combattimento ridusse progressivamente il numero delle perdite, anche se entro il gennaio del 1943 un reparto come il 14th Fighter Group, forte inizialmente di 60 macchine e 54 piloti, era rimasto con 7 aerei e aveva perso 32 uomini.\nLe battaglie aeree continuarono a schiacciare gli italo-tedeschi in una condizione di inferiorit\u00e0 alla lunga insostenibile. Fu in questo momento che i \"Lightning\" ottennero i maggiori successi, attaccando anche le navi e gli aeroconvogli da trasporto che cercavano di rifornire la Tunisia. Un attacco da manuale per una macchina come il P-38 era un affondo da quota superiore ad alta velocit\u00e0, sfruttando la potenza del proprio armamento sui vulnerabili aerei da trasporto e la brillante accelerazione per sottrarsi alla reazione della scorta. Cos\u00ec accadde in pi\u00f9 occasioni, come nell'aprile del 1943 quando, in un solo passaggio, i \"Lightning\" distrussero 10 Savoia-Marchetti (su 20) di un aeroconvoglio.\nMa a quote medio-basse, nel combattimento manovrato, soffriva contro caccia monomotori agili e veloci. Il 9 luglio 1943, sei Macchi intercettarono un gruppo di venti P-38 dell'USAAF (e P-40 della RAF) abbattendone sei con nessuna perdita.\nIn un'altra battaglia vicino alla Sardegna, gli italiani con Macchi M.C.202 e 205 dissero d'aver abbattuto 12 P-38, ma in realt\u00e0 gli americani, che erano 12, non riportarono perdite e dichiararono complessivamente 3 aerei nemici, almeno uno dei quali corrispondeva alla perdita confessata degli italiani.\nFronte europeo.\nI P-38 si unirono subito agli Spitfire nelle missioni di scorta dei primi raid delle Fortezze Volanti sull'Europa, ma questo grande bimotore da caccia rivel\u00f2 presto gli stessi difetti che aveva palesato il Messerschmitt Bf 110 nel 1940, quando doveva affrontare i caccia monomotore.\nContro i caccia tedeschi, il P-38 non poteva vantare una superiorit\u00e0 di prestazioni e per giunta era inferiore in maneggevolezza.\nLe missioni di ogni genere, su Ploie\u0219ti in (Romania) e quelle sulla Francia e l'Italia furono comunque combattute dai \"groups\" su queste macchine, riportando successi ma subendo spesso gravi perdite.\nSoprattutto se a bassa quota e contro monoplani, pi\u00f9 agili, anche se meno potenti e meno armati, i P-38 soffrirono pesantissime perdite. Il mattino del 10 giugno 1944, 36 P-38 Lightnings dell\"'82nd Fighter Group\", che trasportavano una bomba ciascuno, scortati da altri 39 P-38 del \"1st\" e \"82nd FG\", attaccarono Ploie\u0219ti. I caccia tedeschi del I./JG 53 e del 2./JG 77, insieme con i caccia monomotori rumeni IAR 81C del \"Grupul 6\" della FARR ( Fortele Aeriene Regale Romana), decollarono per intercettare l'ondata dei bimotori americani. Il combattimento si svolse tra il livello del suolo e i 2.000 metri. Gli agili caccia rumeni ebbero facilmente la meglio sui pi\u00f9 potenti ma meno maneggevoli P-38. L'USAAF perse 23 aerei, il numero esatto dichiarato dal \"Grupul 8\", anche se la Luftwaffe e la contraerea ottennero dei successi. Gli americani rivendicarono anch'essi l'abbattimento di 23 aerei nemici. I rumeni tuttavia quel giorno persero soltanto un caccia, e una singola perdita fu registrata anche dalla Luftwaffe. Dal 10 giugno 1944 in poi gli americani non inviarono pi\u00f9 i Lightnings senza scorta sulla Romania.\nDopo altri disastrosi raid di B-17 scortati da P-38 (e P-47), nel 1944, Jimmy Doolittle, capo della forza aerea dell'Ottava armata, and\u00f2 al centro sperimentale di Farnborough chiedendo di valutare il P-38 (e P-47 e Mustang). Il pilota collaudatore Capt. Eric Brown, CBE, DSC, AFC, RN, Chief Naval Test Pilot presso il RAE (Royal Air Establishment) Farnborough, nel 1944-1949, e ufficiale in comando del \"Captured Enemy Aircraft Flight\" (Sezione Aerei Nemici Catturati) nel 1947-1949, ricord\u00f2: \n\"Noi, testando dei Bf 109 e Fw 190, incidentati, che avevamo rimesso in sesto, avevamo scoperto che questi caccia nemici potevano combattere fino a una velocit\u00e0 di Mach 0.75, tre quarti della velocit\u00e0 del suono. Provammo il Lightning e scoprimmo che non poteva volare in combattimento a velocit\u00e0 superiori di Mach 0.68. Cos\u00ec, era inutile. Dicemmo a Doolittle che poteva andare bene per fare foto-ricognizione e che doveva essere ritirato da servizi di scorta. E la cosa buffa era che gli americani avevano grandi difficolt\u00e0 a rendersi conto di questo perch\u00e9 i due loro assi con il maggior numero di aerei abbattuti, in Estremo Oriente pilotavano proprio dei Lightning.\"\nI P-38 vennero usati sia come aerei scorta che come bombardieri leggeri su obiettivi tattici e strategici. In un'azione del 1944 sugli stabilimenti di raffinazione di petrolio di Ploie\u0219ti, 72 aerei su 224 andarono persi contro danni ridotti agli obiettivi al suolo e alcune vittorie ottenute in aria. Il piano era quello di verificare se l'impiego di cacciabombardieri potesse essere valido nel sostituire i bombardieri pesanti, rivelatisi troppo vulnerabili alle accanite difese aeree della zona (vitale per il petrolio di cui potevano disporre i tedeschi, con le sue 5 raffinerie). Si decise che la cosa non conveniva perch\u00e9 vennero registrate troppe perdite per pochi danni. Ma va detto che quella fu forse la prima azione di attacco strategico eseguita con i cacciabombardieri piuttosto che con macchine \"pesanti\", e la cosa non rimase senza seguito nei 60 anni successivi.\nIn un'altra missione, il celebre Antoine de Saint-Exup\u00e9ry scomparve mentre eseguiva un volo sul mediterraneo con un F-5, il modello da ricognizione del P-38. Essendo una macchina con grandi livelli di autonomia e prestazioni in quota, l'F-5 poteva volare sopra i 12.000 metri e inoltrarsi addirittura in missioni solitarie sulla Germania. Solo il Supermarine Spitfire e il de Havilland Mosquito da ricognizione erano capaci di tanto, anche se lo Spitfire non poteva vantare altrettanta autonomia.\nLa migliore versione del P-38, il modello J, era un possente aereo in molti aspetti grazie ai motori migliorati e ad un sistema di servocomandi per i duelli manovrati. Anche i problemi di affidabilit\u00e0 che affliggevano, nel clima freddo europeo, i motori dell'aereo e che limitarono molto la sua attivit\u00e0, erano ormai alle spalle. Tale versione del P-38 fu disponibile nella primavera del 1944.\nTuttavia, il Lightning scivol\u00f2 lentamente nell'ombra dei P-51 Mustang e P-47 Thunderbolt, sia come caccia da superiorit\u00e0 aerea che come caccia di scorta. Il P-38L divenne cos\u00ec quasi un bombardiere leggero grazie a 1814 kg di armi, oltre ai 150 colpi da 20 mm e ai 2000 da 12,7 mm, sistemate come sempre nel solo muso per fornire una potenza di fuoco molto concentrata.\nComplessivamente, di tale costosa e sofisticata macchina furono prodotti circa 10.000 esemplari, con motori tra i 1300 e 1600 hp, nei modelli principali F, G, H, J, L e F-5, e, assieme al Mustang e al P-47, fu il principale caccia dell'USAAF della guerra, con il primo volo nel 1939, e l'ultimo consegnato nel 1945, ovvero uno dei pochissimi aerei prodotti dal primo all'ultimo giorno della guerra.\nCome molti altri, anche questo aeroplano nel dopoguerra milit\u00f2 nell'Aeronautica Militare Italiana, per lo pi\u00f9 per sostituire gli Spitfire e i P-39 ormai logorati dal lungo servizio bellico.\nL'ultimo aereo abbattuto da un biplano.\nDurante gli ultimi mesi della Seconda guerra mondiale, un P-38 in servizio in Europa fu l'ultimo aereo abbattuto da un biplano da caccia nella storia. L'8 febbraio 1945, dieci Fiat C.R.42 dell'unit\u00e0 tedesca NSGr 7, dirette ad attaccare forze partigiane, vennero intercettati ad alcune miglia a sud est della loro base di Agram-Gorica, in Croazia, dai P-38 del 14th FG. Durante la battaglia aerea che ne consegu\u00ec, il NSGr7 perse quattro CR.42LW. Tre furono abbattuti dai caccia della Lockheed e uno dal fuoco da terra. Ma anche il 14th sub\u00ec delle perdite, durante questa missione: due Lightning non tornarono alla base. Uno sconosciuto pilota tedesco rivendic\u00f2 l'abbattimento di un P-38: si trattava dell'ultima vittoria aerea ad opera di un biplano da caccia nella storia.\nIl P-38 nella Regia Aeronautica e poi nell'AMI.\nIl primo Lightning venne in possesso degli italiani nel 1943, giunto per sbaglio in Sardegna dopo un errore di navigazione. Il velivolo venne provato in volo contro gli altri tipi italiani (ma non se ne conoscono gli esiti) e poi usato in azioni belliche. E qui un \"confronto\" sembra possibile.\nSe infatti un Macchi M.C.205 (o forse M.C.202), che attacc\u00f2 assieme al P-38 dei quadrimotori, non ottenne risultati, il Lightning distrusse invece un B-24. I tedeschi avevano abbattuto altri 2 bombardieri con dei P-38 catturati, e questo contribu\u00ec a generare una vera \"psicosi\" da parte dei mitraglieri, che caus\u00f2 secondo alcune fonti l'abbattimento anche di un P-38 americano, il quale, in difficolt\u00e0 e con la radio fuori uso, nell'avvicinarsi ai bombardieri per averne protezione fin\u00ec invece abbattuto. Non c'\u00e8 dubbio che il Lightning fosse una macchina temuta e temibile, che non lasciava molto tempo ai mitraglieri per un'eventuale reazione.\nIn seguito, del P-38 italiano non si seppe pi\u00f9 nulla, travolto anch'esso dalle vicende dell'armistizio.\nNel dopoguerra, invece, il P-38 (analogamente agli altri componenti della classica \"triade\" dei caccia USA, che comprendeva anche i P-51 e i P-47) venne usato in larga misura dalla neo-costituita Aeronautica Militare Italiana, dal momento che gli italiani ottennero un centinaio di esemplari ex-USAAF. Questi vennero ceduti dagli americani \"nelle condizioni in cui si trovavano\", e cos\u00ec dovettero essere revisionati, al ritmo di appena un esemplare al mese. Il tutto, iniziato nel 1946, si concluse solo nel 1952. Gli aerei erano prevalentemente del modello L e vennero usati come intercettori, ma soprattutto in missioni di ricognizione sui Balcani, causando anche incidenti di rilievo, specialmente con la Jugoslavia. La radiazione avvenne nel 1956. Non \u00e8 vero che l'impiego prevalente dei P-38 dell'AMI sia stato quello di ricognitore. Le missioni \"ferret\" dei nostri P-38 sono state in numero limitato e non hanno causato incidenti di sorta con la Jugoslavia, il P-38 del 3\u00ba stormo MM4175, non un ricognitore, \u00e8 atterrato in Jugoslavia per esaurimento del carburante causato da disorientamento del pilota. Si \u00e8 molto favoleggiato della fine di un pilota di P-38, il cap. Oskar Schilke: durante un volo in formazione con altri velivoli simili il suo aereo scomparve alla vista dei colleghi, data l'origine istriana del pilota e l'assenza per anni di sue notizie, era stata ipotizzata una defezione. In realt\u00e0 l'aereo era precipitato in Albania per un probabile malore del pilota e solo nel 1960 le spoglie del pilota vennero restituite ai suoi famigliari.\nI \"super caccia\" P-38 erano necessari per sostituire macchine obsolete come i P-39, ma erano molto logori, specialmente i motori, e troppo pesanti per le abitudini degli aviatori italiani, che certamente non gradivano nemmeno il volantino al posto della cloche. Il caccia ebbe problemi con i suoi ormai molto logorati motori Allison, che causarono oltre 30 incidenti gravi, e con l'alta velocit\u00e0 d'atterraggio e il carrello triciclo, che ne causarono altri.\nIn generale, l'acquisizione di tali macchine da parte dell'AMI venne fatta davvero con troppo ritardo per il valore residuo dei velivoli, i quali causarono forse pi\u00f9 problemi di quanti ne risolsero. Il modello ricognitore F-5, invece, fu certamente utile contro le nazioni balcaniche, generalmente incapaci di intercettare un velivolo d'alta quota di queste capacit\u00e0.\nNessun P-38 italiano (a dire il vero, anche le macchine straniere non hanno avuto molta fortuna) \u00e8 sopravvissuto agli incidenti e alla rottamazione dei superstiti apparecchi: le 6 tonnellate di leghe d'alluminio e d'acciaio speciale erano un ottimo affare per l'economia italiana del dopoguerra.\nEsemplari attualmente esistenti.\nL'11 settembre 2010 si sono riuniti a Mather Airfiled quattro degli ultimi sette esemplari che conservano il certificato di aeronavigabilit\u00e0:\nGli altri tre velivoli con certificato di aeronavigabilit\u00e0 sono:\nUn esemplare dipinto di nero lucido \u00e8 presente presso il War Eagle Museum di Santa Teresa, New Mexico.\nCollegamenti esterni.\nsito dei Flying Bulls; contiene specifiche, foto e notizie ed eventi che riguardano il P-38 \"Red Bull\""}
{"id": "375236", "revid": "1543377", "url": "https://it.wikipedia.org/wiki?curid=375236", "title": "Brad Renfro", "text": "Debutt\u00f2 come attore bambino nel 1994 nel ruolo del protagonista del film \"Il cliente\". Durante la sua carriera ha recitato in 21 film, vari cortometraggi e un episodio televisivo. Tuttavia problemi di alcolismo e di tossicodipendenza ebbero un'influenza negativa durante l'ultima parte della sua carriera professionale. Mor\u00ec a causa di un'overdose di eroina, all'et\u00e0 di 25 anni.\nBiografia.\nGiovinezza e carriera.\nBrad Renfro nacque a Knoxville nel Tennessee, figlio di Angela e Mark Renfro, che lavorava in una fabbrica: Angela e Mark si separarono quando Brad era adolescente.\nAll'et\u00e0 di cinque anni fu allevato dalla sua nonna paterna, Joanne Barron Renfro, la segretaria di una chiesa. \nRenfro venne scoperto da Mali Finn, un casting director di Joel Schumacher, quando aveva dieci anni. La sua unica esperienza d'attore precedente era quella di un rivenditore all'interno di una campagna antidroga, in una produzione scolastica. Selezionato da Finn per \"Il cliente\" di Schumacher, recit\u00f2 accanto ad attori come Susan Sarandon e Tommy Lee Jones. Basata sul bestseller di John Grisham, la pellicola divenne uno dei film pi\u00f9 redditizi del 1994. Nel 1995, Renfro vinse il premio \"Young Star\" del \"The Hollywood Reporter\", e fu nominato come uno dei \"Migliori attori sotto i trent'anni\" dalla rivista \"People\". Quell'anno, interpret\u00f2 Huckleberry \"Huck\" Finn nel film \"Le avventure di Tom Sawyer e Huck Finn\" con Jonathan Taylor Thomas.\nNel 1996, fu selezionato per il film \"Sleepers\", basato sul romanzo di Lorenzo Carcaterra, diretto da Barry Levinson e interpretato anche da Robert De Niro, Kevin Bacon, Dustin Hoffman, Jason Patric e Brad Pitt.\nNel 1998, recit\u00f2 contrapposto a Ian McKellen ne \"L'allievo\", diretto da Bryan Singer. Quello stesso anno interpret\u00f2 Leon S. Kennedy nello spot giapponese di \"Resident Evil 2\". Renfro successivamente recit\u00f2 anche in altre pellicole, come: \"Ghost World\" del 2001, \"American Girl\" (in cui interpretava un adolescente gay) e \"Bully\" del 2002, nonch\u00e9 \"The Jacket\" del 2005. \u00c8 apparso anche in un episodio di \"\" e termin\u00f2 di girare il film \"The Informers - Vite oltre il limite,\" insieme a Winona Ryder e Billy Bob Thornton. Renfro era il cugino del cantante di dieci anni Jesse Hasek , e partecip\u00f2 alla prima versione del video \"Wasteland\" dei 10 Years.\nArresto e riabilitazione.\nNel dicembre 2005, fu arrestato dagli agenti dell'LAPD durante una retata antidroga sotto copertura e venne incriminato per possesso di eroina. Una fotografia che lo mostrava in manette divenne la prima pagina del \"Los Angeles Times\". Renfro confess\u00f2 a un detective di aver fatto uso di eroina e metadone. Al processo, si dichiar\u00f2 colpevole delle accuse, e fu condannato a tre anni di reclusione. Nel 2006, pass\u00f2 10 giorni in prigione per guida sotto effetto di stupefacenti e possesso di eroina. Nel giugno del 2007, un giudice scopr\u00ec che Renfro aveva violato gli accordi, non iscrivendosi a un programma di trattamento a lungo termine per le droghe; di conseguenza partecip\u00f2 a un programma di riabilitazione dalle droghe.\nMorte.\nRenfro fu trovato morto il 15 gennaio 2008, nel suo appartamento di Los Angeles.\nL'8 febbraio 2008, l'ufficio del Coroner della Contea di Los Angeles ha stabilito che la morte di Renfro \u00e8 stata accidentale, da attribuire a un'acuta intossicazione da eroina o morfina.\nIl suo corpo fu restituito a East Tennessee, dove fu seppellito il 22 gennaio 2008, a nord di Knoxville, al Red House Cemetery, nella piccola comunit\u00e0 di Blaine. Renfro ha avuto un figlio, un bambino di nome Yamato Renfro, nato nel 2003, che vive in Giappone con sua madre."}
{"id": "375239", "revid": "1335892", "url": "https://it.wikipedia.org/wiki?curid=375239", "title": "Oriundo", "text": "Un oriundo (dal latino \"oriundus\", derivato dal verbo \"orior\", ovvero \"nascere, trarre origine\") \u00e8 chi, nato e residente in una citt\u00e0 o nazione, discende da genitori o antenati l\u00e0 trasferitisi dal paese d'origine. Il loro numero, nel mondo, \u00e8 ragguardevole. Ad esempio, si stima che gli oriundi italiani siano, complessivamente, tra i 60 e gli 80 milioni.\nDefinizione.\nLa specialit\u00e0 che il termine sta a indicare risiede nel contrasto fra la provenienza culturale (supponendosi che la famiglia emigrata abbia conservato almeno in parte tradizioni e valori, e spesso lingua, del sito di provenienza) e il contatto con la cultura locale del luogo ove il nucleo familiare si \u00e8 stabilito. L'oriundo nasce quindi in una famiglia di emigrati nel luogo di destinazione dello spostamento migratorio.\nIn genere non vi sono legami formali che connettano l'oriundo al luogo di provenienza dei suoi ascendenti: sotto un profilo giuridico, improntato essenzialmente allo \"ius soli\", l'oriundo \u00e8 generalmente soltanto un cittadino dello stato in cui nasce, senza rapporti con lo stato in cui nacquero gli ascendenti. In tempi recenti, a seguito del sempre pi\u00f9 diffuso riavvicinamento fra comunit\u00e0 di emigrati e madrepatria culturale, a fianco allo \"ius soli\" si cerca perci\u00f2 di rivalutare i valori dell'istituto giuridico dello \"ius sanguinis\", che legava i diritti in via di discendenza filiale. Ma se nel diritto romano i termini di diritto erano trasmessi in via esclusivamente patrilineare, e anche nel diritto italiano sino a non molto tempo addietro lo \"ius sanguinis\" era riconosciuto solo per via di padre, oggi in Italia e quasi ovunque \u00e8 decaduta la discriminante sessista e dunque si considera parimenti la via matrilineare, anche in ragione della Convenzione delle Nazioni Unite del 1979 per il contrasto alla discriminazione della donna.\nLe principali tematiche relative alla questione degli oriundi, infatti, vertono innanzitutto sulla trasmissibilit\u00e0 dei diritti di cittadinanza per via di sangue (appunto ci si riferisce allo \"ius sanguinis\") come riconoscimento giuridico dello straniero (che tale l'oriundo \u00e8) di indiretta origine dello stato dal quale espatri\u00f2 l'emigrato. Poich\u00e9 la duplicazione della cittadinanza del singolo individuo \u00e8 in genere scoraggiata quando non direttamente esclusa (e comunque costituisce in genere aggravi in capo all'interessato, specialmente di natura tributaria), allo stato attuale vi sono istanze e susseguenti normazioni relative ad aspetti di dettaglio e facilitazioni per ora incentrati sulla possibilit\u00e0 di contatto e frequentazione della terra d'origine, ed eventualmente rientro definitivo.\nLa condizione dell'oriundo \u00e8 tale che il rapporto con lo stato d'origine, ove possibile, \u00e8 nella maggior parte dei casi in realt\u00e0 demandato alla sola sua espressa intenzione di volerne avere, dal momento che \u00e8 pienamente cittadino nello stato in cui risiede e nulla gli impone di avere relazione con la terra originaria. La normazione in favore degli oriundi \u00e8 quindi allo stato attuale improntata al mero riconoscimento di opportunit\u00e0 il cui sfruttamento \u00e8 evidentemente facoltativo.\nOriundi nello sport.\nIn ambito sportivo la parola designa uno sportivo che rappresenta una selezione nazionale pur essendo nativo di un altro paese. \u00c8 un termine usato correntemente in tutto il mondo generalmente per i giocatori nordamericani di hockey su ghiaccio e baseball poi naturalizzati italiani o spagnoli.\nIl termine ebbe diffusione in Italia con questo significato quando i regolamenti calcistici furono modificati per consentire a \"stelle\" sudamericane di poter giocare in Italia in squadre di club e nella Nazionale. Probabilmente il caso pi\u00f9 noto fu quello dell'argentino Omar S\u00edvori, insieme con quello dell'uruguaiano Schiaffino."}
{"id": "375241", "revid": "712828", "url": "https://it.wikipedia.org/wiki?curid=375241", "title": "Naraku", "text": ""}
{"id": "375242", "revid": "729019", "url": "https://it.wikipedia.org/wiki?curid=375242", "title": "Ho-103 Type 1", "text": "La Ho-103 Type 1 era una mitragliatrice di produzione giapponese per impiego aeronautico ed utilizzata essenzialmente dai caccia della Dai-Nippon Teikoku Rikugun K\u014dk\u016b Hombu, la componente aerea dell'Esercito imperiale giapponese.\nEra un progetto derivato dalla Browning M2 adattata al munizionamento tipo Vickers: questo significava 81 anzich\u00e9 99\u00a0mm di lunghezza del bossolo.\nL'energia cinetica era di circa 10.000 J anzich\u00e9 16.000 J (una mitragliatrice leggera ha circa un terzo di questo valore).\nConfronti.\nDai dati disponibili, quest'arma risulta aver posseduto caratteristiche migliori dell'italiana Breda-SAFAT da 12,7\u00a0mm, bench\u00e9 derivasse da un progetto antecedente (a met\u00e0 degli anni trenta) poich\u00e9 il peso era minore di almeno 6 chili e il volume di fuoco del 20-25% pi\u00f9 elevato (15 anzich\u00e9 12-12,5 colpi al secondo). Era migliore anche dell'altra mitragliatrice pesante italiana, la Scotti, quasi altrettanto leggera (24 chili circa) ma inaffidabile e con una cadenza di tiro inferiore (700-750 colpi al minuto circa).\nI principali aerei che la usarono, spesso solo una coppia, furono il Nakajima Ki-43 \"Hayabusa\" (5.500 esemplari) e il bombardiere Mitsubishi Ki-21 (2.000 circa)."}
{"id": "375244", "revid": "1724975", "url": "https://it.wikipedia.org/wiki?curid=375244", "title": "Assistente Boot Camp", "text": "Assistente Boot Camp \u00e8 un insieme di tecnologie software sviluppate dalla Apple Inc. per consentire un'installazione semplice dei sistemi operativi Microsoft Windows sui computer Macintosh dotati di processori Intel. Boot Camp \u00e8 formato da un programma di partizionamento non distruttivo, cio\u00e8 in grado di ridimensionare le partizioni senza formattarle, e un'immagine CD contenente i driver necessari per il funzionamento del sistema operativo Windows.\nL'utilizzo del programma richiede un aggiornamento del firmware dei computer in modo da poter fornire l'EFI di un modulo Bios necessario a Windows per l'avvio del sistema. A partire dalla versione 4 di Boot Camp su Mac OS X Lion, Windows XP non \u00e8 pi\u00f9 supportato. Inoltre, Boot Camp 6 per macOS Sierra sui portatili MacBook Pro usciti a fine 2016 permette l'installazione solamente di Windows 10.\nAltri sistemi operativi.\nGNU/Linux.\nAncora non indicato come supportato ufficialmente dalla Apple, ma tramite Boot Camp \u00e8 possibile far girare varie distribuzioni di GNU/Linux.\nDispositivi supportati.\nI driver forniti permettono a Windows XP di riconoscere la totalit\u00e0 dell'hardware Apple."}
{"id": "375245", "revid": "380654", "url": "https://it.wikipedia.org/wiki?curid=375245", "title": "Chavo Guerrero Jr.", "text": "Ha detenuto un totale di dodici titoli tra WWE, Total Nonstop Action Wrestling e World Championship Wrestling. In WWE, in particolare, Chavo ha detenuto una volta l'ECW Championship, quattro volte il Cruiserweight Championship e due volte il WWE Tag Team Championship con suo zio Eddie. Considerato un pioniere della divisione dei pesi leggeri, vanta nel suo palmar\u00e8s anche due volte il WCW Cruiserweight Championship, il che lo rende un sei volte campione della categoria (con i quattro titoli vinti anche in WWE).\nFamiglia Guerrero.\nChavo Guerrero appartiene alla famosa famiglia Guerrero, fucina di tanti wrestler. Suo nonno Gory Guerrero \u00e8 uno dei pi\u00f9 famosi wrestler della storia messicana.\nAnche suo padre, Chavo Guerrero Sr., \u00e8 stato un wrestler noto in Messico, ed ha anche lavorato nella WWE come wrestler e manager. Uno dei suoi zii, Eddie Guerrero, \u00e8 stato una delle pi\u00f9 grandi superstar della WWE. Chavo Guerrero ha altri due zii, Mando Guerrero ed H\u00e9ctor Guerrero, anch'essi wrestler di grande fama ma che non hanno ottenuto lo stesso successo di Gory, Chavo Sr. o di Eddie. Suoi illustri cugini, anch'essi wrestler, sono Javier Llanes ed Hector Mejia.\nCarriera.\nWorld Championship Wrestling (1996\u20132001).\nChavo inizi\u00f2 la carriera nel mondo del wrestling nel 1994, e velocemente entr\u00f2 a far parte della World Championship Wrestling. Qui diventa un alleato di suo zio Eddie, che cerca di insegnargli le sue tattiche disoneste, ma Chavo spesso si rifiuta di farlo. L'influenza di suo zio porter\u00e0 Chavo a diventare un pazzo, incominciando a lottare accompagnato da un cavallo di pezza chiamato da lui \"Pep\u00e9\". La distruzione di Pep\u00e9 da parte di Norman Smiley port\u00f2 ad una faida tra i due. Chavo successivamente sar\u00e0 un membro della Stable comica dei Misfits in Action. Nella stable cambier\u00e0 il nome in \"Lieutenant Loco\": infatti la stable aveva uno stampo paramilitare e ogni membro si fregi\u00f2 di un grado militare. Insieme a Cpl.Cajun, altro membro della stable, riuscir\u00e0 anche a conquistare il titolo WCW World Tag Team Championship.\nWorld Wrestling Federation/Entertainment (2001\u20132011).\nLos Guerreros (2001\u20132004).\nDopo che la WCW fu acquisita dalla World Wrestling Federation (WWF), il contratto di Guerrero fu uno dei venticinque inclusi. Come la maggior parte dei wrestler venuti dalla WCW, Guerrero lott\u00f2 sotto il banner WCW nel suo debutto in WWF come membro dell'Alliance, un gruppo di lottatori della WCW e ECW che invasero la WWF dopo che le loro federazioni furono acquisite dalla WWF. Debutta a Jakked il 16 luglio 2001, battendo Essa R\u00edos. Combatte ancora ad Heat, la settimana seguente, nella puntata precedente a InVasion 2001, sconfiggendo Scotty 2 Hotty. Il giorno dopo, ancora a Jakked, Guerrero vince un altro match di coppia insieme a Hurricane Helms, contro Sho Funaki e Taka Michinoku. La prima sconfitta arriva ad Heat, per mano di Scotty 2 Hotty. La settimana seguente continua a perdere, contro Perry Saturn. Dopo aver battuto Essa Rios, perde contro Spike Dudley.\nIl 3 settembre 2001 Guerrero ha la possibilit\u00e0 di vincere il WWF Light Heavyweight Championship, ma perde contro il campione X-Pac. Nella puntata del 26 ottobre di SmackDown, Guerrero fa il suo esordio in uno dei due show principali, partecipando ad una Battle Royal che viene vinta da Booker T. Torna ad esibirsi a Jakked, il 29 ottobre 2001, vincendo con Justin Credible contro Crash Holly e Spike Dudley, ma perde ad Heat insieme a Hugh Morrus contro Scotty 2 Hotty e Albert. Alle Survivor Series 2001, Guerrero fa il suo debutto in PPV, partecipando alla \"One Year Immunity\" Battle Royal, che viene vinta da Test. Il 19 aprile, a SmackDown, vince insieme a Tajiri, contro Billy Kidman e The Hurricane. A Jakked batte poi Maven. Il successo per Chavo tard\u00f2 molto ad arrivare, e il wrestler messicano utilizzato persino come uno degli allenatori a \"Tough Enough\", il reality show della WWE.\nChavo torner\u00e0 nel roster attivo nel novembre 2002, formando un tag team con Eddie Guerrero chiamato \"Los Guerreros\". In quest'occasione, a dispetto di quanto avvenuto in WCW, Chavo adott\u00f2 la politica del \"Lie, Cheat and Steal\" di Eddie, ossia quella di imbrogliare per vincere i suoi match. I due vinceranno insieme anche i WWE Tag Team Championship.\na coppia sar\u00e0 sempre pi\u00f9 amata dal pubblico ed avr\u00e0 sempre pi\u00f9 popolarit\u00e0. Tra i due spiccava Eddie, che riesce a vincere anche lo United States Championship. Chavo, puntata dopo puntata \u00e8 sempre pi\u00f9 geloso e la coppia conseguentemente si sfascer\u00e0, portando ad un match fra i due alla Royal Rumble del 2004 vinto da Eddie.\nDa solo Chavo nel corso del 2004 riuscir\u00e0 a vincere il Cruiserweight Championship per due volte, perdendolo definitivamente nel maggio 2004. Tenter\u00e0 di riconquistarlo a The Great American Bash affrontando l'allora campione Rey Mysterio, uscendo per\u00f2 sconfitto. Il 24 agosto 2004 durante \"SmackDown!\", una Shooting Star Press di Billy Kidman provoc\u00f2 a Chavo una commozione cerebrale.\nCambio di gimmick (2004\u20132005).\nChavo torn\u00f2 a lottare diversi mesi dopo, riconquistando in poco tempo il Cruiserweight Championship a No Way Out il 20 febbraio 2005 vincendo un 6-Way Gauntlet Match eliminando per ultimo Paul London, dopo che quest'ultimo aveva eliminato da solo gli altri quattro partecipanti, compreso l'allora campione Funaki. Chavo perder\u00e0 il titolo proprio contro London durante una Battle Royal alcune settimane dopo.\nIl 30 giugno Chavo pass\u00f2 dal roster di \"SmackDown!\" a quello di \"Raw\" per effetto della Draft Lottery. La settimana dopo, a \"Raw\", Chavo rinneg\u00f2 la sua origine ispanica diventando Kerwin White, un golfista che ricalcava lo stereotipo della classe media statunitense. Il suo nuovo motto divenne il gioco di parole \"If it's not white, it's not right\", diventata successivamente \"If it's not Kerwin White, it's not right\", che poi scompar\u00ec poco dopo. Poco dopo il suo debutto, White inizi\u00f2 a fare commenti razzisti contro gli afroamericani, specialmente verso Shelton Benjamin. Inizi\u00f2 cos\u00ec una faida di stampo razzista fra i due, che porter\u00e0 ad un match a Unforgiven, dove White sar\u00e0 battuto da Benjamin. Successivamente White si far\u00e0 accompagnare dal suo caddy Nick Nemeth che lo aiuter\u00e0 durante i suoi match.\nNella mattina del 13 novembre 2005 Chavo risiedeva nello stesso hotel di Eddie Guerrero in occasione di un WWE \"Supershow\" a Minneapolis (Minnesota) nel quale avrebbero partecipato sia wrestler \"Raw\" sia wrestler di \"SmackDown!\". Chavo fu avvertito dalla security che Eddie non aveva risposto alla sveglia dell'hotel e dopo che la security apr\u00ec la porta della stanza di Eddie, Chavo trov\u00f2 suo zio, o come lo definiva lui \"suo fratello\", svenuto. Chavo prov\u00f2 la rianimazione cardiopolmonale ma Eddie fu dichiarato morto quando i paramedici arrivarono sulla scena.\nPi\u00f9 tardi nel pomeriggio Chavo appar\u00ec ad una conferenza stampa con il presidente della WWE Vince McMahon tenendo un discorso sull'improvvisa morte di Eddie. I due annunciarono che entrambi gli show che si sarebbero tenuti a Minneapolis sarebbero stati un tributo ad Eddie. Chavo apparse all'edizione di \"SmackDown!\" di quella sera col nome di Chavo Guerrero e non pi\u00f9 con quello di Kerwin White, che da quella sera abbandon\u00f2 definitivamente, sconfiggendo John \"Bradshaw\" Layfield usando i \"Three Amigos\" e la \"Frog Splash\" in suo onore, mosse che continu\u00f2 ad usare nei match successivi.\nCruiserweight Champion (2006\u20132007).\nIl 9 gennaio 2006 Chavo ottenne un posto alla Royal Rumble sconfiggendo Rob Conway a \"Raw\". Entrato col numero 22 nel Royal Rumble match, viene eliminato da Triple H in poco tempo. Chavo sar\u00e0 sfidato poi da Triple H la sera seguente a \"Raw\", uscendo sconfitto dopo una grande prestazione. Un mese dopo, il 24 febbraio, Chavo intervenne durante \"SmackDown!\" attaccando Randy Orton con i \"Three Amigos\" e con la Frog Splash dopo che Orton inizi\u00f2 ad insultare Eddie Guerrero. Orton otterr\u00e0 la sua rivincita il 27 febbraio a \"Raw\", costando a Chavo il suo match di qualificazione al Money in the Bank Ladder match di Wrestlemania 22: precisamente Orton attacc\u00f2 Chavo con una \"RKO\" non vista dall'arbitro, seguita dallo schienamento di Shelton Benjamin, avversario di Chavo nel match.\nChavo ottenne per\u00f2 la rivincita contro Benjamin a seguito di WrestleMania, questa volta in un match valevole per l'Intercontinental Championship, il 3 aprile a \"Raw\". In quella sera Chavo descrisse il match come la sua WrestleMania dimostrando il suo disappunto per non aver partecipato a WrestleMania 22. L'incontro non vide alcuna interferenza, ma Chavo perse di nuovo contro Benjamin, questa volta dopo aver sbagliato la sua Frog Splash. A seguito del match Chavo annunci\u00f2 la sua decisione di lasciare la WWE per aver deluso le aspettative di suo zio e dei fan di tutto il mondo.\nIl ritiro di Chavo dur\u00f2 poco, trattandosi solo ed esclusivamente di una storyline atta a riportare il wrestler nel roster di \"SmackDown!\". Qui Chavo prese le parti di Rey Mysterio nella sua faida contro John \"Bradshaw\" Layfield; grazie all'aiuto determinante di Chavo, Rey riusc\u00ec a sconfiggere il texano il 26 maggio 2006 a \"SmackDown!\".\nRey riusc\u00ec a convincere Chavo a tornare a lottare e si trov\u00f2 subito di fronte Mark Henry, anche lui da poco tornato a calcare i ring. Chavo venne insultato ed attaccato da Henry, ma si vendicher\u00e0 aiutando Rey a sconfiggere Mark Henry il 23 giugno. Dopo essere stato determinante nella difesa del titolo da parte di Rey, Chavo comp\u00ec il suo heel turn ai suoi danni: lo trad\u00ec nel corso di The Great American Bash colpendolo con una sedia, mentre l'arbitro era stordito, in modo da far vincere contesa e titolo a King Booker. Nell'edizione di \"SmackDown!\" seguente a Great American Bash, Chavo spieg\u00f2 che era stufo di vedere Rey imitare Eddie Guerrero dopo averlo sfruttato per andare a Wrestlemania 22 e successivamente diventare campione mondiale e che non poteva starsene con le mani in mano senza fare niente. I due si scontrano a SummerSlam e ad uscire vincitore \u00e8 \"Chavito\".\nNel corso del pay-per-view Survivor Series perse contro Chris Benoit un match valido per il WWE United States Championship.\nChavo, insieme a Rey Mysterio e Chris Benoit, ha introdotto Eddie Guerrero nella WWE Hall of Fame nel 2006.\nGuerrero ha partecipato al \"Cruiserweight Open\" svoltosi durante il pay-per-view No Way Out, vincendo il match e laureandosi nuovo Cruiserweight Champion, mettendo fine al regno di Gregory Helms che durava ormai da pi\u00f9 di un anno.\nA ha difeso il titolo dei pesi leggeri dall'assalto di Jimmy Wang Yang.\nIl 22 luglio a The Great American Bash ha perso il Cruiserweight Championship in favore di Hornswoggle; al match, un \"Cruiserweight Open Invitational\", hanno preso parte anche Jimmy Wang Yang, Jamie Noble, Shannon Moore e Funaki.\nECW Champion (2008).\nCon l'accordo tra i General Manager di SmackDown e della ECW che permette ai wrestler dei due roster di partecipare ad entrambi gli show, Chavo inizi\u00f2 un feud con CM Punk; Guerrero conquist\u00f2 l'ECW Championship, primo titolo assoluto in carriera, sconfiggendo Punk in un No disqualification match svoltosi durante la puntata di \"ECW on Sci Fi\" del 22 gennaio 2008. A No Way Out 2008 difese il titolo ECW dall'assalto di Punk.\nPerse quindi la cintura a WrestleMania XXIV contro Kane, dopo che quest'ultimo si era guadagnato il diritto di sfidare il campione ECW vincendo una Battle Royal; Kane sconfisse Chavo in soli otto secondi, stabilendo il record del match pi\u00f9 corto della storia di WrestleMania. Chavo ottenne una rivincita, avvalendosi del fatto che Kane lo colse di sorpresa in occasione della sconfitta di WrestleMania; il match si disput\u00f2 a Backlash 2008, ma a vincere fu nuovamente la \"Big Red Machine\".\nA One Night Stand 2008 partecip\u00f2 ad un Singapore Cane match valido per il ruolo di primo contendente per il titolo ECW; al match presero parte CM Punk, John Morrison, Tommy Dreamer e Big Show; a vincere fu quest'ultimo, schienando Dreamer dopo averlo colpito con il Shinai.\nA Night of Champions 2008 perse contro Matt Hardy in un match per il WWE United States Championship; nel corso dello stesso pay-per-view aiut\u00f2 Edge insieme al resto de La Familia a mantenere il World Heavyweight Championship nel match contro Batista, sostituendosi all'arbitro messo fuori combattimento durante l'incontro.\nAd Unforgiven 2008 perse nell'ECW Championship Scramble Match valido per il titolo ECW, a cui presero parte anche il neo campione Matt Hardy, The Miz, Finlay e l'ex campione Mark Henry.\nLa Familia (2009).\nChavo doveva essere inizialmente fra i partecipanti del Royal Rumble match 2009 come preannunciato, ma aiut\u00f2 solo Edge (suo compagno nella stable \"La Familia\") a vincere per la 7\u00aa volta il titolo di campione del mondo nel match contro l'ex campione Jeff Hardy.\nA Wrestlemania XXV doveva essere inizialmente fra i partecipanti del Unified Lumberjack Tag Team Match valido appunto per entrambi i titoli di coppia tra The Miz &amp; John Morrison contro Primo &amp; Carlito, dove poi a vincere furono quest'ultimi, ma accompagn\u00f2 solo sua zia Vickie Guerrero ad assistere il marito Edge difendere il World Heavyweight Championship nel Triple Threat Match contro Big Show e contro John Cena, dove a vincere fu quest'ultimo.\nCon la Draft supplementare 2009, Chavo raggiunge Vickie Guerrero, nuova General Manager di Raw diventando un'esclusiva dello show rosso.\nA Judgment Day attacca Santino Marella con una Frog Splash per via dei continui insulti di quest'ultimo alla la GM di Raw.\nNel corso di Extreme Rules Chavo prese parte all'Hog Pen Match dopo che Vickie cambi\u00f2 stipulazione del suo match rendendolo un Handicap Hog Pen Match, nonostante la presenza di Chavito, Vickie perse il titolo di Miss WrestleMania in favore di Santina Marella.\nDopodich\u00e9 ha ingaggiato una rivalit\u00e0 con Hornswoggle al cui dopo si sono aggiunti alcuni dei vari Guest Host di Raw, dove Chavo \u00e8 stato ripetutamente umiliato e sconfitto dal nano.\nVarie faide (2010\u20132011).\nPartecipa all'ECW Homecoming, in quanto pur lottando un buon incontro viene sconfitto da Shelton Benjamin, e perde l'opportunit\u00e0 di partecipere all'ECW Homecoming Tournament, da dove uscir\u00e0 l'avversario di Christian per l'ECW Championship alla Royal Rumble.\nPerde la possibilit\u00e0 di partecipare alla Royal Rumble, poich\u00e9 durante Superstars perde in un triple threat contro Primo e Chris Masters in favore di quest'ultimo.\nChavo Guerrero torna nel roster di SmackDown nella Supplemental Draft svoltasi il 27 aprile 2010.\nDopo l'infortunio di The Undertaker, durante la Battle Royal a SmackDown per decretare il quarto a Fatal 4-Way per il World Heavyweight Championship, viene eliminato da Rey Mysterio dopo che a vincere e quest'ultimo.\nPrima di lottare un incontro contro MVP al contrario di quanto fatto da Dolph Ziggler nel caso vincesse dice di meritare anche lui una shot per l'Intercontinental Championship, tuttavia perde, e la settimana successiva in un triple threat contro i due sopracitati perde a favore di Ziggler in un incontro valevole per qualificarsi allo SmackDown Money in the Bank Ladder Match. Prova poi a conquistare i WWE Tag Team Championship sfidando i campioni Santino Marella e Vladimir Kozlov con partner diversi di settimana in settimana. Prima prova con Drew McIntyre e poi con Tyler Reks.\nNella puntata di WWE Superstars del 13 gennaio in coppia con Curt Hawkins perde contro JTG e Chris Masters, in quella del 20 gennaio viene sconfitto da JTG.\nPartecipa a sorpresa (non essendo in lista) al Royal Rumble Match, entra per decimo e viene eliminato per quarto da Mark Henry, durante la rissa reale ha voluto usare i \"three amigos\" in memoria di Eddie Guerrero. Nella puntata di SmackDown del 4 febbraio, Chavo Guerrero viene sconfitto da Kane nel match di qualificazione per l'Elimination Chamber match per il World Heavyweight Championship, svoltosi nell'omonimo pay-per-view.\nDalla puntata dell'8 marzo di NXT turna face ed \u00e8 il nuovo pro di Darren Young, nella puntata del 5 aprile insieme al suo rookie perde in un tag team match contro Hornswoggle e Titus O'Neil.\nNella puntata di SmackDown del 15 febbraio, Chavo Guerrero partecipa alla Over The Top Rope Battle Royal a venti uomini per decretare l'avversario di Alberto Del Rio ad Extreme Rules per il World Heavyweight Championship reso vacante da Edge per infortunio, tuttavia perde venendo eliminato da Brodus Clay. Durante il corso dello show sale sul ring insieme a Christian, Big Show, Rey Mysterio e Triple H per rendere per l'ultima volta omaggio ad Edge ritiratosi prematuramente dal wrestling.\nNella puntata del 3 maggio di NXT, batte il suo rookie Darren Young con arbitro speciale Hornswoggle. Nella puntata di Smackdown del 6 maggio \u00e8 a bordo ring per assistere al match fra Sin Cara e Tyson Kidd. A fine match stringe la mano a Sin Cara ma lo guarda con aria minacciosa.\nNella puntata di Smackdown del 13 maggio, Chavo effettua un turn heel danneggiando Daniel Bryan durante il suo match contro Sin Cara il quale si infuria con Chavo per ci\u00f2 che ha fatto. Si dimostra ancora un heel quando, ad NXT, attacca alle spalle Titus O'Neil e Hornswoggle, colpendo quest'ultimo con la \"Frog Splash\". Nella puntata di Smackdown del 20 maggio, sfida Daniel Bryan ad un Beat the Clock Challenge della durata di 5 minuti, non riuscendo a sconfiggere l'ex American Dragon. A WWE Over the Limit 2011 affronta Sin Cara, venendo sconfitto. Combatte anche contro Sin Cara il 27 maggio a SmackDown, nella puntata successiva al PPV, uscendo nuovamente da sconfitto. Nell'edizione di NXT del 7 giugno, Chavo Guerrero e Darren Young sconfiggono in un match di coppia Vladimir Kozlov e Conor O'Brian. Nella puntata di Superstars del 16 giugno viene sconfitto da Yoshi Tatsu. Nella puntata di NXT del 21 giugno, Darren Young, Chavo Guerrero e JTG perdono un 6-man tag team match contro Conor O'Brian, Vladimir Kozlov e Yoshi Tatsu.\nIl 25 giugno, ha lasciato la federazione.\nCircuito indipendente (2011\u20132012).\nDopo aver lasciato la WWE, Chavo Guerrero si trasferisce a Puerto Rico e inizia a lottare per la World Wrestling Council. A luglio, Chavo batte The Sensational Carlitos e Tito Colon e si laurea WWC Caribbean Heavyweight Champion. Attualmente Chavo lavora con la TNA per il progetto in India ed \u00e8 stato il primo Ring Ka King Tag Team Championship con Harry Smith. Infatti giunge notizia che Chavo potrebbe avere un lavoro a tempo pieno proprio con la TNA.\nTotal Nonstop Action Wrestling (2012\u20132013).\nDurante la giornata del 19 luglio la TNA ha reso noto sul suo sito ufficiale l'ingaggio di Chavo Guerrero e il suo debutto televisivo \u00e8 previsto per l'edizione di Impact Wrestling del 26 luglio. Durante la serata alcuni atleti della federazione di Orlando vengono intervistati riguardo al messicano, che si presenta nell'arena venendo accolto positivamente dal pubblico. Successivamente parla della gloriosa famiglia Guerrero e del fatto che sia venuto in TNA per combattere con i migliori, ma viene interrotto da Gunner e Kid Kash, con quest'ultimo che lo attacca verbalmente fino a quando non vanno alle mani. Hernandez arriva in soccorso del suo connazionale e lo aiuta a fare piazza pulita del ring. Sette giorni dopo il messicano sconfigge proprio Kid Kash nel suo primo match in TNA e nella puntata successiva si dichiara entusiasta del suo arrivo nella federazione di Orlando, promettendo inoltre di conquistare insieme a Hernandez i TNA World Tag Team Championship. La neonata coppia si esibisce vittoriosamente ad Hardcore Justice proprio contro Gunner e Kid Kash. A Impact per\u00f2, il 6 settembre, Guerrero e Hernandez non riescono a vincere i titoli di coppia, perdendo contro Christopher Daniels e Kazarian. Nei tapings del 13 settembre, Chavo vince un match singolo contro Daniels, guadagnando cos\u00ec un'altra title shot ai titoli di coppia per lui e Hernandez. Il 20 ottobre, Hernandez e Guerrero hanno un match contro Kurt Angle e AJ Styles, che per\u00f2 finisce in un No Contest. Il 27 ottobre, Guerrero perde un Triple Treath Match in favore di Christopher Daniels. Nella contesa, era compreso anche Angle. Il 4 ottobre, Chavo riesce a sconfiggere Kurt Angle in un match singolo. A Bound for Glory 2012, Guerrero e Hernandez sconfiggono Styles e Angle e i campioni Kazarian e Daniels, conquistando i TNA World Tag Team Championship. A Turning Point, difendono i titoli contro gli stessi Daniels e Kazarian, mentre a Final Risolution, contro Joey Ryan e Matt Morgan. Contro questi ultimi, difendono anche a Genesis, prima di perdere i titoli nell'edizione di Impact del 25 gennaio, contro Austin Aries e Bobby Roode. A Lockdown, il 10 marzo, Guerrero e Hernandez non riescono a riconquistare i titoli di coppia perdendo un Triple Treath Tag Team Match contro i campioni Aries e Roode e contro Christopher Daniels e Kaz. Sconfiggendo questi ultimi guadagnano un'altra title shot per i titoli di coppia, che riescono a vincere l'11 aprile ad Impact, sconfiggendo Aries e Roode in un 2 Out of 3 Falls Match dove Guerrero ed Hernandez avevano messo in palio la loro esistenza come Team in caso di sconfitta.\nIl contratto di Chavo \u00e8 terminato il 12 dicembre 2013.\nLucha Underground (2014\u20132019).\nNel settembre 2014 viene reso noto il suo ingaggio da parte della neonata Lucha Underground. Oltre a lottare, svolge anche il ruolo di produttore.\nNaci\u00f3n Lucha Libre (2019\u20132020).\nNel 2019 Chavo e Alberto El Patr\u00f3n hanno creato la propria federazione di wrestling, la Naci\u00f3n Lucha Libre.\nAll Elite Wrestling (2021\u2013presente).\nEsord\u00ec nella All Elite Wrestling, nella puntata di \"Dynamite\" del 21 luglio 2021, dove venne rivelato come manager di Andrade El Idolo.\nVita privata.\nChavo \u00e8 sposato e ha due figli. Sua moglie si chiama Susan, e si sono sposati nel 1998.\nNell'agosto 2007 \u00e8 stato sospeso per trenta giorni dalla WWE perch\u00e9 il suo nome \u00e8 stato trovato nel database clienti della Signature Pharmacy, societ\u00e0 sotto inchiesta per aver venduto senza regolare ricetta medicinali e sostanze dopanti."}
{"id": "375272", "revid": "33689", "url": "https://it.wikipedia.org/wiki?curid=375272", "title": "Sparda", "text": ""}
{"id": "375327", "revid": "124736345", "url": "https://it.wikipedia.org/wiki?curid=375327", "title": "Iniezione diretta", "text": "L'iniezione diretta \u00e8 un sistema di alimentazione che permette di immettere il combustibile direttamente nella camera di combustione dei motori a combustione interna.\nQuesto sistema di alimentazione del carburante pu\u00f2 essere utilizzato sia nei motori ad accensione spontanea (motori alimentati a Diesel), sia nei motori ad accensione comandata (motori alimentati a benzina).\nStoria.\nL'iniezione diretta ha avuto un forte incentivo in Germania nei motori d'aviazione, per poi nel 1937 essere impiegata di serie tanto dalla Junkers quanto da Daimler-Benz e BMW.\nNel periodo post-bellico, in ambito automobilistico ha visto l'impiego su un paio di utilitarie tedesche con motore a due tempi (la Goliath e Gutbrod) e le Mercedes-Benz W196 di Formula 1, 300 SLR per le gare delle vetture Sport e 300 SL di serie degli anni cinquanta. \nNegli anni successivi, il motore a iniezione diretta benzina ha trovato l'interesse dell'industria automobilistica giapponese che aveva come scopo ultimo la creazione di una vettura senza il corpo farfallato, ma controllato a carica stratificata. Questo metodo di controllo permetteva di aumentare molto il rendimento, ma era inattuabile dal punto di vista commerciale per via del difficile avviamento a freddo e della mancanza di un controllo EGR.\nMotori GDI benzina (Gasoline Direct Injection) sono a oggi in produzione presso molteplici case automobilistiche ma includono tutte un corpo farfallato svincolato dal pedale acceleratore (controllato dalla ECU) che permette il controllo delle dinamiche EGR e dell'avviamento a freddo anche a basse temperature.\nI motori Diesel sono gradualmente passati dall'iniezione in una precamera che permetteva la miscelazione e la turbolenza necessaria per avere una combustione stabile all'iniezione diretta prima meccanica e poi elettronica per arrivare ai pi\u00f9 avanzati sistemi Common Rail ad altissima pressione e alto costo. \nMotori ad accensione spontanea.\nNei Diesel, si evita di passare per la precamera con le cosiddette \"candelette\" (una resistenza elettrica atta a riscaldare la precamera stessa). Ci\u00f2 \u00e8 reso possibile negli ultimi anni sulle autovetture dai miglioramenti nella gestione dell'iniezione grazie all'elettronica, e quindi al fatto che la rumorosit\u00e0 viene contenuta rispetto ai motori a iniezione diretta meccanica.\nMotori ad accensione comandata.\nNei motori ad accensione comandata questo sistema permette una gestione molto elastica dell'alimentazione del combustibile e comporta alcuni vantaggi rispetto all'iniezione indiretta e all'alimentazione a carburatore, in termini di consumi del combustibile, inquinamento e prestazioni.\nFunzionamento e vantaggi.\nGrazie all'iniezione diretta di benzina \u00e8 possibile in alcune situazioni, ad esempio a velocit\u00e0 costante con poco carico acceleratore, alimentare il motore con miscela aria/combustibile non stechiometrica, nella fattispecie con miscela molto magra, vale a dire con rapporto aria/carburante che pu\u00f2 superare anche di molto 20/1 in luogo di circa 15/1 dei tradizionali motori a benzina. Questo funzionamento pu\u00f2 essere assicurato grazie alla creazione di una miscela stechiometrica solo localmente, vicino alla candela, in modo da permettere alla combustione di partire anche in un ambiente molto magro. \nI vantaggi dell'adozione dell'iniezione diretta di benzina sono molteplici: \nSvantaggi.\nVi sono anche alcuni svantaggi alle applicazioni a iniezione diretta:\nAccensione.\nPer garantire l'accensione e la successiva propagazione della combustione si deve avere nell'intorno della candela una miscela a rapporto stechiometrico, mentre nel resto della camera di combustione il rapporto \"\u03b1\" pu\u00f2 variare. Questa situazione \u00e8 detta carica stratificata, perch\u00e9 si hanno nello stesso momento all'interno della camera di combustione strati di miscela aria combustibile con diversi rapporti \u03b1.\nNOx.\nLa formazione degli NOx \u00e8 dovuta alla presenza delle alte temperature che si sviluppano nei cilindri. Per prevenire questo si utilizza una strategia di ricircolo dei gas esausti EGR. I gas combusti vengono utilizzati come gas inerti e immessi in camera di combustione assieme all'aria di alimentazione, questo per evitare la presenza di un eccesso di ossigeno e la conseguente formazione di NOx.\nInoltre, a valle del sistema di scarico con catalizzatore a tre vie, \u00e8 necessaria una specifica sonda Lambda per la rilevazione dell'ossigeno che permette alla centralina elettronica di rilevare l'effettiva stechiometria di funzionamento del motore e di regolare in retroazione le gestione e la strategia di alimentazione."}
{"id": "375328", "revid": "1005847", "url": "https://it.wikipedia.org/wiki?curid=375328", "title": "Carlo Vizzini", "text": "Gi\u00e0 segretario del Partito Socialista Democratico Italiano per meno di un anno, tra il 1992 e il 1993 e pi\u00f9 volte ministro, \u00e8 stato esponente del Partito Socialista Italiano e prima di Forza Italia e del PdL. Fu dichiarata la prescrizione del reato nel processo per fatti di Tangentopoli.\nBiografia.\nParlamentare dal 1976 al 1994 e dal 2001 al 2013, ricopre la carica di presidente della Commissione Affari Costituzionali del Senato. Nel giugno 2009 si \u00e8 dimesso dalla Commissione Parlamentare Antimafia in seguito al suo coinvolgimento in un'inchiesta della Procura di Palermo riguardo a presunti favori all'associazione mafiosa che faceva capo a Vito Ciancimino.\nAttivit\u00e0 professionale.\nSi \u00e8 laureato col massimo dei voti in Giurisprudenza all'Universit\u00e0 degli Studi di Palermo con la tesi \"Organizzazione e funzione dei partiti politici\".\nDal 1971 diventa assistente ordinario di Scienza delle finanze e Diritto finanziario nella stessa Universit\u00e0 di Palermo, nel 1973 docente di Storia delle dottrine economiche.\nAttivit\u00e0 politica.\nHa un fratello e una sorella, Gianfranco e Lucia. Suo padre era Casimiro Vizzini, uno tra i fondatori del PSDI e parlamentare.\nNel 1976 viene eletto alla Camera dei deputati per il PSDI e diviene sottosegretario alle Partecipazioni Statali nel brevissimo Governo Andreotti V e nel Governo Cossiga I fino al 1980, Ministro degli Affari Regionali nel Governo Craxi I (dal 1984) e nel Governo Craxi II, Ministro per i beni culturali e ambientali nel Governo Goria (1987-1988), Ministro della Marina Mercantile nel Governo Andreotti VI (1989-1991), Ministro delle Poste e Telecomunicazioni nel Governo Andreotti VII (1991-1992).\nNel maggio 1992 diviene segretario del PSDI, carica che \u00e8 costretto a lasciare nell'aprile del 1993 perch\u00e9 coinvolto nello scandalo di Tangentopoli in seguito all'inchiesta Mani Pulite. Insieme a lui sono coinvolti molti dei maggiori politici del periodo. Sempre nel 1992, come leader dei socialdemocratici italiani, \u00e8 uno dei tre fondatori italiani (insieme a Bettino Craxi e Achille Occhetto) del Partito del Socialismo Europeo.\nNel 1998 aderisce a Forza Italia e nel giugno del 1999 entra nel Consiglio di presidenza del partito di Silvio Berlusconi. Nel 2001 viene eletto senatore per Forza Italia nel collegio di Palermo centro, ed \u00e8 presidente della Commissione bicamerale Affari regionali. Rieletto nel 2006 nella lista regionale. \u00c8 componente della Commissione parlamentare Antimafia.\nNel 2007 si candida alle elezioni comunali a Palermo con la lista \"Vizzini per Palermo, Forum delle Libert\u00e0\", satellite di Forza Italia, e ottiene due consiglieri comunali ed \u00e8 nominato assessore comunale.\nNel 2008 \u00e8 eletto al Senato nelle liste del Popolo della Libert\u00e0 e diventa presidente della commissione Affari Costituzionali del Senato.\nA pochi mesi dall'elezione Vizzini, insieme a Filippo Berselli, si \u00e8 fatto promotore di un discusso emendamento al decreto sicurezza. L'emendamento, nato per garantire una corsia preferenziale ai processi connessi alla criminalit\u00e0 organizzata e ai reati di grave allarme sociale, prevede la sospensione di un anno per tutti i processi in corso che non riguardino reati puniti con pene fino a dieci anni di reclusione commessi fino al 30 giugno 2002 e ovviamente anche dei relativi termini di prescrizione.\nNel novembre 2011 lascia il PdL per aderire al Partito Socialista Italiano, collocandosi all'opposizione rispetto al centrodestra guidato da Berlusconi.\nNel 2014 viene nominato Presidente del Consiglio nazionale del Partito Socialista Italiano, carica che mantiene fino al 7 maggio 2019, dove il neo segretario Enzo Maraio lo sostituisce con l'ex segretario Riccardo Nencini.\nSport.\nIl padre Casimiro, oltre alla carriera politica, era stato anche presidente del Palermo Calcio dalla fine degli anni cinquanta sino ai primi degli anni sessanta.\nCarlo inoltre, da sempre tifoso rosanero, grazie ad una sua iniziativa, del sindaco Leoluca Orlando e di Salvino Lagumina, contribu\u00ec a rifondare la squadra cittadina il 7 gennaio 1987, dopo il fallimento avvenuto nel settembre del 1986.\nCarlo Vizzini inoltre, nel 2017, \u00e8 stato nominato consulente per lo sport del Comune dal sindaco Orlando.\nProcedimenti giudiziari.\nTangentopoli.\nNel 1993 viene indagato nell'ambito del Processo ENIMONT con l'accusa di aver ricevuto un finanziamento illecito di 300 milioni di lire destinato al PSDI. Condannato in primo grado, il reato si estingue per prescrizione in appello. Viene invece assolto dal Tribunale dei ministri dall'accusa di aver percepito illecitamente denaro quando ricopriva la carica di Ministro delle poste e delle telecomunicazioni.\nLe accuse di Ciancimino.\nNel 2009 il pentito di mafia Massimo Ciancimino (figlio dell'ex sindaco mafioso di Palermo Vito Ciancimino), pur avendo dichiarato pubblicamente ed in atti giudiziari di non conoscerlo, lo accusa di avergli pagato tangenti per 900\u00a0000 euro. Per questo motivo nel giugno del 2009 Vizzini \u00e8 iscritto nel registro degli indagati della DDA di Palermo per concorso in corruzione aggravata dal favoreggiamento di Cosa Nostra assieme ai politici dell'Udc Salvatore Cuffaro, Francesco Saverio Romano e Salvatore Cintola.\nCon la ricezione dell'avviso di garanzia, rassegna le dimissioni dalla Commissione Parlamentare Antimafia.\nIl 20 ottobre 2010 il Giudice per le Indagini Preliminari di Palermo chiede al Senato l'autorizzazione all'uso di diverse intercettazioni telefoniche riguardanti l'inchiesta in questione.\nIl 18 gennaio 2012 la Giunta per le elezioni e le immunit\u00e0 parlamentari del Senato respinge la relazione Sanna (Partito Democratico), volta a concedere l'utilizzo delle intercettazioni. In seguito a ci\u00f2 il Presidente Marco Follini nomina nuovo relatore il senatore Carlo Sarro (Popolo della Libert\u00e0), il quale propone all'Assemblea di negare la richiesta del GIP.\nIl 14 marzo 2012 il Senato approva a scrutinio segreto (con 156 s\u00ec, 92 no e 15 astenuti) la relazione Sarro, negando quindi l'autorizzazione all'utilizzo delle intercettazioni. In precedenza, Vizzini aveva chiesto all'Assemblea di concedere l'autorizzazione richiesta dal GIP e dalla Procura.\nIl 7 gennaio del 2013 la Procura di Palermo ha chiesto formalmente l'archiviazione dell'indagine aperta a carico del senatore per insufficienza di prove,\nIl 28 luglio 2014 il Giudice per le Indagini Preliminari di Palermo archivia l'indagine e proscioglie Vizzini dalle accuse a lui contestate."}
{"id": "375330", "revid": "767487", "url": "https://it.wikipedia.org/wiki?curid=375330", "title": "Muscoidea", "text": "Muscoidea \u00e8 una superfamiglia di insetti dell'ordine dei Ditteri."}
{"id": "375331", "revid": "126257", "url": "https://it.wikipedia.org/wiki?curid=375331", "title": "Evirato (araldica)", "text": ""}
{"id": "375332", "revid": "599013", "url": "https://it.wikipedia.org/wiki?curid=375332", "title": "Rodolfo Rombaldoni", "text": "Alto 1,93 m per 96 chilogrammi di peso, gioca nel ruolo di play-guardia.\nCarriera.\nInizia la sua carriera cestistica giocando nella Scaligera Basket Verona per tre anni (dal 1993 al 1996), dove esordisce in serie A il 22 settembre 1994 contro Reggio Emilia.\nNel 1996 si trasferisce a Pistoia, nel 1997 esordisce nel campionato di Serie B a Barcellona Pozzo di Gotto e nel 1998 a Pozzuoli (in serie A2) per poi tornare a Barcellona Pozzo di Gotto in Serie B a gennaio del 1999. All'inizio della stagione 1999 fa ritorno a Verona dove resta per tre stagioni e ha la possibilit\u00e0 di giocare per la prima volta in Eurolega. Dal 2002 al 2004 gioca per la squadra di Reggio Calabria e nel 2005 viene ingaggiato dall'Aurora Jesi.\nA Jesi gioca soltanto met\u00e0 stagione, a febbraio infatti accetta l'offerta di ingaggio della Fortitudo Bologna con la quale ritorna a giocare l'Eurolega e vince il campionato 2004-05 e subito dopo la Supercoppa italiana.\nNell'ottobre 2006, dopo l'ultima stagione travagliata a causa di una serie di infortuni, passa alla Legea Scafati. Nel febbraio 2007 si trasferisce alla Montepaschi Siena in seguito a uno scambio con Luigi Datome.\nNell'estate 2007 si trasferisce alla Reyer Venezia, in Serie B1 e guida la societ\u00e0 lagunare al ritorno in Legadue dopo 12 anni di assenza dal maggior palcoscenico nazionale.\nArrivato a Brescia nel febbraio del 2011, guida la Leonessa Brescia alla promozione in serie A2.\nNell'estate 2012 torna a vestire la casacca dell'Urbania Basket paese dove \u00e8 cresciuto, per poi passare al Monticelli Basket con la quale vince il campionato di DNB. Nell'estate del 2013 firma per la Pallacanestro Piacentina, rimanendoci per due stagioni. Il 27 giugno 2017, dopo due stagioni a Forl\u00ec con due societ\u00e0 diverse, fa ritorno alla Pallacanestro Piacentina. Nel 2018 scende in Serie D accettando l'offerta dei Bask\u00e9rs Forlimpopoli con la quale centra due promozioni di fila e attualmente milita in CGold.\nCon la nazionale di pallacanestro italiana vinse la medaglia d'argento alle Olimpiadi di Atene 2004."}
{"id": "375335", "revid": "1318658", "url": "https://it.wikipedia.org/wiki?curid=375335", "title": "Muscidae", "text": "I Muscidae sono una famiglia di insetti dell'ordine dei Ditteri.\nTassonomia.\nLista di generi della famiglia Muscidae:"}
{"id": "375336", "revid": "126257", "url": "https://it.wikipedia.org/wiki?curid=375336", "title": "Fabbricato (araldica)", "text": ""}
{"id": "375337", "revid": "246700", "url": "https://it.wikipedia.org/wiki?curid=375337", "title": "Ligue 1", "text": "La Ligue 1, nota come Division 1 fino al 2002, \u00e8 il massimo livello professionistico del campionato di calcio francese.\nLa squadra pi\u00f9 titolata \u00e8 il Saint-\u00c9tienne, che pu\u00f2 vantare dieci vittorie nella sua storia, mentre l'Olympique Marsiglia \u00e8 la compagine che ha disputato pi\u00f9 edizioni (71); la pi\u00f9 lunga striscia di vittorie consecutive spetta invece all'Olympique Lione, capace di trionfare per sette volte di fila tra il 2001 e il 2008. La squadra campione in carica \u00e8 il Lilla, che nella stagione 2020-2021 ha conquistato il titolo davanti al Paris Saint-Germain.\nAl 2021 la Ligue 1 occupa il quinto posto nel ranking UEFA per le competizioni di club.\nFormula.\nVi partecipano venti squadre che si affrontano a turni nel girone di andata (disputato orientativamente tra agosto e dicembre) e ritorno (tra gennaio e maggio). Per ogni partita sono assegnati tre punti alla vincitrice dell'incontro (a partire dalla stagione 1994-95, dopo un anno di sperimentazione nella stagione 1988-89) e zero a quella sconfitta. In caso di pareggio \u00e8 assegnato un punto a squadra. Dal campionato 1973-74 fino al 1975-76 fu adottata una regola nell'assegnazione dei punti che consisteva nell'aggiunta di un punto \"bonus\" ad una squadra che vincesse un incontro con pi\u00f9 di tre gol di scarto.\nLa squadra che si classifica al primo posto viene insignita del titolo di Campione di Francia e, dal 2003, vince un trofeo chiamato \"Hexagoal\". Inoltre, la squadra campione, ha il diritto ad accedere alla Fase a gironi della UEFA Champions League, assieme alla seconda classificata. La terza classificata disputer\u00e0 invece i preliminari della massima competizione continentale partendo dal terzo turno di qualificazione (Percorso Piazzate). La quarta, insieme alla vincitrice della Coppa di Francia, ha invece accesso alla UEFA Europa League (fino al 2009 chiamata Coppa UEFA) partendo dal terzo turno di qualificazione. La quinta, e nel caso la sesta, andr\u00e0 al playoff della UEFA Europa Conference League.\nLe ultime tre squadre classificate retrocedono in Ligue 2. Dal 1965 al 1970 i club classificatisi al quarto e al quinto posto in Division 2 e quelli classificatisi al sedicesimo e diciassettesimo posto in Division 1 si affrontavano in un mini-torneo, al termine del quale le squadre classificatesi nelle prime due posizioni avrebbero guadagnato la promozione o la salvezza, mentre quelle piazzate negli ultimi due posti sarebbero retrocessi o avrebbero perso la promozione. Dal 1979 al 1993 furono reintrodotti i Play-Off promozione-salvezza, che vedevano per\u00f2 opposte la terz'ultima della Ligue 1 contro la terza classificata della Ligue 2, una formula poi riproposta in pianta stabile a partire dal 2017.\nStoria.\nI primi anni (1930\u20131939).\nL'era del calcio professionistico in Francia inizia nel 1930: nel luglio dello stesso anno la federazione si pronuncia favorevolmente in questo senso con 128 voti favorevoli, 20 contrari e 1 astenuto (il presidente della Federazione e della FIFA Jules Rimet).\nLa prima edizione del campionato, chiamato \"Division Nationale\", comincia nella stagione 1932-1933 ed \u00e8 giocata da venti squadre divise in due gironi. Viene vinta dall', che nella finale ha la meglio sul : quest'ultima squadra era giunta all'incontro in luogo dell', squalificato a causa di uno scandalo di corruzione. Gi\u00e0 a partire dall'anno seguente il girone diviene per\u00f2 unico, e il torneo viene rinominato \"Division 1\"; inizialmente \u00e8 composto da quattordici club, che vengono poi portati a sedici. In questi primi anni riportano due vittorie a testa il e il nel quale milita Roger Courtois, inoltre nel 1938 \u00e8 proprio la Francia ad ospitare il mondiale: i padroni di casa sono per\u00f2 sconfitti nei quarti a Colombes dall' poi campione.\nL'anno seguente si assiste tuttavia allo scoppio della seconda guerra mondiale, e successivamente anche all'invasione del Paese: il torneo ufficiale viene cos\u00ec interrotto e sostituito da altri, che non verranno per\u00f2 riconosciuti.\nL'immediato dopoguerra (1945\u20131952).\nLa fine della guerra coincide con la riorganizzazione del campionato, che nella stagione 1945-1946 viene vinto dal neonato . Poco dopo nasce la Coppa Latina, una competizione internazionale che vede la partecipazione dei campioni di quattro nazioni europee: qui nel 1950 il raggiunge la finale, e negli anni seguenti anche il Lilla e il fanno lo stesso. Nel 1953 lo riesce invece a vincere il trofeo.\nIl dominio dello Stade Reims (1952\u20131963).\nProprio questa squadra, allenata da Albert Batteux e nella quale milita anche il futuro Pallone d'oro Raymond Kopa, comincia a dominare la scena nazionale. Dopo aver conquistato il terzo titolo nel 1954-1955 il club partecipa alla prima edizione della Coppa dei Campioni, e arriva a disputare la finale di Parigi: \u00e8 per\u00f2 qui sconfitto dal . In seguito Kopa si trasferisce proprio tra le fila degli spagnoli, tuttavia la rosa viene rafforzata con gli ingaggi di Just Fontaine, Jean Vincent, Roger Piantoni e Dominique Colonna. Il club vince un altro titolo nel 1957-1958, a cui fa seguito un nuovo raggiungimento di un'altra finale continentale: i francesi vengono per\u00f2 nuovamente sconfitti dalle \"Merengues\". In estate Fontaine \u00e8 invece grande protagonista a con la maglia della poi arrivata terza: le 13 reti messe a segno rappresentano a tutt'oggi un record ineguagliato.\nNegli anni immediatamente seguenti la squadra conquista altri due titoli, l'ultimo dei quali arriva nel 1961-1962: retrocede tuttavia alcuni anni dopo, senza riuscire pi\u00f9 a tornare a questi livelli. Intanto il era arrivato al quarto successo nel 1958-1959, inoltre Thad\u00e9e Cisowski era stato per tre volte capocannoniere con addosso la maglia del .\nNantes - Saint-\u00c9tienne (1963\u20131983).\nDal campionato 1963-1964, vinto dal , inizia un ventennio caratterizzato dal dualismo tra questa squadra e il : i \"Canarini\" conquistano il loro primo titolo nel 1964-1965, e si ripetono l'anno successivo, quando Philippe Gondet \u00e8 capocannoniere. I \"Verts\" accolgono invece in panchina Batteux, che aveva appena concluso il ciclo allo : egli, dirigendo in campo Robert Herbin, Salif Ke\u00efta e Herv\u00e9 Revelli tra gli altri, conquista quattro scudetti consecutivi, l'ultimo dei quali arriva nel 1970. \u00c8 poi la volta dell', che, trascinato dai gol della Scarpa d'oro 1971 Josip Skoblar, vince i due titoli successivi. Rivoluzione in casa del Saint-Etienne: Herbin viene nominato allenatore, ed entra in rosa il giovane Dominique Rocheteau. La squadra, oltre a vincere tre scudetti di fila, arriva a disputare la semifinale della Coppa dei Campioni 1974-1975 e la finale dell'edizione successiva: ad avere la meglio \u00e8 per\u00f2 sempre il .\nTorna poi al successo il Nantes, nel quale militano anche Henri Michel e Jean-Paul Bertrand-Demanes. \u00c8 seguito dal neopromosso di Delio Onnis, il miglior marcatore di tutti i tempi; in cima alla classifica dei capicannonieri c'\u00e8 tuttavia spesso Carlos Bianchi. C'\u00e8 gloria anche per il di Johnny Rep, che raggiunge la finale della Coppa UEFA 1977-1978: viene per\u00f2 conquistata dal .\nDal canto loro i \"Verts\" conquistano il loro decimo titolo vincendo la Division 1 1980-1981, quando in rosa figurano anche Rep e il giovane Michel Platini. Tuttavia durante il campionato 1981-1982, vinto dal Monaco, emerge uno scandalo finanziario che vede coinvolto il presidente del Saint-Etienne, Roger Rocher: due anni dopo il club retrocede. L'anno seguente, invece, il Nantes vince il sesto titolo.\nIl dominio del Bordeaux (1983\u20131988).\nNelle quattro stagioni a cavallo dei vittoriosi Europei di casa si svolge il periodo del , che vince tre titoli in quattro anni: 1983-1984, 1984-1985 e 1986-1987. La squadra, nella quale militano anche Alain Giresse, Patrick Battiston, Bernard Lacombe e Jean Tigana, raggiunge la semifinale nella Coppa dei Campioni 1984-1985: \u00e8 qui battuta dalla .\nI successi del Marsiglia (1988\u20131993).\nDopo una stagione in cui si afferma agevolmente il , nel campionato 1988-1989, il primo con l'assegnazione in via sperimentale dei tre punti per vittoria, inizia il ciclo dell'. La squadra del presidente Bernard Tapie, guidata da fuoriclasse del calibro di Jean-Pierre Papin, prolifico centravanti laureatosi capocannoniere per ben cinque volte consecutive e insignito del Pallone d'oro 1991, \u00c9ric Cantona, estroso attaccante genio e sregolatezza, Chris Waddle, ala inglese dotata di un dribbling funambolico, Abedi Pel\u00e9, considerato il miglior calciatore ghanese di tutti i tempi e uno dei migliori calciatori africani di sempre, e Dragan Stojkovi\u0107, trequartista jugoslavo particolarmente abile nel dribbling e dotato di un'eccellente visione di gioco, conquista quattro titoli consecutivi fino alla stagione 1991-1992. In campo continentale raggiunge invece la semifinale nella Coppa dei Campioni 1989-1990 e la finale nell'edizione 1990-1991, nella quale \u00e8 per\u00f2 battuta dalla a Bari; l'anno successivo \u00e8 invece il Monaco di Ars\u00e8ne Wenger a disputare un'altra finale europea, nella Coppa delle Coppe 1991-1992, che viene per\u00f2 vinta dal .\nPer l'OM le cose sembrerebbero andare meglio l'anno successivo: il club vince sul campo il quinto titolo consecutivo, e si appresta a disputare nuovamente la finale della prima edizione della nuova Champions League. La partita, giocata a Monaco di Baviera contro il di Fabio Capello, viene vinta grazie a un gol di Basile Boli, tuttavia alcuni giorni prima era emerso uno scandalo che aveva coinvolto anche il : le due squadre si erano infatti affrontate nella precedente gara di campionato, che per\u00f2 sarebbe stata \"addomesticata\" per far s\u00ec che il Marsiglia non spendesse troppe energie in vista dell'impegno continentale. Il titolo conquistato sul campo viene quindi revocato e non viene assegnato, mentre la squadra viene retrocessa in Division 2.\nRisultati variabili (1993\u20132001).\nIl Caso VA-OM altera gli equilibri del campionato: nelle successive sette edizioni si affermarono le altre squadre che erano rimaste in penombra negli anni precedenti. La vittoria del nel 1993-1994 \u00e8 seguita dal ritorno al successo del , che si aggiudica la prima edizione in cui vengono assegnati definitivamente i tre punti a vittoria; queste due squadre, insieme al , arrivano anche a giocare la semifinale della \"Champions\". Successivamente i parigini sconfiggono a Bruxelles il e vincono la Coppa delle Coppe 1995-1996, mentre nello stesso anno il viene sconfitto dal nella doppia finale della Coppa UEFA. Intanto l' aveva appena ottenuto la prima vittoria in campionato, e lo stesso fa il nel 1998, pur riuscendo ad avere la meglio sul solo grazie alla differenza reti; in estate la si laurea invece Campione del Mondo vincendo il mondiale di casa. Sempre in ambito internazionale, l'anno precedente il PSG era stato sconfitto nella finale della Coppa delle Coppe, mentre sul fronte interno il Monaco aveva vinto agevolmente il titolo, ottenendo un nuovo successo nel 1999-2000.\nIntanto nella stagione 1996-1997 il Monaco aveva vinto agevolmente il titolo, mentre il PSG era stato sconfitto nella finale della Coppa delle Coppe dal . I monegaschi arrivano invece in semifinale nella Champions, e si ripetono in campionato nell'edizione 1999-2000, quando la Nazionale vince il . Torna al successo anche il , che \u00e8 protagonista di un vivace testa a testa con un redivivo nella stagione 1998-1999: quest ultima squadra raggiunge anche la finale della Coppa UEFA, che viene per\u00f2 conquistata dal .\nDominio dell'Olympique Lione (2001\u20132008).\nDopo una vittoria del Nantes, la stagione 2001-2002, l'ultima con la denominazione di \"Division 1\", segna l'inizio del dominio dell'. Il club, nel quale milita anche Juninho Pernambucano, inizia a vincere i suoi primi tre titoli sul filo di lana: il primo solo nell'ultima giornata, superando il Lens nello scontro diretto, il secondo dopo un testa a testa con il , e il terzo, davanti al rientrante , nella stagione 2003-2004. Questa vede ben due squadre francesi raggiungere un traguardo prestigioso in campo continentale: i monegaschi raggiungono infatti la finale della Champions League, mentre l'OM quella della Coppa UEFA: sono per\u00f2 rispettivamente sconfitte dal di Jos\u00e9 Mourinho e dal di Rafael Ben\u00edtez.\nIntanto nel Lione arriva in prima squadra anche il giovane Karim Benzema, e il club vince, stavolta in scioltezza, i tre campionati successivi: +12 sul Lille nella stagione 2004-2005, +15 sul Bordeaux nella successiva e +17 sull'Olympique Marsiglia nella stagione 2006-2007. L'ultimo titolo di questo periodo arriva nella stagione 2007-2008, quando il rimane in corsa fino all'ultima giornata.\nNuovi equilibri (2008\u20132012).\nProprio quest ultima squadra riesce a spezzare l'egemonia del Lione, andando a vincere la Ligue 1 2008-2009 all'ultima giornata, a 10 anni di distanza dall'ultima volta. L'OL arriva poi a giocare la semifinale della UEFA Champions League 2009-2010, tuttavia a vincere il titolo francese \u00e8 l' di Didier Deschamps, che torna sul trono a distanza di 18 anni dall'ultimo successo. \u00c8 poi il turno del di Rudi Garcia, che lo rivince dopo ben 57 anni, mentre il titolo del 2011-2012 viene conquistato per la prima volta dal allenato da Ren\u00e9 Girard: il club riesce ad avere la meglio sul PSG, tornato competitivo dopo l'acquisto del club da parte di una cordata araba.\nDominio del PSG (2012\u2013oggi).\nInfatti la nuova dirigenza della squadra parigina aveva iniziato a rinforzare la squadra con una campagna acquisti faraonica, puntando soprattutto su calciatori della Serie A: per 30 milioni di euro era arrivata infatti l'ala argentina Ezequiel Lavezzi, proveniente dal , poi il difensore brasiliano Thiago Silva e l'attaccante svedese Zlatan Ibrahimovi\u0107, entrambi prelevati dal per circa 65 milioni di euro, ed il giovane centrocampista italiano Marco Verratti, che veniva invece dal . La squadra, allenata da Carlo Ancelotti, torna quindi a vincere il campionato dopo 19 anni dall'ultimo successo, diventando quindi la sesta diversa a vincere la Ligue 1 nelle ultime sei edizioni.\nGrazie alle ingenti somme di denaro immesse dal fondo emiro la rosa si impreziosisce con campioni del calibro di Edinson Cavani, prolifico centravanti uruguayano, Marquinhos, elegante difensore brasiliano considerato dagli addetti ai lavori come l'erede di Thiago Silva, e \u00c1ngel Di Mar\u00eda, talentuoso esterno mancino argentino: il PSG, guidato ora da Laurent Blanc, si ripete cos\u00ec anche nelle tre stagioni successive, 2013-2014, 2014-2015 e 2015-2016. Il club parte coi favori del pronostico anche nella stagione 2016-2017, tuttavia deve cedere lo scettro al dell'oligarca russo Dmitrij Rybolovlev: la squadra del principato, guidata dall'allenatore portoghese Leonardo Jardim e trascinata dai gol del centravanti colombiano Radamel Falcao, dalle prodezze del giovanissimo fuoriclasse Kylian Mbapp\u00e9 e dal talento delle ali Bernardo Silva e Thomas Lemar, riesce a staccare il PSG di ben 8 punti in classifica, e raggiunge anche la semifinale nella Champions League.\nNell'estate del 2017 la dirigenza della squadra capitolina decide poi di pagare l'astronomica clausola rescissoria di 222 milioni di euro per prelevare Neymar dal , il pi\u00f9 costoso affare della storia del calcio, e con 190 milioni di euro si assicura anche Mbapp\u00e9, che arriva proprio del Monaco; questa squadra realizza anche le prolifiche cessioni di Bernardo Silva, Ti\u00e9mou\u00e9 Bakayoko e Benjamin Mendy. Il rafforzamento esponenziale nel reparto offensivo del PSG, e l'iniziale indebolimento della principale concorrente, fanno s\u00ec che il campionato 2017-2018 e il successivo vengano conquistati con largo anticipo. Da segnalare anche la seconda vittoria della Nazionale al Mondiale e il raggiungimento della finale della UEFA Europa League 2017-2018 da parte dell' di Rudi Garcia: a vincere \u00e8 tuttavia l'.\nI parigini conquistano il titolo anche nella stagione 2019-2020, che viene interrotta a causa della pandemia di COVID-19, e arrivano anche a disputare la finale della Champions League, quando in panchina c'\u00e8 Thomas Tuchel: la coppa viene per\u00f2 conquistata dal , che aveva eliminato nel turno precedente l'. La Ligue 1 2020-2021 viene invece vinta dal sorprendente di Christophe Galtier, che \u00e8 trascinato in campo dalle prestazioni del neo-acquisto Burak Y\u0131lmaz; il raggiunge per\u00f2 nuovamente la semifinale nella massima manifestazione continentale. Dall'estate del 2021 a guidare la squadra c'\u00e8 Mauricio Pochettino, che pu\u00f2 contare anche su Lionel Messi e Gianluigi Donnarumma.\nSquadre.\nDi seguito viene riportato il numero di campionati alle quali hanno partecipato le varie squadre, aggiornato all'edizione 2021-2022, l'ottantaquattresima.\nRecord.\nIndividuali.\nCannonieri.\nPrimi dieci giocatori con il maggior numero di reti segnate in Division 1/Ligue 1.\nPresenze.\nPrimi dieci giocatori con il maggior numero di presenze in Division 1/Ligue 1."}
{"id": "375338", "revid": "1573940", "url": "https://it.wikipedia.org/wiki?curid=375338", "title": "Musca", "text": "Musca , \u00e8 un genere di insetti dell'ordine dei Ditteri (Brachycera: Muscidae), comprendente specie saprofaghe e onnivore, sia allo stato larvale sia allo stadio adulto.\nLe specie del genere \"Musca\" sono comunemente chiamate mosche, per quanto questo termine sia usato genericamente per indicare molti altri ditteri pi\u00f9 o meno simili sotto l'aspetto morfologico. La specie pi\u00f9 comune e pi\u00f9 conosciuta \u00e8 la mosca domestica o mosca per antonomasia (\"Musca domestica\")"}
{"id": "375339", "revid": "125705238", "url": "https://it.wikipedia.org/wiki?curid=375339", "title": "Nina Hagen", "text": "Biografia.\nDiva versatile, personalit\u00e0 eccentrica e nella scena punk, rock e pop per almeno trent'anni, Nina Hagen \u00e8 nata dal matrimonio della cantante e attrice Eva-Maria Hagen, molto popolare nell'ex Repubblica Democratica Tedesca, con lo scrittore Hans Oliva-Hagen. I genitori divorziarono quando Nina aveva due anni. Lei vide raramente il padre. La madre si rispos\u00f2 nove anni dopo col cantante e attivista politico Wolf Biermann.\nGi\u00e0 a 17 anni Nina era una cantante di successo: il suo brano \"Du hast den Farbfilm vergessen\" (\"Hai dimenticato di prendere il rullino a colori\") divenne molto popolare. La canzone parlava di una ragazza che rimprovera al suo ragazzo di esser venuto con lei in vacanza e aver dimenticato la pellicola a colori per la macchina fotografica, cos\u00ec i due non potranno scattare foto da far vedere agli amici che non crederanno che le loro vacanze siano state cos\u00ec belle. Secondo molti si trattava di una sottile satira del grigiore della DDR.\nQuando Wolf Biermann, suo patrigno e intellettuale dissidente della DDR, fu espatriato nel 1976, Nina lo segu\u00ec nella Germania Ovest, anche perch\u00e9 bollato come individuo dal comportamento antisociale, dovuto alle sue contestazioni contro l'invasione sovietica della Cecoslovacchia. Si trasfer\u00ec in seguito a Londra dove stava nascendo il punk e Nina si fece ispirare da questo genere di musica collaborando e frequentando nomi del panorama nascente come i Sex Pistols e Vivienne Westwood. Pi\u00f9 tardi dichiarer\u00e0 in un'intervista che si appassion\u00f2 a questo movimento tipicamente maschile perch\u00e9 gli unici esponenti del punk erano ragazzini di appena quattordici o quindici anni. Lei invece di anni ne aveva gi\u00e0 ventidue e tutti cominciarono a chiamarla \"Madrina del punk\" e successivamente 'Regina'.\nAl suo ritorno in Germania Ovest assunse uno stile eccentrico e assieme al suo gruppo (provenienti dal gruppo \"Lokomotive Kreuzberg\", e che dopo la fine del sodalizio con la Hagen cambi\u00f2 il nome in Spliff) registr\u00f2 due album dal titolo \"Nina Hagen Band\" (1978) e \"Unbehagen\" (1979). Questi due dischi, che andarono a ruba anche al mercato nero dell'Est, ebbero un grande successo e aprirono un nuovo capitolo nella storia del rock tedesco offrendo al pubblico un primo approccio alla creazione di musica punk e NDW. I principali brani che attirano l'attenzione sono African Reggae, per le sue sonorit\u00e0 esotiche e il ritmo travolgente oltre che una parte del testo in inglese e non in tedesco; Naturtr\u00e4ne, brano che la stessa Hagen scrisse all'et\u00e0 di 13 anni e una versione di \"Lucky Number\" di Lene Lovich riscuote molte attenzioni sia nel Regno Unito che negli Stati Uniti d'America dove l'artista si trasferisce.\nNina ha sempre rifiutato di confessare il motivo della rottura con la band, ma si presuppone fosse il desiderio da parte della cantante di intraprendere una carriera solista.\nL'arrivo in America e NunSexMonkRock.\nCos\u00ec la giovanissima Nina si trasferisce nel nuovo mondo tutta sola. Dalla sua parte ha un'eccellente conoscenza della lingua inglese, che ha appreso nel suo viaggio a Londra, una discreta somma di denaro ricavato dalle vendite dei suoi primi lavori e un'ottima dose di determinazione.\nMa a differenza della Germania, in America nessuno ha mai sentito parlare di lei, cos\u00ec Nina pensa bene di pubblicare un EP che racchiuda i suoi principali successi fino ad ora, in attesa di un nuovo lavoro discografico. I brani riscuotono un notevole successo, soprattutto nelle discoteche newyorkesi e dopo pochi mesi comincia a lavorare ad un nuovo progetto. Il titolo di quello che diventer\u00e0 forse la sua pi\u00f9 celebre opera sar\u00e0 NunSexMonkRock. Proprio poco tempo prima dell'uscita dell'album, Nina si innamora di un giovane chitarrista di nome Ferdinand Karmelk che suonava gi\u00e0 per il suo ex fidanzato Herman Brood. Dalla loro breve relazione nasce una figlia che verr\u00e0 battezzata Cosma Shiva in riferimento alle due grandi passioni della madre, gli UFO e l'Induismo. Nella track list del nuovo album, che usc\u00ec a maggio del 1982, fu incluso un brano dedicato alla figlia. Altra canzone di notevole successo fu Dr. Art, una dedica al disegnatore di Graffiti \"Ivar Vics\", ex fidanzato della Hagen.\nTuttavia il singolo trainante e che per tutta l'estate 1982 rimase tra le principali hit trasmesse per le radio di tutto il mondo fu Smack Jack. Scritta e composta interamente da Ferdinand Karmelk, la canzone tratta di temi pesanti come la droga (infatti Karmelk era un tossico dipendente che mor\u00ec di AIDS nel 1988) e la disperazione umana. Viene anche rilasciato un video girato in una discoteca dove si vede Nina interpretare quattro diverse persone: Adolf Hitler (indossando baffi e cappellino e cantando con voce roca), una ragazza pazza, una prostituta di colore e la Madonna (che cerca inutilmente di scacciare tutto il male e di liberare le persone dai loro peccati).\nNina \u00e8 una personalit\u00e0 molto eccentrica che ama mostrarsi in pubblico con \"look\" sempre diversi. Non a caso \u00e8 sempre stata paragonata alla Madonna tedesca, e la stessa Cindy Lauper ha dichiarato di essersi ispirata molto alla Hagen. Le sue canzoni sono ironiche e graffianti e mostrano testi con idee femministe e spesso di contestazione politica verso il regime sovietico. Ha spesso dato scandalo, come per esempio negli anni ottanta quando, ospite nella trasmissione televisiva austriaca \"Club2\", dimostra al pubblico sbalordito diverse tecniche di masturbazione. Oppure quando ha riproposto \"Wenn ich ein Junge w\u00e4r\" (Se fossi un ragazzo), una canzone portata al successo da Rita Pavone (al primo posto per varie settimane nelle hit parade tedesche) in Germania negli anni sessanta in lingua tedesca con un testo femminista, cambiando l'ultima strofa da (tradotto): \"se fossi un ragazzo tutto sarebbe pi\u00f9 facile\" a \"se fossi un ragazzo avrei pi\u00f9 rapporti (sessuali)\". Nina ha suscitato molto scalpore anche negli anni novanta quando ha rivelato di credere agli UFO, di interessarsi all'esoterismo e di ispirarsi ai movimenti religiosi orientali. Nina ha infatti dichiarato che vivendo in una famiglia e in una societ\u00e0 completamente atea, era andata lei stessa 'alla ricerca di Dio'. Sin dai primi anni ottanta fino alla vera e propria conversione, si dedic\u00f2 alla fede induista (nel 1999 pubblica infatti un album di mantra dal titolo Om Namah Shivay).\nNel 1993 partecipa a una puntata del variet\u00e0 di musica Schlager \"Heino Die Show\", condotto dal celebre cantante tedesco Heino, con il quale improvvisa il duetto \"HeiNina, HeiNina, HeiNo!\", reinterpretazione del celebre motivo popolare composto da Bronislau Kaper su parole di Helen Deutsch \"Hi-Lili, Hi-Lo\".\nNel 1995 partecipa alla creazione dell'album \"I Hate Freaks Like You\" della band di Dee Dee Ramone (ex Ramones) \"Dee Dee Ramone I.C.L.C.\"\nNegli ultimi anni ha fatto uso della sua voce camaleontica (si dice che abbia un'ampiezza di molte ottave e che ne abbia fatto cos\u00ec tanto uso da essere stata operata d'urgenza alle corde vocali dopo un concerto) provando diversi stili: nel 1998 ha interpretato brani di Bertolt Brecht con l'attrice Meret Becker in uno spettacolo per l'anniversario dei 100 anni della nascita del drammaturgo; nel 2003 ha cantato \"Seemann\" con gli Apocalyptica, e nel 2006 \u00e8 uscito un suo album di musica swing.\nNina Hagen ha all'attivo anche alcune prove cinematografiche. Nel 2004 ha sostenuto il ruolo della perfida strega-regina nel film \"7 Zwerge\" del regista Sven Unterwaldt Jr., una produzione tedesca \"Zipfelmuetzen Film/Hamburg, Film &amp; Entertainment\", dove il personaggio di Biancaneve \u00e8 recitato dalla figlia Cosma Shiva, nata nel 1981.\nNina Hagen ha scritto le sue memorie nel 1988.\nVita privata.\nA met\u00e0 degli anni ottanta, la Hagen sposa un punk diciottenne, quando lei di anni ne aveva 31. Il disco \"Punk Wedding\" del 1987 si ispira proprio a tale evento, che poi si scoprir\u00e0 essere una finzione.\nNina Hagen ha due figli, l'attrice Cosma Shiva Hagen, nata nel 1981 dalla relazione con il chitarrista Ferdinand Karmelk, e Otis Hagen, nato nel 1991 dalla sua relazione con Hans Chevalier Hagen."}
{"id": "375341", "revid": "1762097", "url": "https://it.wikipedia.org/wiki?curid=375341", "title": "Bodhr\u00e1n", "text": "Il bodhr\u00e1n (AFI: , in inglese pronunciato invece oppure ), al plurale bodhr\u00e1in o - all'uso inglese - bodhr\u00e1ns, \u00e8 un tamburo a cornice d'origine irlandese, usato soprattutto nel repertorio della musica popolare irlandese.\nIl bodhr\u00e1n ha la forma di un cilindro sottile, dotato di un'intelaiatura circolare di legno dal diametro variabile tra i 10 e i 26 pollici (da 25,4 a 66 cm) - quelli pi\u00f9 comunemente usati sono da 16 o 18 pollici. Il fianco del tamburo \u00e8 profondo da 9 a 20\u00a0cm. Una pelle di capra, talvolta di asino (oggi spesso sostituita da pelli sintetiche o anche da pelle di canguro) viene tesa e fissata su un lato dell'intelaiatura. L'altro lato dell'intelaiatura \u00e8 scoperto: il suonatore introduce una mano nell'apertura per sorreggere il tamburo e controllarne timbro e intonazione.\nA volte all'interno del bodhr\u00e1n vengono fissate una o due barre incrociate che servono a sostenere lo strumento. Alcuni strumenti professionali hanno un sistema di intonazione meccanica simile a quelli usati nei tamburi della batteria. Il musicista e costruttore irlandese Seamus O'Kane ha brevettato un sistema di tensione tramite una sola vite.\nIl bodhr\u00e1n viene suonato percuotendolo con un piccolo mazzuolo di legno arrotondato ad entrambe le estremit\u00e0, che il suonatore tiene tra pollice ed indice. Il timbro del bodhr\u00e1n \u00e8 grave e trova il suo massimo impiego nelle danze a tempo veloce, tipicamente i reel.\nOrigine del nome.\nTra le diverse possibili derivazioni del nome si hanno le seguenti:\nDerivazione dello strumento.\nIl bodhr\u00e1n \u00e8 entrato nella strumentazione della musica irlandese in un periodo relativamente recente, soppiantando completamente il tamburello. Strumenti di struttura simile si ritrovano praticamente in tutte le culture. La forte somiglianza con alcuni tamburi in uso nell'esercito spagnolo ha suggerito l'ipotesi che l'introduzione del bodhr\u00e1n possa essere avvenuto ad opera di irlandesi che avevano prestato servizio in tale esercito (cosa che accadeva abbastanza di frequente), o che avevano frequentato ex-coscritti incontrati a bordo di mercantili\nAltri hanno suggerito che il bodhr\u00e1n derivi dai vassoi di pelle usati anticamente per trasportare la torba. Uno strumento in tutto simile al bodhr\u00e1n e chiamato \"riddle drum\", osservato da Peter Kennedy nelle contee Inglesi del Dorset e del Wiltshire, suggerisce una derivazione comune, anche se non \u00e8 facile dire quale possa essere stato l'antecedente.\nDiffusione del bodhr\u00e1n.\nNon si hanno riferimenti al bodhr\u00e1n prima del XVII secolo; lo strumento in s\u00e9 rimase praticamente sconosciuto fino agli anni 1950, quando il rinnovato interesse per la musica irlandese lo fece conoscere ad opera di artisti quali The Clancy Brothers.\nNegli anni 1960, gruppi come i Ceolt\u00f3ir\u00ed Chualann e The Chieftains fecero conoscere notevoli specialisti di questo strumento. Negli anni 1970 il bodhr\u00e1n era ormai ben conosciuto, anche ad opera di virtuosi come Robin Morton (di The Boys of the Lough), Peadar Mercier e Kevin Conneff (The Chieftains), Christy Moore (Planxty) e Johnny \"Ringo\" McDonagh (De Danann)\nBench\u00e9 tradizionalmente associato all'Irlanda, il bodhr\u00e1n ha trovato impiego nella musica popolare di altre regioni, e nella musica celtica in generale, soprattutto in Scozia, Cape Breton e Terranova. Nella musica popolare della Cornovaglia \u00e8 in uso una versione di bodhr\u00e1n chiamata \"crowdy crawn\".\nTecnica.\nIl bodhr\u00e1n si suona da seduti con lo strumento poggiato su una coscia (di solito la sinistra). La mano \u00e8 infilata all'interno dello strumento, e controlla la tensione della pelle (e quindi l'intonazione dello strumento) tramite la pressione delle dita o dell'intera mano. La tensione cambia comunque in relazione alla temperatura e all'umidit\u00e0 presente nell'aria che pu\u00f2 tendere o rilassare la pelle, perci\u00f2 un esperto suonatore di bodhr\u00e1n si riconosce per la capacit\u00e0 di portare e mantenere lo strumento alle condizioni ottimali inumidendo, o asciugando, a seconda dei casi, la pelle stessa.\nLa mano destra percuote lo strumento usando una bacchetta tornita e arrotondata alle estremit\u00e0, chiamata \"tipper\", \"beater\", o \"cip\u00edn\", anticamente ottenuti da un osso di foggia appropriata, e oggi costruiti di legno duro; si usano anche bacchette a forma di spazzola. Esistono diversi stili, associati alle diverse regioni d'Irlanda: uno dei pi\u00f9 popolari, quello di Kerry, usa entrambe le estremit\u00e0 del \"tipper\"; lo stile di Limerick ne utilizza invece una sola estremit\u00e0.\nJohn-Joe Kelly, dei Flook, \u00e8 uno dei principali esponenti dello stile detto \"top-end\" che usa strumenti piccoli, con una pelle pi\u00f9 sottile preparata allo stesso modo di quella di un Lambeg drum (il tamburo da parata irlandese).\nL'uso del bodhr\u00e1n in ambiti non tradizionali e nella world music in generale, ha poi portato strumentisti come Lorcan Mac Muiris, Glen Velez, John Bergamo a esplorare sullo strumento tecniche percussive derivate dalle tradizioni jazz, europee, africane e asiatiche.\nStrumentisti.\nAlcuni tra i pi\u00f9 noti suonatori di bodhr\u00e1n sono:"}
{"id": "375342", "revid": "1543377", "url": "https://it.wikipedia.org/wiki?curid=375342", "title": "Influenzavirus A sottotipo H1N1", "text": "Il virus dell'influenza A sottotipo H1N1 \u00e8 un ceppo virale del virus dell'influenza A, l'unico appartenente al genere Influenzavirus A, della famiglia \"Orthomyxoviridae\".\nNe esistono numerose varianti che causano forme influenzali pandemiche negli animali e negli umani, come la febbre suina.\nTrasmissione.\nCome per l'influenza stagionale, la trasmissione da persona a persona pu\u00f2 diffondersi per via aerea attraverso le gocce di saliva trasportate da starnuti o colpi di tosse di persone infette e per mezzo del contatto con materiali o superfici infette.\nPatologie nell'uomo.\nI sintomi dell'influenza sono febbre improvvisa, di norma superiore a 38\u00a0\u00b0C, e manifestazioni respiratorie (tosse, mal di gola, raffreddore) associati ad almeno uno dei seguenti sintomi: mialgia ed artralgia, letargia e mancanza di appetito. Alcune persone colpite dal virus hanno anche riferito mal di gola, nausea, vomito, diarrea (in particolare nei bambini) e mal di pancia.\nForme pandemiche.\nPandemia del 1918.\nUna variante di questi virus fu la causa della influenza spagnola che tra il 1918 e il 1919 uccise dai 50 ai 100 milioni di persone in tutto il mondo e ne infett\u00f2 500 milioni.\nPandemia del 1977.\nLa pandemia di influenza russa del 1977 inizi\u00f2 nel nord della Cina e nell'Unione Sovietica, e l'Unione Sovietica lo rifer\u00ec per la prima volta all'Organizzazione Mondiale della Sanit\u00e0. Ha provocato circa 700.000 morti in tutto il mondo. La pandemia \u00e8 stata causata dal ceppo del virus H1N1, che assomiglia molto a un ceppo virale circolante in tutto il mondo negli anni '50. \u00c8 opinione diffusa che il virus sia stato rilasciato al pubblico in un incidente di laboratorio.\nPandemia del 2009.\nUn sottotipo di influenza suina del tipo A H1N1 si \u00e8 trasmessa da alcuni allevamenti di maiali all'uomo nel 2009, causando vittime in Messico e diffondendo la malattia nel mondo. Tale variante \u00e8 stata chiamata mediaticamente e in gergo colloquiale \"febbre suina\".\nDal 13 ottobre all'8 novembre 2009 i casi stimati in Italia sono stati 1.521.000, con una percentuale di decessi causati dall'influenza A dello 0,029 per mille, contro il 2 per mille della normale influenza.\nSpesso questa epidemia \u00e8 stata erroneamente accostata all'epidemia di influenza aviaria che ha avuto inizio a cavallo tra il 2003 e il 2004 nel Sud-Est asiatico, il cui virus per\u00f2 era di tipo A H5N1.\nTerapie note.\nCome terapia si ricorre alle stesse cure dell'influenza stagionale: farmaci sintomatici, come gli antipiretici o gli antinfiammatori, e riposo assoluto per almeno 4-5 giorni.\nSui virus influenzali si sono dimostrati efficaci alcuni farmaci antivirali: i soli antivirali raccomandati per il trattamento e la prevenzione dell'influenza umana da virus A H1N1 sono l'oseltamivir (in commercio con il nome di Tamiflu) e lo zanamivir (Relenza). Altri farmaci antivirali in uso da tempo, come l'amantadina e la rimantadina, non sono pi\u00f9 efficaci in quanto i virus influenzali hanno sviluppato resistenza nei loro confronti.\nPrevenzione.\n\u00c8 possibile diminuire il rischio di infezione adottando una serie di comportamenti:"}
{"id": "375343", "revid": "287204", "url": "https://it.wikipedia.org/wiki?curid=375343", "title": "Bodhr\u00e0n", "text": ""}
{"id": "375344", "revid": "228587", "url": "https://it.wikipedia.org/wiki?curid=375344", "title": "Pinnacle", "text": ""}
{"id": "375345", "revid": "1123217", "url": "https://it.wikipedia.org/wiki?curid=375345", "title": "Metodo di Myklestad", "text": "Il metodo di Myklestad \u00e8 un metodo di discretizzazione impiegato in meccanica, nello studio dei sistemi continui lineari, ed in particolare del comportamento flessionale di una trave.\nEsso prende il nome dall'ingegnere meccanico statunitense, di origine danese, Nils Otto Myklestad, che lo elabor\u00f2 nel 1944. Talvolta il metodo di Myklestad viene indicato come metodo di Myklestad-Prohl per ricordare anche che negli stessi anni un metodo simile venne elaborato da M.A. Prohl.\nProcedimento.\nPer semplificare il sistema considerando i suoi stati principali concentrati in alcuni punti significativi, il metodo di Myklestad prevede di dividere la trave in vari tratti, detti campi, ciascuno che collega due nodi, detti stazioni. Si definiscono quindi alcune matrici 4x4 che descrivono il comportamento di ciascun campo e ciascuna stazione.\nMoltiplicando tutte queste matrici si trova una matrice globale indicante il comportamento della trave, e tramite alcune equazioni definite si trova una curva funzione della frequenza (curva dei resti), le cui intersezioni con l'asse delle ascisse corrispondono alle varie frequenze proprie del sistema."}
{"id": "375346", "revid": "124837269", "url": "https://it.wikipedia.org/wiki?curid=375346", "title": "Corrado di Antiochia", "text": "Biografia.\nAlla morte di suo padre Federico di Antiochia, figlio naturale dell'imperatore Federico II di Svevia, avvenuta nel 1256, eredit\u00f2 i feudi di Anticoli e Piglio, siti nei dintorni di Roma. Verso la fine del 1258, il Re del Regno di Sicilia Manfredi di Svevia gli diede in concessione la contea di Loreto. Nel 1263, nell'ambito dei contrasti tra papato ed impero, Corrado cinse d'assedio la citt\u00e0 di Montecchio, ma non riusc\u00ec a piegarne la resistenza ed anzi fu fatto egli stesso prigioniero e segregato per due mesi nel Castello del Cassero. Divenne quindi un corsaro e depred\u00f2 le coste del Regno, finito nel frattempo in mano agli Angioini.\nDiscendenza.\nCorrado si spos\u00f2 nel 1258 con Beatrice Lancia, figlia di Galvano Lancia, dalla quale ebbe otto figli:"}
{"id": "375349", "revid": "22475", "url": "https://it.wikipedia.org/wiki?curid=375349", "title": "Sistema cartesiano", "text": ""}
{"id": "375350", "revid": "15756", "url": "https://it.wikipedia.org/wiki?curid=375350", "title": "Smithwick's", "text": "Smithwick's \u00e8 una azienda produttrice di birra molto antica di Kilkenny, in Irlanda, che d\u00e0 il nome anche al suo prodotto principale.\nLa birra.\nLa Smithwick's Draught \u00e8 una birra rossa (\"irish red ale\") originaria di Kilkenny, in Irlanda.\nDai primi anni sessanta fino a met\u00e0 degli anni ottanta, la Smithwick's era probabilmente la seconda birra per popolarit\u00e0 in Irlanda dopo la Guinness. Ad oggi \u00e8 ancora tra le favorite nei pub dell'\"Isola Smeralda\", oltre che ricercata anche dai turisti per il fatto che sia venduta quasi esclusivamente in Irlanda.\nDa notare che, forse a seguito di evoluzioni dialettali, nella pronuncia del nome, l 'W' sparisce. In Irlanda, \u00e8 generalmente chiamata 'Smithicks', ma il pi\u00f9 delle volte si sente richiederla nei pub come 'Smitticks', 'Smidicks' o 'Smeth-icks'. La pronuncia varia a seconda delle zone d'Irlanda a causa dei vari \"slang\". Negli Stati Uniti, 'Smithicks' \u00e8 il nome pi\u00f9 usato, mentre 'Smiddicks' prevale in Canada.\nOriginariamente venivano fermentate nella St Francis tre tipi di birra, oggi sono due:\nLa birreria.\nIl nome attuale dello stabilimento \u00e8 Birreria St. Francis Abbey (\"St Francis Abbey Brewery\"), conosciuta in passato proprio come 'Smithwicks Brewery' fino al 2000 circa, e fondata nel 1710 da monaci francescani.\nSuccessivamente pass\u00f2 in mano a John Smithwick, che diede il nome alla birreria e al tipo di birra prodotta. All'interno dello stabilimento rimangono, infatti, le rovine dell'abbazia francescana collegata all'antica birreria. Smithwick's \u00e8 il maggior produttore di birra \"ale\" in Irlanda.\nGi\u00e0 della Irish Ale Breweries, fu acquistata nel 1965 dalla Guinness ed \u00e8 tutt'oggi un ramo di quest'ultima, che a sua volta fa parte negli ultimi anni della Diageo.\nLa Birreria St. Francis Abbey (Smithwick Brewery) continuer\u00e0 a produrre l'omonima birra fino a dicembre 2013, data in cui l'impianto verr\u00e0 chiuso. La produzione della Smithwick verr\u00e0 dunque spostata negli impianti di St James's Gate a Dublino."}
{"id": "375351", "revid": "41986", "url": "https://it.wikipedia.org/wiki?curid=375351", "title": "Ipotesi Kurgan", "text": ""}
{"id": "375352", "revid": "466539", "url": "https://it.wikipedia.org/wiki?curid=375352", "title": "Aldo Graziati", "text": "Biografia.\nNome completo Aldo Rossano Graziati. Conosciuto anche con lo pseudonimo G. R. Aldo (Graziati Rossano Aldo, il suo nome completo scritto al contrario) o Ald\u00f2 (alla francese, per aver lavorato per molti anni a Parigi), si distingue per la sua tecnica raffinata e una sensibilit\u00e0 tonale particolarmente indicate per gli effetti luministici della caratteristica narrazione in bianco e nero del neorealismo. Un senso alto e nobile, il suo, per il mestiere dell'operatore, che non godeva all'epoca delle stesse attenzioni di oggi. Si trasferisce in Francia nel 1923, dove lavora per molti anni come coreografo, fotografo di scena e operatore. Durante l'occupazione tedesca si trasferisce a Nizza, dove conosce Michelangelo Antonioni che lo invita a tornare in Italia. Nel 1946 si presenta per un provino a Luchino Visconti, che due anni dopo gli affida la direzione della fotografia del suo \"La terra trema\".\n\"L'operatore\" (oggi direttore della fotografia) - soleva dire - \"non deve fotografare, bens\u00ec interpretare e sviluppare il sentimento del regista, sentendo a sua volta ogni immagine, penetrandola, trattandola, dandole la sua esatta espressione, che \u00e8 e resta espressiva\". Comprensibili le lodi dei suoi registi (Vittorio De Sica: \"Gli debbo il miracolo a Milano\") e dei critici pi\u00f9 esigenti dell'epoca, fra cui Luigi Chiarini, che lo defin\u00ec \"il Tiss\u00e9 italiano\", con riferimento al celebrato operatore di Ejzenstejn. Muore prematuramente tra Padova e Venezia in seguito ad un incidente automobilistico mentre \u00e8 impegnato nella lavorazione di \"Senso\" (suo primo ed unico film a colori). Gli \u00e8 stato intitolato il teatro comunale di Scorz\u00e9, suo paese natale.\nRiconoscimenti.\nVincitore del Locarno Film Festival per la migliore fotografia con \"La Certosa di Parma\" (1948) assieme ad Anchise Brizzi e Nicolas Hayer. Ha ricevuto il Nastro d'argento nel 1950 per il complesso della sua opera e nel 1955 per \"Senso\" (alla memoria)."}
{"id": "375353", "revid": "1680141", "url": "https://it.wikipedia.org/wiki?curid=375353", "title": "EC Comics", "text": "Entertaining Comics, pi\u00f9 conosciuta come EC Comics, \u00e8 stata una casa editrice fondata negli Stati Uniti da William Gaines, specializzata in fumetti di vario genere come crime story, horror, umoristici, fantascientifici e di guerra, attiva tra gli anni Quaranta e Cinquanta e che rivoluzion\u00f2 il mercato dei fumetti con testate come \"Tales from the Crypt\", \"The Vault of Horror\", \"Weird Science\" e \"Weird Fantasy\", che entr\u00f2 in concorrenza con i grandi editori dell'epoca, Timely Comics, futura Marvel Comics e soprattutto National Allied Publishing, futura D.C. Comics. Da meta degli anni Cinquanta la pressione della censura lo spinse a concentrarsi sulla rivista umoristica \"Mad\", che divenne il successo pi\u00f9 importante e duraturo dell'editore. Autori come George A. Romero, Stephen King e Robert Zemeckis hanno ricordato l'influenza di questo editore nella loro formazione culturale. Negli anni settanta i titoli di due serie, \"The Tales from the Crypt\" e \"The Vault of Horror\" vennero concessi in licenza per due film omonimi\".\"\nStoria.\nConosciuta in precedenza come Educational Comics, era propriet\u00e0 di Max Gaines, che pubblic\u00f2 \"Picture Stories from the Bible\" (storie a vignette dalla bibbia) e biografie a fumetti di figure importanti della scienza e della storia. Un decennio pi\u00f9 tardi, Max Gaines venne considerato uno dei pionieri dei fumetti in forma di albo o comic book sul quale venivano ripubblicate le strisce a fumetti - gi\u00e0 apparse sui quotidiani - rimontate in formato di 64 pagine ottenuto dalla piegatura di un unico foglio di stampa e ottenendo l\u2019albo a fumetti come lo conosciamo oggi. Il comic book si otteneva piegando due volte a met\u00e0 il supplemento domenicale del quotidiano otto pagine e aggiungendo poi una copertina a due di tali fascicoli. Gaines fece esordire in questo formato, nel 1933, la serie \"Famous Funnies: a Carnival of Comics\", dimostrando che, nonostante la compresenza sui quotidiani, i fumetti venivano acquistati anche in questo formato che riproponeva le serie a strisce. Anche altri editori seguirono presto la strada indicata, come la DC Comics, allora National Allied Publishing, che inizi\u00f2 le proprie pubblicazioni con \"New Fun\", nel 1935.\nA partire dalla fine degli anni quaranta, l'industria dei fumetti divenne bersaglio di critiche per il loro contenuto e gli effetti potenzialmente dannosi sui bambini a seguito della pubblicazione nel 1948 di due articoli del dr. Fredric Wertham, \"\"Horror in the Nursery\" (in \"Collier's\") e \"The Psychopathology of Comic Books\"\" (nell\"'American Journal of Psychotherapy\"). Come conseguenza venne formata la Association of Comics Magazine Publishers, un gruppo costituito da editori che per\u00f2 si rivel\u00f2 inefficace. La CE lasci\u00f2 l'associazione nel 1950 a seguito di una discussione di Gaines con il suo direttore esecutivo, Henry Schultz. Nel 1954, solo tre editori di fumetti erano ancora membri, e Schultz ammise che il marchio dell'associazione sui fumetti era privo di significato.\nQuando Max Gaines mor\u00ec nel 1947 in un incidente nautico, suo figlio William eredit\u00f2 l'azienda e, dopo quattro anni nell'aviazione militare degli Stati Uniti d'America, dal 1942 al 1946, fece ritorno a casa per terminare gli studi all'universit\u00e0 di New York, progettando di lavorare come insegnante di chimica. Non insegn\u00f2 mai perch\u00e9 subentr\u00f2 invece nell'attivit\u00e0 di famiglia.\nTra il 1949 e il 1950 cominci\u00f2 a rinnovare il catalogo allo scopo di introdurre storie focalizzate sull'horror, la suspense, la fantascienza, la guerra e il giallo. Contemporaneamente, Gaines e i suoi redattori Al Feldstein e Harvey Kurtzman ingaggiarono i migliori artisti \"freelance\" nel campo.\nAl Feldstein entr\u00f2 a far parte dello staff della EC Comics nel 1948 per dedicarsi a fumetti romantici e polizieschi; fu lui a suggerire a Gaines di introdurre nel catalogo una serie di fumetti di genere horror che poi sarebbero diventati uno dei pi\u00f9 grandi successi dell'editore con serie come \"Tales from the Crypt\" e le successivi \"The Haunt of Fear\" e \"The Vaul of Horror\" fra gli altri che fecero la fortuna della EC Comics; purtroppo furono anche causa di molti problemi a seguito della pubblicazione nel 1954 del libro di Wertham, \"Seduction of the Innocent\" e di un'audizione pubblica del Congresso degli Stati Uniti d'America sulla delinquenza giovanile, che misero in cattiva luce i fumetti causando un crollo delle vendite e alla chiusura di diversi editori.\nGaines convoc\u00f2 una riunione con gli altri editori suggerendo che l'industria dei fumetti si riunisse per fronteggiare la censura esterna e contribuire a ricostruire la reputazione danneggiata. Insieme costituirono la Comics Magazine Association of America e il Comics Code Authority, un'autorit\u00e0 interna all'associazione volta a verificare il contenuto delle pubblicazioni. A differenza del suo predecessore, il codice CCA venne rigorosamente applicato dagli editori che da allora richiedevano l'approvazione del codice prima della loro pubblicazione. Non essendo questo ci\u00f2 che intendeva Gaines, fin\u00ec per rifiutarsi di aderire all'associazione. Tra le nuove regole del codice c'era il fatto che nessun titolo di fumetti poteva usare le parole \"horror\", \"terror\" o \"weird\" sulla copertina.\nQuando i distributori rifiutarono di gestire molti dei suoi fumetti in quanto privi dell'autorizzazione del CCA, Gaines ne interruppe la pubblicazione il 14 settembre 1954 spostandosi su una nuova linea di titoli pi\u00f9 realistici come \"M.D.\" e \"Psychoanalysis\". Dal momento che i primi numeri non contenevano il sigillo del Codice, i grossisti si sono rifiutati di distribuirli e quindi, dopo essersi consultato con il suo staff, Gaines inizi\u00f2 a malincuore a inviare i suoi fumetti per preventiva accettazione al Codice; da allora tutti i titoli portarono il sigillo. Questo tentativo di rinnovamento per\u00f2 fall\u00ec commercialmente e dopo la quinta uscita tutti i titoli vennero terminati.\nIl successo riscontrato da Mad, permise all'editore di superare i problemi causati dalla censura del Comics Code Authority concentrandosi sulla pubblicazione di questa rivista, dapprima sotto la guida di Harvey Kurtzman e poi, quando questi abbandon\u00f2 la direzione - nonostante l'editore avesse tolto l'obbligo di sottostare alla censura del Comics Code - sotto la guida di Al Feldstein che assicur\u00f2 alla rivista un successo decennale. Gaines vendette l'azienda negli anni sessanta e alla fine \u00e8 stata assorbita dalla stessa societ\u00e0 che in seguito acquis\u00ec la concorrente DC Comics.\nFeldstein guid\u00f2 \"Mad\" dal 1956 al 1984, divenendo la rivista satirica pi\u00f9 letta del periodo: \u00abfu un successo perch\u00e9 mise a nudo l\u2019ipocrisia della societ\u00e0\u00bb, raccont\u00f2 Feldstein in un\u2019intervista adel 2007; \u00abQuand\u00f2 usc\u00ec \"Mad\" era come se stessimo dicendo: \u201cRagazzi, Madison Avenue vi sta mentendo. I vostri genitori vi stanno mentendo. Il Presidente degli Stati Uniti vi sta mentendo.\u201d\u00bb. Sotto la sua giuda \"Mad\" present\u00f2 irriverenti parodie di film di successo, fumetti sboccati, frasi pungenti, invenzioni grafiche e un\u2019attenzione verso la politica tutt'altro che \"politically correct\".\nSerie a fumetti pubblicate.\nElenco parziale"}
{"id": "375370", "revid": "767487", "url": "https://it.wikipedia.org/wiki?curid=375370", "title": "La terra (film 2006)", "text": "La terra \u00e8 un film del 2006 diretto da Sergio Rubini.\nTrama.\nLuigi \u00e8 un uomo di mezza et\u00e0 che da Milano, dove vive, torna a Mesagne, suo paese di origine nel Salento, dal quale era stato allontanato giovanissimo. Ritorna cos\u00ec nell'atmosfera di un mondo che credeva appartenere solo ai ricordi del passato. Persi i genitori, ritrova i suoi fratelli: Michele, mediocre affarista e candidato politico, e Mario, eterno studente impegnato nel sociale in un centro per disabili. Luigi cerca in tutti i modi di convincere il fratellastro Aldo a vendere la masseria di famiglia ma il compito \u00e8 arduo. Aldo ha sempre vissuto l\u00ec e sebbene la masseria sia in disarmo lui non \u00e8 disposto a rinunciarvi, nemmeno per dare un respiro a Michele, braccato da Tonino, uno strozzino senza scrupoli.\nMichele deve a Tonino una cifra ingente e ormai non potr\u00e0 essere risarcita senza l'aiuto dei fratelli. La sera del venerd\u00ec santo per\u00f2, nel bel mezzo della processione per le vie cittadine Tonino viene ucciso da un colpo di fucile.\nLuigi sospetta che ad uccidere l'uomo sia stato suo fratello Michele. Presto scopre che la posizione di Michele non \u00e8 affatto migliorata a seguito dell'omicidio, dato che la vedova dello strozzino ha preso in mano gli affari con lo stesso piglio del defunto, e si rende conto che ben pi\u00f9 pesante \u00e8 la posizione di Aldo, al quale per altro fornisce un finto alibi.\nA questo punto Luigi decide di stringere un patto con la vedova di Tonino. Se lei testimonier\u00e0 di aver visto suo marito litigare violentemente con il suo rivale proprio poco prima dell'assassinio, le indagini sull'omicidio prenderanno un indirizzo che sicuramente terr\u00e0 al riparo Mario. In cambio di questo favore e a saldo di tutte le pendenze, cede alla vedova la masseria che Michele aveva di fatto gi\u00e0 compromesso.\nProduzione.\nIl film \u00e8 stato girato nel Salento, in particolare a Mesagne: lo testimonia il cartello di ingresso alla citt\u00e0 verso l'inizio del film e il nome della stazione stessa (anche se non lo \u00e8' realmente). Essa \u00e8 quella in cui si svolge gran parte dell'azione. Si riconoscono: piazza Orsini, la chiesa matrice, il borgo antico e la Masseria Brusca.\nQuella che viene filmata \u00e8 la processione religiosa dei Santissimi Misteri di Francavilla Fontana: per l'occasione sono state ricostituite le statue e aggiunti riferimenti all'antica Roma, ormai perduti nella processione originale del centro salentino.\nAltre scene sono ambientate tra le provincie di Brindisi e Lecce: Francavilla Fontana, Ceglie Messapica e Nard\u00f2 e Gravina in Puglia con alcune riprese alla stazione di San Vito dei Normanni.\nAd alcune scene partecipa la giornalista Daniela Mazzacane, volto noto di Telenorba."}
{"id": "375372", "revid": "36376", "url": "https://it.wikipedia.org/wiki?curid=375372", "title": "William J. Hardee", "text": ""}
{"id": "375373", "revid": "36376", "url": "https://it.wikipedia.org/wiki?curid=375373", "title": "John B. Hood", "text": ""}
{"id": "375375", "revid": "36376", "url": "https://it.wikipedia.org/wiki?curid=375375", "title": "Thomas J. Jackson", "text": ""}
{"id": "375378", "revid": "36376", "url": "https://it.wikipedia.org/wiki?curid=375378", "title": "Joseph E. Johnston", "text": ""}
{"id": "375379", "revid": "36376", "url": "https://it.wikipedia.org/wiki?curid=375379", "title": "Edmund K. Smith", "text": ""}
{"id": "375380", "revid": "36376", "url": "https://it.wikipedia.org/wiki?curid=375380", "title": "Alexander P. Stewart", "text": ""}
{"id": "375381", "revid": "36376", "url": "https://it.wikipedia.org/wiki?curid=375381", "title": "James E. B. Stuart", "text": ""}
{"id": "375382", "revid": "110157", "url": "https://it.wikipedia.org/wiki?curid=375382", "title": "R\u00fcnenberg", "text": "R\u00fcnenberg (toponimo tedesco) \u00e8 un comune svizzero di 777 abitanti del Canton Basilea Campagna, nel distretto di Sissach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "375383", "revid": "36376", "url": "https://it.wikipedia.org/wiki?curid=375383", "title": "Edward C. Walthall", "text": ""}
{"id": "375384", "revid": "327773", "url": "https://it.wikipedia.org/wiki?curid=375384", "title": "Ask\u00f8y", "text": "Ask\u00f8y \u00e8 un comune situato nella contea di Vestland in Norvegia. Il villaggio di Kleppest\u00f8 \u00e8 il capoluogo comunale.\nInfrastrutture e trasporti.\nAsk\u00f8y \u00e8 collegata alla terraferma tramite l'omonimo ponte, che attraversa il fiordo Byfjorden e la congiunge con la citt\u00e0 di Bergen."}
{"id": "375386", "revid": "289247", "url": "https://it.wikipedia.org/wiki?curid=375386", "title": "Dialetto greco calabro", "text": ""}
{"id": "375390", "revid": "61051", "url": "https://it.wikipedia.org/wiki?curid=375390", "title": "Chiesa dei Santi Pietro e Paolo (Pisticci)", "text": "La chiesa dei Santi Pietro e Paolo \u00e8 la principale chiesa dell'abitato di Pisticci ed \u00e8 intitolata ai santi Pietro e Paolo.\nStoria.\nSorge sui resti di una chiesa preesistente del 1212, di cui rimane il campanile con due ordini di bifore, successione di archetti a tutto sesto al cornicione e merlato sulla sommit\u00e0, e sul cui sedimento \u00e8 stata costruita tutta la navata sinistra.\nL'attuale edificio fu terminato nel 1542, con la costruzione di altre due navate oltre a quella della chiesa precedente, ed \u00e8 opera dei mastri Pietro e Antonio Laviola, fratelli mantovani in fuga dalla loro citt\u00e0 natale perch\u00e9 accusati di omicidio che si stabilirono a Pisticci.\nL'edificio ha una mole impressionante, le fondamenta vanno molto in profondit\u00e0 nel terreno, tanto che la chiesa \u00e8 uscita indenne da ben due frane, di cui una di dimensioni catastrofiche nel 1688, e addirittura risulta molto probabile che sia stata proprio la mole della stessa a fermare il fronte franoso, e l'altra nel marzo del 1973 che lasci\u00f2 sospesi nel vuoto i portali delle navate dopo il crollo dell'intero sagrato.\nLa chiesa madre ha sempre avuto una notevole rilevanza e acquis\u00ec i titoli di \"matrice\" e \"insigne\".\nLa struttura.\nLa chiesa \u00e8 di stile romanico-rinascimentale, con tetto a doppio spiovente e pianta a croce latina, si compone di tre navate e all'incrocio tra la navata principale e il transetto si erge una grande e alta cupola emisferica, su cui si aprono otto grandi finestroni. A separazione delle navate sorgono 16 massicce colonne che sorreggono archi a tutto sesto, reggenti a loro volte le volte a botte delle navate. La navata centrale \u00e8 introdotta dal maestoso portale e da ambo le estremit\u00e0 della navata centrale e del transetto \u00e8 situato un rosone. Ampi finestroni si trovano lungo i muri laterali.\nLe volte presentano vari affreschi e, prima del restauro, erano interamente affrescate a cielo stellato.\nLe navate laterali ospitano cappelle e altari barocchi che furono edificati sopra gli ipogei dove venivano seppellite personalit\u00e0 importanti nella vita del paese. Gli altari sono intagliati in legno e dorati, con incastonate tele o statue di cartapesta di Salvatore Sacquegna.\nNella navata sinistra sono situate la cappella di San Carlo Borromeo, la cappella dei Santi Martiri, la cappella della Madonna del Carmine, la cappella del Corpus Domini, la cappella di San Rocco, la cappella dell'Addolorata e la statua della Piet\u00e0. In fono alla navata una scala conduce alla cripta sotterranea che ospita il presepe monumentale in cartapesta.\nLa cappella dei Santi Martiri consiste in un altare ospitante un armadietto in legno decorato contenente quattro reliquie di martiri contenute in un'urna di vetro con sopra il busto veneziano del santo a cui appartiene. In origine le reliquie erano sette, ma tre di queste furono rubate alla fine degli anni ottanta.\nNella navata destra si trovano la statua di San Vito, la cappella dello Spirito Santo, la cappella della Madonna Assunta, la cappella del Crocifisso, la cappella di Sant'Anna, la cappella della Madonna del Rosario, la cappella di Santa Lucia e, in fondo alla navata, la cappella dei Sacramenti.\nNella navata centrale sono invece situati il battistero in legno raffigurante scene del battesimo di Ges\u00f9 e il pulpito su cui sono scolpite le immagini dei santi Pietro e Paolo e degli evangelisti.\nL'altare maggiore barocco riccamente ornato \u00e8 circondato da un coro di tipo monastico e sovrastato da una balconata in legno che ospita l'imponente struttura in legno intagliato e decorato dove trovano posto le canne dell'organo.\nDietro all'altare, tramite una porticina si accede alla sacrestia, con arredi e rivestimenti settecenteschi, come armadietti e cassapanche in legno policromo e che ospita l'archivio della parrocchia.\nAlle pareti si notano alcune tele di stampo caravaggesco attribuite a Domenico Guarino del XVIII secolo tra cui quelle rappresentanti la Madonna del Carmine e la Madonna del Pozzo e altre raffiguranti i Misteri del Rosario.\nAlcuni oggetti di straordinario valore, come i lampadari in argento, sono misteriosamente scomparsi dopo il controverso restauro dei primi anni novanta."}
{"id": "375391", "revid": "767487", "url": "https://it.wikipedia.org/wiki?curid=375391", "title": "Luca Turilli", "text": "Avendo sempre dichiarato di amare la musica a 360 gradi, Turilli si \u00e8 dedicato a molteplici generi musicali, che vanno dalla trance e dalla musica elettronica delle sue prime composizioni al metal sinfonico e cinematografico ispirato al mondo delle colonne sonore e anche alle moderne composizioni pop / metal e per pianoforte solista delle sue produzioni attuali. Ha inoltre arrangiato vari brani per artisti come Andrea Bocelli, Giorgia, Zucchero Fornaciari, Renato Zero, Mietta, Pino Daniele, Mahmood, Claudio Baglioni, Jovanotti, Le Vibrazioni, Piero Pel\u00f9, Afterhours, Elisa, Max Pezzali, Fiorella Mannoia, Enrico Ruggeri, Franco Battiato, Linea 77, Miguel Bos\u00e9, Nomadi e Subsonica.\nBiografia.\nFin da giovane si interessa alla musica classica. A 16 anni intraprende gli studi di chitarra e a 22 quelli di pianoforte.\nNel 1990 conosce Alessandro Staropoli con cui fonder\u00e0 tre anni pi\u00f9 tardi la symphonic power metal band Thundercross (di cui \u00e8 stato anche cantante prima di Cristiano Adacher), che prender\u00e0 poi il nome Rhapsody e in seguito Rhapsody of Fire, di cui \u00e8 stato il chitarrista e co-compositore/produttore assieme al tastierista Alex Staropoli fino al 2011.\nNel 1999 ha abbandonato il suo paese natio per spostarsi oltralpe (a Lione) dopo aver conosciuto la sua attuale compagna francese Nadia (spesso 'special guest' on stage nelle date live dei Rhapsody) e dove ha vissuto per circa tre anni. In seguito \u00e8 tornato a Trieste, dove ha comprato casa e dove vive tuttora con la stessa Nadia.\nPrima di dedicarsi alla chitarra a tempo pieno, mirava a diventare militare (paracadutista), sogno che non pot\u00e9 coronare a causa di un tumore, da cui guar\u00ec.\nDa solista ha pubblicato vari album: il primo, \"King of the Nordic Twilight\" esce nel 1999 ottenendo eccellenti consensi da pubblico e critica, seguito tre anni dopo da \"Prophet of the Last Eclipse\" e nel corso del 2006 esce il suo terzo album solista intitolato \"The Infinite Wonders of Creation\". In contemporanea con gli album sono usciti i singoli \"The Ancient Forests of Elves\" (1999) e \"Demonheart\" (2002). Tutti i suoi album sono entrati nelle principali classifiche europee e con i Rhapsody ha superato il milione di copie vendute.\nIl 2006 \u00e8 anche l'anno della prima release per la sua nuova band, i Luca Turilli's Dreamquest, con l'album \"Lost Horizons\". In questa nuova band Luca si fa conoscere come compositore eclettico (presentando un genere di musica tra il pop elettronico e il symphonic electro-metal, cantato dalla misteriosa soprano \"MYST\"), ma soprattutto come tastierista, lasciando il lavoro chitarristico nelle sapienti mani del suo amico Dominique Leurquin, presente anche come 'special guest' nelle date live dei Rhapsody of Fire.\nVerso la fine del 2008, ha creato un corso di chitarra online chiamato \"Luca Turilli's Neoclassical Revelation\". Il corso prende il nome dal suo stile chitarristico neoclassico.\nNell'agosto 2011, qualche tempo dopo aver pubblicato l'ultimo album relativo alla saga heroic-fantasy su cui erano basati tutti i testi e la musica di Rhapsody (Of Fire) fino a quel momento, Turilli e Staropoli hanno deciso di interrompere la loro collaborazione e procedere a un divorzio amichevole. Alex ha accettato di continuare come Rhapsody of Fire e Luca con i Luca Turilli's Rhapsody, aggiungendo il suo nome sopra il logo per motivi di copyright e vecchi problemi legali. Nel 2015, dopo l'album di esordio Ascending to Infinity, la Nuclear Blast ha pubblicato quello che \u00e8 stato definito da Turilli come uno degli album pi\u00f9 importanti della sua carriera: Prometheus, Symphonia Ignis Divinus. Quell'album \u00e8 stato il primo in assoluto a essere missato in Dolby Atmos e la musica dello stesso \u00e8 stata utilizzata da Dolby e Yamaha per promuovere la tecnologia Dolby Atmos in tutto il mondo.\nDa novembre 2016 a marzo 2018 Turilli, con i suoi ex compagni di band Fabio Lione e Alex Holzwarth, che nel frattempo avevano lasciato anche loro i Rhapsody of Fire, ha celebrato il ventesimo anniversario del secondo album dei Rhapsody intitolato Symphony of Enchanted Lands in un tour d'addio che li ha visti suonare in tutto il mondo. A causa del successo di tale tour e delle relative pressioni di promoter e fan, Turilli e Lione si sono sentiti quasi obbligati a continuare. Nel dicembre 2018, \u00e8 stato quindi annunciato che Turilli, Lione ed ex membri dei Rhapsody of Fire si sarebbero riuniti per registrare nuovo materiale sotto il nome di \"Turilli / Lione Rhapsody\", sottolineando a mezzo stampa che dopo il tour d'addio avrebbero accettato di proseguire a nome Rhapsody solo se la nuova band avesse portato sul tavolo qualcosa di veramente innovativo rispetto al sound degli esordi. \u00c8 stato quindi realizzato un nuovo album intitolato \"Zero Gravity (Rebirth and Evolution)\" pi\u00f9 vicino agli attuali gusti musicali di Turilli e Lione e influenzato da un suono moderno e anche da band come Queen e Dream Theater. Come nel caso degli album targati Luca Turilli's Rhapsody, i testi parlano di scienza, metafisica, psicologia, antropologia e sono in generale legati ai misteri della vita - la pi\u00f9 grande passione di Luca Turilli da sempre e soprattutto dopo quello che ha iniziato a scoprire grazie alle sue pratiche di yoga e meditazione.\nNel 2020 lavora all'album di esordio della sua nuova band che presenta un suono pop / rock moderno nello stile di alcuni dei suoi artisti preferiti come Adele e band come Muse e Imagine Dragons, arricchiti da musica elettronica, etnica e tutti quegli elementi moderni e sinfonici che ora sono un vero marchio nella sua discografia.\nInoltre, essendo il pianoforte il suo strumento preferito, ha iniziato a lavorare al suo primo album di \"cinematic emotional piano\", con pezzi per piano solista talvolta arricchiti da alcune parti orchestrali e corali, nella tradizione di artisti come Yann Tiersen, Ludovico Einaudi e Yiruma, alcuni dei noti compositori di pianoforte del nostro tempo e una vera ispirazione per lui, sottolineando ancora una volta la sua necessit\u00e0 di continue sfide artistiche e la necessit\u00e0 di esprimersi a 360 gradi.\nNel 2021 collabora con il cantante e rapper Mahmood per la realizzazione del secondo album in studio Ghettolimpo.\nEquipaggiamento.\nHome Studio privato: per comporre e arrangiare la sua musica, Luca Turilli utilizza un template di oltre 6\u00a0000 tracce basato sul software Cubase. Usa un computer principale basato su un doppio processore Intel Xeon e due PC \"slave\" aggiuntivi per un totale di 256 GB di RAM. Tutti i suoni del template si trovano su un totale di 8 SSD. Vienna Ensemble Pro \u00e8 il software aggiuntivo che Turilli utilizza affinch\u00e9 Cubase possa \"comunicare\" con i suoni presenti sul PC principale e sui due slave.\nChitarre: Turilli utilizza chitarre elettriche personalizzate \"Luca Turilli\" realizzate dal liutaio francese Christophe Capelli. Ne ha quattro (nera, bianca, blu e rossa) che fanno parte della prima serie (Neoclassical Revelation Series) e tre (nera, bianca e rossa) che fanno parte della nuova serie \"Neoclassical revelation 2.0\". Specifiche: Le sue nuove chitarre esclusive presentano un pickup DiMarzio Tone Zone nella posizione del ponte e DiMarzio Air Norton nella posizione del manico. Sono inoltre dotati di manici in acero, tastiere in ebano a 22 tasti con intarsi personalizzati (\"Tree of Life\") e sistemi tremolo Lo-Pro Edge Ibanez. Il legno usato per il corpo \u00e8 di ontano.\nTurilli utilizza chitarre acustiche Furch e Gibson.\nPianoforti: Turilli possiede pianoforti Kawai e Schulze Pollmann.\nIspirazione e stile esecutivo.\nLuca Turilli \u00e8 influenzato da chitarristi come Yngwie Malmsteen, Marty Friedman e in particolare Jason Becker che Turilli considera il pi\u00f9 grande di sempre, affermando che il suo album solista Perpetual Burn e i due album realizzati con la sua band Cacophony sono il manuale del fraseggio neoclassico per eccellenza, album a suo dire ancora oggi inarrivabili per progressioni armoniche, inventiva e genialit\u00e0. Il suo modo di suonare spesso include un ampio uso di arpeggi (sweep picking) e frasi classicamente influenzate da scale come quella relativa al modo Eolio, Frigio, Locrio, l'armonica minore e la melodica minore. Nei suoi ultimi album ha introdotto anche nuovi elementi pi\u00f9 ricercati (scale esatonali e cromatiche) e anche e soprattutto etnici (Hirajoshi e scale pentatoniche).\nA livello di pianoforte, le sue principali influenze sono i pianisti romantici come Chopin e i compositori contemporanei come Ludovico Einaudi, Yann Tiersen, Yiruma e Philip Glass."}
{"id": "375392", "revid": "110157", "url": "https://it.wikipedia.org/wiki?curid=375392", "title": "Kilchberg (Basilea Campagna)", "text": "Kilchberg (toponimo tedesco) \u00e8 un comune svizzero di 157 abitanti del Canton Basilea Campagna, nel distretto di Sissach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "375393", "revid": "767487", "url": "https://it.wikipedia.org/wiki?curid=375393", "title": "Concerto per corno e orchestra n. 1", "text": "Il concerto per corno e orchestra n. 1 in Re maggiore K 412 (K6 386b) \u00e8 il primo dei quattro concerti (K 417, K 447, K 495) scritti da Wolfgang Amadeus Mozart per corno ed orchestra e consta di due soli movimenti che le ultime ricerche considerano come brani giustapposti e non pensati per far parte della stessa opera.&lt;br&gt;\nIl concerto venne scritto per Joseph Ignaz Leutgeb uno degli amici che star\u00e0 vicino a Mozart sino alla sua morte e che era gi\u00e0 stato elemento dell'orchestra di corte di Salisburgo. \nLa prima parte \u00e8 un \"allegro\" dove il primo episodio del corno appare dopo una introduzione orchestrale. Il corno e l'orchestra si accompagnano scambievolmente interrompendosi pi\u00f9 volte ed in modo via via pi\u00f9 energico.&lt;br&gt;\nLa seconda parte \u00e8 nuovamente un \"allegro\" che sul finire si tramuta in rond\u00f2 sullo \"stile di caccia\" al quale il corno era legato prima delle innovazioni apportate allo strumento nel XIX secolo.&lt;br&gt;\nMozart non si fa intimidire e, nonostante le oggettive limitazioni dello strumento, ne individua subito il suo utilizzo virtuosistico.\nCuriosit\u00e0.\nLa partitura reca fra i pentagrammi divertenti commenti che Mozart scrive per l'amico Leutgeb che doveva essere impegnato allo spasimo dalle richieste virtuosistiche del compositore.&lt;br&gt;\nAll'inizio della parte riservata al corno annota \"Adagio\" quale invito all'amico a prendere con la dovuta cautela l'interpretazione del pezzo. Sempre in italiano continua poi con le seguenti note: \"A lei Signor Asino; animo; presto; coraggio; oh, che stonatura; ohim\u00e8; respira un poco; avanti, avanti; oh, porco infame; e vieni a seccarmi per la quarta; oh, maledetto; anche bravura?; bravo; ah! trillo di pecore; finisci?\" Al termine del brano quale moto di liberazione annota \"Grazie al ciel! basta, basta!\"."}
{"id": "375396", "revid": "775372", "url": "https://it.wikipedia.org/wiki?curid=375396", "title": "Waiblingen", "text": "Waiblingen (in alemanno \"Woeblinge\") \u00e8 una citt\u00e0 di abitanti del Baden-W\u00fcrttemberg, in Germania.\u00c8 il capoluogo, e il centro maggiore, del circondario (\"Landkreis\") del Rems-Murr (targa WN).\nWaiblingen si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nGeografia fisica.\nWaiblingen \u00e8 situata vicino al corso del fiume Rems.\nStoria.\nIl primo documento ufficiale che fa menzione dell'esistenza della citt\u00e0 \u00e8 un atto imperiale dell'anno 855, ma gi\u00e0 da un secolo Waiblingen era un importante centro del regno dei Franchi. L'omonimo castello cittadino fu sede degli Staufer e quasi certamente vide i natali di Federico Barbarossa nel 1122. .\nSuddivisione amministrativa.\nWaiblingen si divide in 6 zone, corrispondenti all'area urbana e a 5 frazioni (\"Ortschaft\"):\nAmministrazione.\nGemellaggi.\nWaiblingen intrattiene \"legami amichevoli\" (\"Freundschaftliche Verbindung\") con:"}
{"id": "375397", "revid": "339392", "url": "https://it.wikipedia.org/wiki?curid=375397", "title": "K 412", "text": ""}
{"id": "375399", "revid": "287204", "url": "https://it.wikipedia.org/wiki?curid=375399", "title": "Soglia messapica", "text": "La soglia messapica \u00e8 una depressione carsica che divide le subregioni pugliesi della Murgia (Valle d'Itria) dal Salento (Alto Salento) correndo lungo la linea sud-ovest/nord-est attraverso la citt\u00e0 di Taranto sul mar Ionio, e lambendo i comuni di Grottaglie, Villa Castelli, Ceglie Messapica fino a giungere a Ostuni e Carovigno e quindi al mar Adriatico. \n\u00c8 caratterizzata dalla presenza di alture, trulli, specchie, gravine, grotte e corsi d'acqua sotterranei che danno origine al canale Reale. La vegetazione predominante \u00e8 caratterizzata da olivi (anche selvatici) e diverse variet\u00e0 di quercia."}
{"id": "375402", "revid": "599013", "url": "https://it.wikipedia.org/wiki?curid=375402", "title": "Paul Gascoigne", "text": "Soprannominato \"Gazza\", ha giocato nella nazionale inglese e in diversi club professionistici dei massimi campionati inglese, italiano e scozzese. Considerato come uno dei calciatori pi\u00f9 talentuosi della sua generazione, non \u00e8 mai riuscito a esprimere appieno il suo potenziale anche per via dei numerosi infortuni, ma soprattutto a causa della sua vita sregolata fuori dal campo, al carattere e alla personalit\u00e0 trasgressiva ed eccentrica.\nDopo il suo ritiro dalla carriera agonistica \u00e8 stato numerose volte al centro delle cronache per i suoi problemi di alcolismo accompagnati da disturbi psichici sempre pi\u00f9 gravi.\nBiografia.\nGascoigne nasce a Gateshead, nella contea di Tyne and Wear in Inghilterra. Suo padre John era un manovale, mentre sua madre Carol lavorava in fabbrica. Fu chiamato Paul John in omaggio ai due membri dei Beatles Paul McCartney e John Lennon. Mentre frequentava la scuola di Gateshead, venne notato da alcuni scout, ma non riusc\u00ec ad attirare la loro attenzione. Infatti Paul era spesso in sovrappeso, e anche quando riusc\u00ec a entrare nelle giovanili del Newcastle, lo stesso presidente Stan Seymour lo descrisse come \"un George Best senza cervello\".\nL'infanzia di Gascoigne fu segnata da grande instabilit\u00e0. Inizialmente la sua famiglia viveva in una singola stanza al piano superiore di una casa popolare con un unico bagno comune e si trasfer\u00ec pi\u00f9 volte durante i primi anni di vita. Quando aveva dieci anni, il padre cominci\u00f2 a soffrire di crisi epilettiche, e Gascoigne inizi\u00f2 a sviluppare alcuni disturbi, tanto da essere preso in terapia. Gascoigne svilupp\u00f2 anche una dipendenza dalle slot machine, e all'et\u00e0 di 15 anni, decise di provvedere da solo alla sua famiglia, vedendo nel calcio professionistico un modo per guadagnare pi\u00f9 soldi del resto della famiglia.\nCaratteristiche tecniche.\nGiocatore.\nCentrocampista offensivo dotato di un ottimo dribbling, era in grado sia di operare come regista avanzato sia di finalizzare l'azione con gol personali. Le sue doti tecniche gli consentivano grande precisione negli assist e nei lanci lunghi, ed erano accompagnate da un fisico possente che gli permetteva di resistere ai difensori avversari, e da un grande agonismo che lo spingeva a interventi in tackle a volte eccessivamente duri.\nCarriera.\nGiocatore.\nClub.\nCresciuto nel settore giovanile del Newcastle, approda in prima squadra nel 1985: nello stesso anno vinse con il club la FA Youth Cup battendo 4-1 il Watford in finale, segnando anche una doppietta. Milit\u00f2 nel Newcastle fino al 1988, collezionando 104 presenze e 25 reti.\nPass\u00f2 in seguito al Tottenham Hotspur, dove rimase per tre anni. Qui raggiunse l'apice della sua carriera, con 19 reti stagionali, nella stagione 1990-1991 (record personale eguagliato poi nel 1995-1996 con i Rangers di Glasgow), di cui ben 4 in una sola partita, vinta contro l'Hartlepool United. Il 18 maggio 1991, durante la finale di FA Cup vinta dalla sua squadra (finale a cui Paul aveva contribuito fortemente a raggiungere con 6 reti in 5 partite nelle gare di qualificazione) contro il Nottingham Forest, fu vittima di un grave infortunio al ginocchio sinistro che lo tenne fuori dai campi per l'intera stagione seguente, quando sarebbe dovuto sbarcare in Italia, alla corte della Lazio del presidente Gianmarco Calleri, il quale aveva gi\u00e0 definito l'affare col Tottenham Hotspur.\nInsediatosi come nuovo patron della Lazio nel febbraio 1992, il finanziere romano Sergio Cragnotti conferma e formalizza l'acquisto del fuoriclasse inglese, che vestir\u00e0 cos\u00ec la maglia biancoceleste all'et\u00e0 di 25 anni. Fattosi notare gi\u00e0 al suo arrivo nella capitale, esordisce il 27 settembre 1992 nella partita di campionato contro il Genoa. Conquistato un posto da titolare, segn\u00f2 la prima rete il 29 novembre nel derby a quattro minuti dal termine che permise ai biancocelesti di agguantare il pareggio; goal che lo emoziona talmente tanto da portarlo alle lacrime. Il 7 aprile 1994 nel corso di un allenamento, tenta di contrastare il giovane Alessandro Nesta, infortunandosi gravemente. Torna in campo il 9 aprile 1995 schierato per 90 minuti nella partita contro la Reggiana vinta 2-0. L'ultima apparizione con la Lazio avviene nel derby del 23 aprile 1995 vinto dai biancocelesti 2-0, subentrando nell'ultimo quarto d'ora al posto di Signori. A fine stagione, dopo 47 presenze, 6 gol e tanti momenti stravaganti che tanto lo contraddistinguevano, lascia la Lazio.\nPer 4,3 milioni di sterline passa ai Rangers. In Scozia ritrova continuit\u00e0 di gioco e di risultati. Il 30 dicembre 1995 \u00e8 protagonista di un altro dei suoi stravaganti momenti. I Rangers stanno vincendo 2-0 contro l'Hibernian e Gazza ha appena fallito il gol del 3-0. A terra vede il cartellino giallo, lo raccoglie e, sorridente, alza il braccio e lo esibisce all'arbitro mimando il gesto dell'ammonizione. \"Gazza\" in Scozia ebbe modo di risollevare la propria immagine sportiva, aggiudicandosi - tra l'altro - due campionati, una Scottish League Cup e una Scottish Cup: una sua tripletta all'Aberdeen, inoltre, risult\u00f2 decisiva per la vittoria del titolo nazionale nel 1996.\nTra la fine degli anni 1990 e l'inizio degli anni 2000 gioc\u00f2 in varie squadre inglesi, tra cui Middlesbrough, Everton e Burnley. Dopo aver tentato l'avventura anche nella seconda serie cinese con il Gansa Tianmu, chiude la carriera in patria con il Boston United, si ritir\u00f2 nel 2004.\nNazionale.\nEsord\u00ec in nazionale nel 1988, partecipando poi al Mondiale 1990 dove si segnal\u00f2 per il carattere estroverso. Della manifestazione rimane - peraltro - celebre il suo pianto, dovuto all'ammonizione rimediata in semifinale contro la Germania Ovest che gli avrebbe impedito di scendere in campo nell'eventuale finale; l'Inghilterra verr\u00e0 poi sconfitta ai rigori. Con i \"Leoni\" prese anche parte all'Europeo 1996 segnando un gol alla Scozia, durante la fase a gironi. La formazione britannica, paese ospitante, raggiunse la semifinale arrendendosi ancora - ai rigori - davanti ai tedeschi.\nLa sua carriera internazionale termin\u00f2 nel 1998, allorch\u00e9 Glenn Hoddle non lo convoc\u00f2 per il Mondiale francese.\nAllenatore.\nNell'estate del 2005 trascorre 2 mesi come giocatore/allenatore dell'Algarve United, club portoghese appena fondato, ma non si concretizza nessuna proposta di contratto e ritorna in Inghilterra. Il 27 ottobre 2005 diventa l'allenatore dei Kettering Town (Conference North) ma dopo 39 giorni viene allontanato dai dirigenti a causa dei problemi di alcool.\nFuori dal campo.\nNel 1990, viene pubblicata \"Fog On the Tyne (Revisited)\", una collaborazione con i Lindisfarne destinata ad avere un buon successo commerciale ma stroncata dalla stampa specializzata. Viene inoltre inserita al secondo posto di una classifica online dedicata alle cinque canzoni peggiori in assoluto dopo \"Ob-La-Di, Ob-La-Da\" dei Beatles e prima di \"I'll Do Anything for Love\" di Meat Loaf. A essa segue \"Jersey Boys\", uscita nello stesso anno e anch'essa recensita negativamente.\nDopo il ritiro.\nIl 28 maggio 2007 viene operato d'urgenza allo stomaco per un'ulcera perforante.\nIl 22 febbraio 2008, in base alla Mental Health Act (la legge sulla salute mentale che permette alla polizia inglese di fermare e portare in un posto \u00abdi pubblica sicurezza\u00bb le persone che presentano sintomi di disturbi psichici e possono rappresentare un pericolo per l'incolumit\u00e0 pubblica), gli agenti lo ricoverano coattivamente in un ospedale a causa di due incidenti avvenuti in altrettanti alberghi del Nord dell'Isola: prima all'Hotel Malmaison di Newcastle e poi all'Hilton Hotel di Gateshead. Resta per 72 ore in ospedale, dove viene tenuto sotto controllo medico. La sua situazione mentale peggiora sempre di pi\u00f9 e il 5 maggio seguente, affetto da manie depressive, tenta il suicidio in un lussuoso hotel di Londra.\nIl 4 giugno viene internato in una clinica di Londra per tre mesi di cure obbligatorie e per disintossicazione dal consumo di Red Bull: raccont\u00f2 di riuscirne a bere anche pi\u00f9 di 60 al giorno. Il 3 settembre Gascoigne ha avuto delle allucinazioni dovute all'alcol, in seguito alle quali un medico ha dichiarato che l'alcol ha creato una situazione patologica, non escludendo una crisi epatica in atto. Precedentemente Gazza era stato cacciato da un concerto degli Iron Maiden in Ungheria perch\u00e9 ubriaco; quando gli fu intimato di tornare in Inghilterra spar\u00ec per alcuni giorni. Il 18 dello stesso mese viene arrestato con l'accusa di danneggiamento perch\u00e9 avrebbe rotto di proposito un telefonino a un suo fan che gli aveva chiesto un autografo e per una lite con un fotografo.\nIl 25 dicembre la sua famiglia ne perde le tracce dopo che era stato dimesso dalla clinica londinese per trascorrere le vacanze natalizie con i suoi parenti. Si rifar\u00e0 vivo tre giorni dopo: completamente solo e ubriaco, aveva alloggiato in un hotel a poche centinaia di metri dal centro di recupero di Minsterworth, dove era in terapia da tre settimane per sconfiggere la sua dipendenza dall'alcool.\nSuccessivamente decide di curarsi dallo stress con la crioterapia. A met\u00e0 febbraio 2010 si rivolge al sindacato dei calciatori PFA in quanto dopo aver sperperato in pochi anni il patrimonio di 26 milioni di euro guadagnato in carriera, \u00e8 divenuto ormai un senzatetto. A settembre \u00e8 stato a un passo dall'essere nominato allenatore del Garforth Town, squadra che milita nella Evo Stik Division One North, l'ottavo livello del calcio inglese, ma alla fine, dopo numerosi colloqui, l'ex fantasista della nazionale inglese rifiut\u00f2 l'incarico. La notte del 21 ottobre \u00e8 stato arrestato per possesso di droga.\nDopo il match di Champions League fra Tottenham e Real Madrid dell'aprile 2011, \u00e8 stato invitato dal tecnico delle \"Merengues\", il portoghese Jos\u00e9 Mourinho, a una celebrazione del club, e sono stati proiettati alcuni filmati su \"Gazza\", come quello che riprendeva il suo lungo pianto dopo la sconfitta ai rigori dell'Inghilterra nella semifinale contro la Germania Ovest nei Mondiali del 1990.\nIl 22 novembre 2012, in occasione della gara di Europa League tra Lazio e Tottenham, la societ\u00e0 romana riesce a riportare all'Olimpico l'ex campione inglese dopo 17 anni dalla sua partenza. Prima del match Gascoigne, accompagnato dal presidente laziale Claudio Lotito, compie un giro di campo salutando i suoi vecchi tifosi.\nIl 10 febbraio 2013 \u00e8 colto da una crisi cardio-respiratoria e le sue condizioni appaiono subito gravi, cos\u00ec viene ricoverato d'urgenza in una costosa clinica per la riabilitazione dall'alcol in Arizona grazie al finanziamento di 7.500 sterline da parte di amici ed ex calciatori tra i quali Gary Lineker. Subito dopo il ricovero le sue condizioni sono peggiorate e sarebbe persino entrato in coma. Guarito dalla malattia, il 24 marzo \u00e8 ospite di un programma londinese. All'uscita dalla registrazione Paul ha detto ai fan \"Voglio tornare alla realt\u00e0, a differenza di George Best io voglio guarire\". Il 7 aprile ritorna, acclamato dalla folla, allo stadio londinese di White Hart Lane, luogo che lo vide protagonista prima dell'approdo alla Lazio. A maggio presenzia alle corse di cavalli di Ascot in compagnia dell'ex moglie Sheryl. Il 4 luglio viene arrestato per aver aggredito l'ex moglie e una guardia di sicurezza presso una stazione ferroviaria; trascorre una notte in cella prima di essere rilasciato su cauzione. Il 5 agosto dovr\u00e0 rispondere di queste accuse in tribunale. L'8 luglio \u00e8 rinvenuto a terra, ubriaco fradicio con due bottiglie di gin in tasca, davanti a un hotel di Londra da dove era stato buttato fuori per ubriachezza molesta. Da l\u00ec \u00e8 stato raccolto da un'ambulanza e portato in ospedale. Dopo essersi allontanato per 4 giorni dall'ospedale, senza lasciare tracce, il 13 luglio riappare e afferma di essere sobrio da 4 giorni, di voler combattere l'alcolismo e di essere certo di vincere.\nSecondo quanto riportato dal \"Daily Mirror\" e da altri tabloid inglesi, il 21 agosto 2014 l'ex centrocampista della Lazio e dell'Inghilterra \u00e8 stato trovato accasciato vicino al suo appartamento e con una bottiglia di gin in mano e ricoverato in ospedale. La notizia del suo ricovero \u00e8 arrivata poche ore dopo un'altra storia che avevano raccontato i tabloid inglesi: ovvero il suo ritorno al calcio e la sua firma con l'Abbey, club di quarta divisione inglese. Chris Forster, patron della squadra ma anche tassista, aveva raccontato al \"Daily Echo\": \"Gli ho assicurato che lo andr\u00f2 a prendere ogni volta che vorr\u00e0 venire a giocare\".\nNel 2021 partecipa come concorrente alla quindicesima edizione del reality show italiano \"L'isola dei famosi\", ritirandosi dopo 39 giorni per un infortunio alla spalla."}
{"id": "375403", "revid": "111373", "url": "https://it.wikipedia.org/wiki?curid=375403", "title": "Tecknau", "text": "Tecknau (toponimo tedesco) \u00e8 un comune svizzero di 858 abitanti del Canton Basilea Campagna, nel distretto di Sissach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nTecknau \u00e8 servito dall'omonima stazione sulla ferrovia Basilea-Olten (linea S3 della rete celere di Basilea).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "375404", "revid": "124417441", "url": "https://it.wikipedia.org/wiki?curid=375404", "title": "Publio Cornelio Tacito", "text": "Fu autore di varie e numerose opere: l\"'Agricola\" (\"De vita Iulii Agricolae\"), biografia sulla vita del suocero Gneo Giulio Agricola e in particolare sulle sue imprese militari in Britannia; la \"Germania\" (\"De origine et situ Germanorum\"), monografia etnografica sull'origine, i costumi, le istituzioni, le pratiche religiose e il territorio delle popolazioni germaniche fra il Reno e il Danubio; le \"Storie\" (\"Historiae\"), prima grande opera storiografica che tratta la storia di Roma dall'anno dei quattro imperatori (69) all'assassinio di Domiziano (96); gli \"Annali\" (\"Ab excessu Divi Augusti libri\"), seconda grande opera storiografica che tratta la storia di Roma dalla morte di Augusto (14) alla morte di Nerone (68).\nA Tacito \u00e8 anche attribuito, con qualche dubbio, il \"Dialogo sugli oratori\" (\"Dialogus de oratoribus\"), opera di datazione incerta sulle cause della decadenza dell'arte oratoria (\"ars oratoria\"), che sono individuate di volta in volta nel diverso tipo di educazione rispetto al passato, nel mutato insegnamento retorico e principalmente nelle condizioni politiche proprie del regime monarchico, che impediva ormai la libert\u00e0 di parola.\nBiografia.\nLe fonti.\nLe poche informazioni sulla vita e sull'ambiente in cui visse Tacito sono offerte, principalmente, dagli indizi sparsi nel \"corpus\" delle sue opere, dalle lettere del suo amico e ammiratore Plinio il Giovane e da un'iscrizione trovata a Mylasa, in Caria (nell'attuale Turchia), e da altre deduzioni di storici. Molti particolari della sua vita restano sconosciuti.\nIl prenome.\nCi\u00f2 interessa anche il suo stesso prenome, tuttora incerto: in alcune lettere di Sidonio Apollinare e in alcuni vecchi scritti di poca rilevanza letteraria lo storico \u00e8 nominato con \"Gaius\", ma nel manoscritto principale della tradizione, con \"Publius\". Questi finora sono riconosciuti come i due \"praenomina\" pi\u00f9 avvalorati. Alcuni avevano avanzato anche l'ipotesi di un prenome \"Sextus\", che tuttavia non ha trovato seguito.\nLa nascita.\nL'anno e il luogo.\nL'insufficienza di informazioni ci impedisce, allo stesso modo, di individuare inequivocabilmente l'anno e il luogo di nascita dello scrittore. Si suppone che Tacito sia nato tra il 56 e il 58 d.C. nella Gallia Narbonense. Il luogo d'origine \u00e8 deducibile anche dalla simpatia occasionale per i barbari che fecero resistenza contro la \"lex\" romana (come nell'episodio degli \"Annales\" II, 9), nonostante la possibile origine spagnola del Fabius Iustus al quale Tacito dedica il \"Dialogus\" suggerisca un legame con la Spagna e la sua amicizia con Plinio indichi l'Italia del Nord come terra natale. Allo stesso modo, una testimonianza contraria all'ipotesi della Gallia Narbonense come luogo di nascita \u00e8 una tradizione tarda che, rifacendosi a un passo dell\"'Historia Augusta\" relativo alla vita dell'imperatore romano Marco Claudio Tacito (275 - 276), attribuisce i natali dello storico alla citt\u00e0 di Terni.\nAscendenza familiare.\nSi ritiene rintracciabile una discendenza nobile da un ramo sconosciuto della \"gens romana\" patrizia Cornelia, ma non v'\u00e8 alcun documento storico che attesti l'esistenza di un \"Cornelius\" chiamato Tacito. Tacito stesso afferm\u00f2 che molti senatori e cavalieri discendevano da liberti, ma l'ipotesi che anch'egli discendesse da un liberto non ha trovato nessun supporto oltre alla sua affermazione, in un discorso generico, che molti notabili discendevano da liberti: tale ipotesi \u00e8 stata prontamente abbandonata.\nSuo padre si ritiene possa essere il Cornelio Tacito procuratore della Gallia Belgica e della Germania. Un figlio di questo Cornelio Tacito \u00e8 citato, tuttavia, da Plinio il Vecchio come esempio, da lui stesso veduto, di sviluppo e invecchiamento precocissimi, al pari del figlio di un certo Eutimene, che per tale causa mor\u00ec di morte prematura a soli 6 anni. Ci\u00f2 impedirebbe di identificare questi con il Tacito pi\u00f9 famoso, bens\u00ec con un possibile ma non altrimenti attestato fratello.\nLa posizione sociale.\nPer quanto riguarda l'agiata famiglia \u00e8 il forte legame d'amicizia largamente testimoniato tra Plinio Il Giovane e Tacito ad avere fatto supporre agli storici un'uguale estrazione sociale dei due: ceto equestre, ricchezza significativa e provenienza provinciale. L'ipotesi, largamente accettata, per la quale lo scrittore latino sarebbe nato da una famiglia di rango equestre oppure senatorio pu\u00f2 essere comprovata anche dal disprezzo per gli arrampicatori sociali su cui insiste Tacito. Si suppone che la posizione sociale di rilievo di Tacito sia stata ottenuta grazie alla benevolenza degli imperatori Flavii, poich\u00e9 con la conclusione dell'et\u00e0 repubblicana l'impostazione gentilizia della societ\u00e0 s'era ormai dissolta e, con questa, anche i privilegi riservati alle \"gentes\" pi\u00f9 influenti in Roma.\nVita pubblica, matrimonio e carriera letteraria.\nDa giovane studi\u00f2 retorica a Roma, come preparazione alla carriera nella magistratura e nella politica e, come Plinio, potrebbe avere studiato sotto Quintiliano. Nel 77 o nel 78 spos\u00f2 Giulia Agricola, figlia tredicenne del generale Gneo Giulio Agricola, il quale era al comando di una legione operante in Bitinia. Tacito partecip\u00f2 con l'incarico di tribuno militare, incarico concessogli da Vespasiano attorno al 77; nulla si sa della loro unione o della loro vita domestica, a parte il fatto che Tacito amava cacciare.\nAlla sua carriera iniziale diede grande impulso Vespasiano, come dice nelle \"Historiae\" (1, 1), ma fu sotto Tito che entr\u00f2 realmente nella vita politica con la carica di \"quaestor\", nell'anno 81 o nell'anno 82. Prosegu\u00ec costantemente nel suo \"cursus honorum\" divenendo \"praetor\" nell'88 e facendo parte dei \"quindecemviri sacris faciundis\", un collegio sacerdotale che custodiva i Libri Sibillini e i Giochi Secolari.\nSi distinse come avvocato e oratore, a dispetto del fatto che il cognomen, Tacitus, abbia in latino il significato di \"taciturno\"; ricopr\u00ec funzioni pubbliche nelle province all'incirca dall'89 al 93, forse a capo di una legione, forse in ambito civile, come si pu\u00f2 intuire dal fatto che non fu presente alla morte del suocero, Agricola.\nSopravvisse con le sue propriet\u00e0 al regno del terrore di Domiziano (93-96), ma l'esperienza lasci\u00f2 in lui cupa amarezza, forse per la vergogna della propria complicit\u00e0, contribuendo allo sviluppo di quell'odio verso la tirannia cos\u00ec evidente nelle sue opere. I paragrafi 44 - 45 dell'Agricola sono paradigmatici:\nDivenne \"consul suffectus\" nel 97 durante il principato di Nerva, diventando il primo della sua famiglia a ricoprire tale carica. Durante tale periodo raggiunse i vertici della sua fama di oratore nel pronunciare il discorso funebre per il famoso soldato Virginio Rufo. Durante l'anno seguente scrisse e pubblic\u00f2 sia l\"'Agricola\" sia la \"Germania\", primi esempi dell'attivit\u00e0 letteraria che lo occuper\u00e0 fino alla sua morte.\nIn seguito spar\u00ec dalla scena pubblica, a cui torn\u00f2 durante il regno di Traiano. Nel 100, con il suo amico Plinio il giovane, persegu\u00ec Mario Prisco (governatore dell'Africa) per corruzione. Prisco fu riconosciuto colpevole e fu esiliato; Plinio scrisse alcuni giorni dopo che Tacito aveva parlato \"con tutta la maestosit\u00e0 che caratterizza il suo usuale stile oratorio\".\nSegu\u00ec una lunga assenza dalla politica e dalla magistratura. Nel frattempo scrisse le sue due opere pi\u00f9 importanti: le \"Historiae\" e, quindi, gli \"Annales\". Ricopr\u00ec la pi\u00f9 alta carica di governatorato, quello della provincia romana dell'Asia in Anatolia occidentale, nel 112 o nel 113, come provato dall'iscrizione trovata a Milasa.\nUn passaggio negli annali indica il 116 come il \"terminus post quem\" della sua morte, che pu\u00f2 essere posto pi\u00f9 tardi nel 125 e non sono pochi gli storici che pongono la data della morte durante il regno di Adriano.\nNon si sa se ha avuto figli, ma la \"Historia Augusta\" riporta che l'imperatore Marco Claudio Tacito lo ha indicato come antenato, ma questo fatto \u00e8 probabilmente falso.\nOpere.\nCinque sono le opere attribuite a Tacito che sono sopravvissute, almeno in una parte sostanziale di esse. Le date di composizione sono approssimative e le ultime due (le sue opere \"maggiori\"), hanno comunque richiesto alcuni anni per essere completate:\nLe due opere principali, originariamente pubblicate separatamente, sono state indicate come parti integranti di una singola opera in trenta libri (le \"Historiae\" composte entro il 110 e gli \"Annales\" composti successivamente, nonostante raccontino un tratto della storia cronologicamente pi\u00f9 antica delle Historiae). Esse offrono una narrazione della storia di Roma dalla morte di Augusto (14 d.C.) alla morte di Domiziano (96). Bench\u00e9 alcune parti siano andate perdute, essa \u00e8 una delle maggiori opere storiche dell'antichit\u00e0.\n\"Historiae\".\nNel terzo capitolo dell\"'Agricola\" (una delle opere minori pubblicate precedentemente), Tacito aveva dichiarato il suo desiderio di comporre una \"memoria della precedente servit\u00f9\" (ossia il regno di Domiziano) e una \"testimonianza dei beni presenti\" (i regni di Nerva e Traiano); nelle \"Historiae\" il progetto \u00e8 per\u00f2 differente: nell'introduzione, Tacito rimanda la sua opera su Nerva e Traiano e decide di occuparsi prima del periodo compreso tra le guerre civili del 68-69 d.C. e il regno dei Flavii.\nDel testo originale sono rimasti conservati soltanto i primi quattro libri, insieme con ventisei capitoli del quinto libro, concernenti gli anni 69 (inizio del regno di Galba) e la prima parte del 70 (rivolta giudaica). Secondo le ricostruzioni, il lavoro avrebbe dovuto proseguire fino alla morte di Domiziano, avvenuta il 18 settembre 96. Il quinto libro contiene, come preludio alla narrazione della repressione della rivolta ebrea durante il principato di Tito, un \"excursus\" etnografico sugli Ebrei, importante testimonianza dell'atteggiamento dei Romani verso quel popolo.\nTacito coglie nell'anno 69 un nodo fondamentale nella storia dell'impero: quello della successione alla dinastia giulio-claudia, con il seguito di guerre civili e intrighi politici, il succedersi rapido dei tre imperatori Galba, Otone, Vitellio, e, infine, l'insediamento della dinastia Flavia con Vespasiano. Galba prende atto, nel suo celebre discorso per la scelta del successore, dell'impossibilit\u00e0 di fare ritorno alla repubblica, afferma la necessit\u00e0 del principato e presenta il principio dell'adozione come scelta del migliore: argomenti che dovevano essere tornati d'attualit\u00e0 nel 97, quando Nerva, con l'adozione di Traiano, aveva trovato un rimedio alla sua debolezza scongiurando una nuova guerra civile.\nNella designazione di Pisone come successore di Galba, cos\u00ec come quella di Traiano successore di Nerva, solo apparentemente la scelta del principe dipendeva dal senato: il potere supremo era di fatto succube della volont\u00e0 degli eserciti, di fronte alla quale il rispetto del \"mos maiorum\" professato da Galba risultava incapace di controllare gli avvenimenti. Tacito prova simpatia per questo vecchio senatore \"capax imperii nisi imperasset\" (\"capace di governare, se non avesse governato\", I 49) travolto da milizie strapotenti e da una plebe che assisteva alla guerra civile come a uno spettacolo, di fronte a un contesto di violenza generalizzata che fa dettare allo storico cupi quadri di ingiustizia e ritratti di personaggi introspettivamente indagati nei loro momenti meno generosi. L'attenzione allo scandaglio psicologico trova riscontro nello stile franto e sallustianamente disarticolato, ma capace di profonda suggestione artistica.\nGli \"Annales\".\nGli \"Annales\" furono l'ultima opera storiografica di Tacito e per sua esplicita ammissione seguono cronologicamente la composizione delle \"Historiae\" e risalgono con verosimiglianza agli anni seguenti il suo proconsolato d'Asia (112-113). L'opera copre il periodo che va dalla morte di Augusto (il funerale dell'imperatore \u00e8 il brano di apertura degli \"Annales\" e chiarisce subito il ruolo dell'autore nell'opera) avvenuta nel 14, fino a quella dell'imperatore Nerone, nel 68.\nL'opera era composta di almeno sedici libri, possibilmente diciotto, ma ci sono pervenuti soltanto i primi quattro, l'inizio del quinto e il sesto privo dei capitoli iniziali (questo primo nucleo comprende gli avvenimenti dalla morte di Augusto a quella di Tiberio nel 37 d.C.), oltre ai libri XI-XVI con alcune lacune nella prima parte dell'XI e nella seconda parte del sedicesimo libro (regni di Claudio e Nerone), che avrebbe dovuto terminare con l'intero resoconto degli eventi dell'anno 66, mentre si interrompe al suicidio di Trasea Peto. Si presume che i libri dal settimo al dodicesimo parlassero dei regni di Caligola e Claudio. I restanti libri dovrebbero trattare del regno di Nerone, forse fino alla sua morte nel giugno del 68. Non \u00e8 noto se Tacito abbia completato l'opera o se si sia dedicato alle opere che aveva pianificato di fare: \u00e8 morto prima che potesse finire le biografie di Nerva e Traiano e non esistono prove che il lavoro su Augusto e sui primi anni dell'Impero (con cui Tacito intendeva concludere il suo lavoro da storiografo) sia stato effettivamente espletato.\nIn confronto alle \"Historiae\", che favorivano il movimento di eserciti e masse, gli \"Annales\" si focalizzano sui meccanismi dell'Impero e sulla sua corruzione: i protagonisti sono dunque i singoli imperatori, opposti al senato, erede della \"libertas\" repubblicana, ormai solo mero nome senza peso politico. Le figure dei principi sono indagate con introspezione psicologica: Tiberio \u00e8 descritto come un esempio di falsit\u00e0 e dissimulazione nel presentare il proprio potere come rassicurante continuazione della legalit\u00e0 repubblicana; Claudio invece appare come un inetto privo di volont\u00e0, manovrato dai liberti e dalle donne di corte, mentre Nerone \u00e8 il tiranno privo di scrupoli, la cui follia sanguinaria non risparmia n\u00e9 la madre Agrippina minore n\u00e9 il suo antico consigliere Seneca.\nNonostante ci\u00f2 Tacito rimane convinto della necessit\u00e0 storica del principato, ma coglie l'ambiguit\u00e0 sulla quale \u00e8 stato fondato da Augusto, che svuotando le magistrature repubblicane da ogni potere ha lasciato terreno fertile per la corruzione, l'intrigo e la decadenza morale; complice di una politica di degrado, dove l'avidit\u00e0 di potere regna sovrana, \u00e8 anche il senato, diviso fra succube servilismo e sterili atteggiamenti di opposizione. Concordemente all'incupirsi della visione storica di Tacito lo stile degli \"Annales\" accentua le disarmonie, riflettendo l'ambiguit\u00e0 degli avvenimenti e un moralismo sempre pi\u00f9 pessimistico in un periodo nervoso e spezzato.\nOpere minori.\nTacito inoltre scrisse tre opere secondarie su vari soggetti: l'Agricola, una biografia del suocero Gneo Giulio Agricola; la Germania, una monografia sulle terre e le trib\u00f9 di barbari della Germania; il \"Dialogus de oratoribus\", un dialogo sull'arte dell'oratoria.\n\"De Origine et situ Germanorum\".\nLa \"Germania\" (\"De origine et situ Germanorum\") \u00e8 un'opera etnografica su diversi aspetti delle trib\u00f9 germaniche residenti al di l\u00e0 dell'Impero Romano. La \"Germania\" si inserisce perfettamente all'interno della tradizione etnografica che va da Erodoto a Cesare. Ci\u00f2 non toglie che quest'opera si riveli anche come una creazione originale nell'ambito dei generi tradizionali delle letterature classiche, comprendendo anche parti storiche ma soprattutto \"ideologiche\", quasi \"da pamphlet\": intenzione neanche troppo nascosta dell'autore, infatti, \u00e8 descrivere i puri e incorrotti costumi dei Germani per criticare indirettamente i corrotti e degenerati costumi romani. Non solo: anche per istituire una sorta di parallelo tra quello che erano i Germani allora (un popolo rude e semplice e per ci\u00f2 stesso valoroso in guerra) con quello che i Romani erano stati e ora non erano pi\u00f9, sempre a causa della loro decadenza morale.\nTacito sostiene che i veri barbari siano i Romani poich\u00e9 i Barbari rispetto ai Romani avevano un forte senso religioso e amavano la libert\u00e0, quest'ultima era quasi negata in questo periodo. Questo porta Tacito a \"profetizzare\" un futuro scontro tra i Germani e Roma in cui i popoli del Nord Europa potrebbero anche risultare vincitori (\u00ab\"urgentibus imperii fatis\"\u00bb). L'opera incomincia con una descrizione delle terre, delle leggi e dei costumi dei Germani (capitoli 1-27); continua quindi con le descrizioni delle singole trib\u00f9, cominciando da quelle pi\u00f9 vicine ai territori romani e terminando con quelle ai pi\u00f9 estremi confini sul mar Baltico, con una descrizione dei primitivi e selvaggi Fenni e di sconosciute trib\u00f9 al di l\u00e0 di essi.\n\"De vita et moribus Iulii Agricolae\".\nL\"'Agricola\" (scritto circa nel 98) \u00e8 una monografia dedicata alla vita di Gneo Giulio Agricola, suocero di Tacito, uomo politico ed eminente generale romano, noto per avere conquistato la Britannia. Corpo dell'opera \u00e8 dunque costituito dalle imprese di Agricola in Britannia (capp.18\u201338), incorniciato da due parti simmetriche, rispettivamente il racconto della giovent\u00f9 (capp. 4\u20139) e degli ultimi anni del protagonista (capp.39\u201346). \u00c8 la prima opera scritta da Tacito, con la quale l'autore rompe il suo silenzio in seguito alla morte di Domiziano (che aveva mantenuto una politica di repressione del dissenso intellettuale); la biografia di Agricola anticipa dunque molti dei temi tipici della successiva produzione tacitiana: la questione della legittimit\u00e0 del principato (che Traiano vede come istituzione portatrice di pace) e della sua corruzione (dovuta al degrado delle virt\u00f9 nell'epoca contemporanea), del silenzio fino ad allora tenuto da parte dell'autore, il problema dei confini dell'impero, le trattazioni etnografiche (anticipando alcuni dei caratteri della \"Germania\", l'opera esamina anche la geografia e l'etnografia dell'antica Britannia), le digressioni di carattere storico (in cui gi\u00e0 Tacito ricorre alla storiografia drammatica).\nL'identificazione del genere letterario di appartenenza dell\"Agricola\" \u00e8 forse il suo aspetto pi\u00f9 dibattuto negli studi, dai quali emergono una variet\u00e0 di posizioni che varrebbero da s\u00e9 a dimostrare la natura composita dell'opera. Saggio storico ed etnografico, biografia elogiativa, encomio, \"laudatio funebris\" e \"consolatio\" scritta in ritardo (a causa dell'assenza di Tacito da Roma nel 93, all'epoca della morte del suocero), \"pamphlet\" politico, \"laudatio\" composta per lettura pubblica: queste sono alcune delle chiavi di lettura che sono state proposte. Sembrerebbe che l\"'Agricola\" sia in realt\u00e0 un incrocio di vari generi: si pu\u00f2 dire che l'intento base della \"laudatio funebris\" prenda spessore nella dimensione della biografia, allargandosi a comprendere spezzoni di storia contemporanea. Per Tacito storico dunque, l'Agricola costituisce un passaggio fondamentale della sua formazione.\nInfatti, quando fu composta l\"'Agricola\", erano troppi gli interessi in campo perch\u00e9 l'opera potesse avere una chiave di lettura unitaria. Si ricordi infatti che era appena finito il quindicennio di silenzio coatto di Domiziano (81-96 d.C.), e Tacito avvertiva l'esigenza di lasciare una memoria storica che, bench\u00e9 si incardinasse sulla figura del suocero, lo coinvolgesse da vicino: molte delle esperienze vissute dal suocero durante la tirannide venivano infatti ritrovate da Tacito nelle sue stesse esperienze, permettondogli di riflettere nei suoi comportamenti. L'esempio di Agricola non riguarda quindi un astratto modello di virt\u00f9, ma coinvolge il modo di vivere e comportarsi in momenti di tirannide, definendo un esempio per le generazioni future.\nDegni di nota sono l'introduzione (nella quale l'autore lancia una dura invettiva contro l'abbandono delle virt\u00f9 nella Roma imperiale) e il celebre passo del discorso pronunciato da Calgaco (capo dei Caledoni), mentre incita i suoi soldati prima della battaglia del monte Graupio (cap. XXX). Seguendo i canoni della storiografia drammatica antica, Tacito costruisce un discorso in cui mette in bocca a Calgaco una dura accusa verso l'avidit\u00e0 e l'imperialismo romano:\nTanto famoso \u00e8 questo brano da rendere proverbiale la locuzione: \"Ubi solitudinem faciunt, pacem appellant\". In realt\u00e0 per\u00f2 Tacito non era a priori contro l'espansione dei confini dell'impero (negli \"Annales\" rimprovera a Tiberio la politica di non espansione); piuttosto era critico verso l'atteggiamento di sfruttamento delle popolazioni conquistate.\n\"Dialogus de oratoribus\".\nLa data di composizione del \"Dialogus\" \u00e8 incerta, ma fu probabilmente scritto dopo l\"Agricola\" e la \"Germania\" (dopo il 100 d.C.), ma alcuni ne datano la composizione tra il 75 e l'80 e la pubblicazione dopo la morte di Domiziano. Molte caratteristiche lo distinguono dagli altri scritti di Tacito, tanto che l'autenticit\u00e0 fu a lungo messa in discussione, nonostante esso, nella tradizione manoscritta, compaia sempre con l\"'Agricola\" e la \"Germania\".\nLo stile (oltre alla scelta del genere letterario) entra nella tradizione del dialogo ciceroniano, modello di riferimento per le opere che, come questa, trattavano di retorica; esso si presenta elaborato ma non prolisso, secondo il canone che esortava l'insegnamento di Quintiliano; esso manca delle incongruenze che sono tipiche delle maggiori opere storiche di Tacito. Potrebbe risalire alla giovinezza di Tacito; la dedica a \"Fabiu Iustus\" potrebbe cos\u00ec indicare soltanto la data di pubblicazione dell'opera e non della sua stesura. Lo scritto riferisce una discussione, che si immagina sia avvenuta nel 75 o 77, e a cui dice di avere assistito, fra quattro oratori dell'epoca, Curiazio Materno, Marco Apro, Vipstano Messalla e Giulio Secondo. All'inizio Marco Apro rimprovera a Curiazio Materno di accantonare l'eloquenza per dedicarsi alla poesia drammatica: se ne ricava una discussione in cui Materno sostiene il primato della poesia e Apro dell'eloquenza; segue un dibattito sulla decadenza dell'oratoria, che viene attribuito da Messalla all'educazione moderna e da Curiazio Materno alla fine della repubblica e di quella anarchia che offriva libero campo ai conflitti, non solo verbali.\nTacito non esprime un parere diretto ma sembra identificarsi perlopi\u00f9 con le opinioni espresse da Curiazio Materno, che indica nel regime liberticida e assolutista dell'et\u00e0 Flavia la causa principale della decadenza oratoria (pur non identificandosi completamente in esse: il riconoscimento della necessit\u00e0 del principato non esclude espressioni amaramente rassegnate e la sfiducia nel recupero della grande eloquenza repubblicana) contrariamente a quanto sosteneva Plinio il Giovane, il quale individua la causa della decadenza dell'arte oratoria nella cattiva istruzione della scuola, a quanto sosteneva Quintiliano, che attribuiva a tale causa il degrado della societ\u00e0 o a quanto sosteneva Petronio all'interno del Satyricon.\nLe fonti.\nComplessivamente Tacito fu uno storico scrupoloso, attento e preciso, ove il pragmatismo e l'obiettivit\u00e0 erano per lui elementi di ricerca storica non meno che per gli storici moderni. Questi criteri coesistono per\u00f2 con altre tendenze (moralismo, punto di vista senatorio, storia intesa come spazio drammatico e pessimismo), che a volte si interpongono, facendo velo alla 'storicit\u00e0 formale', creando cio\u00e8 l'impressione che lo storico si dimentichi per un istante della ricostruzione oggettiva degli eventi e insegua effetti diversi: retorici, narrativi o politici.\nMerito di Musti \u00e8, nel suo studio sul pensiero romano, l'avere distinto la \"storicit\u00e0 formale\" (di chi scrive storie continuate, formate sugli avvenimenti) dalla \"storicit\u00e0 reale\", misurabile su due fattori inscindibili: 'la ricerca di notizie attendibili e/o documentate, e la loro proiezione su un piano pi\u00f9 generale, che sia di valido fondamento per una ricostruzione e valutazione complessiva di una situazione o di un personaggio; insomma, il particolare sicuro e attendibile, da un lato, e il quadro generale, reso verosimile dalla giusta disposizione e ponderazione dei singoli dati, dall'altro'. In questo ambito si possono recuperare gli elementi di tipo psicologico, narrativo o di altro genere, nella storiografia, nella loro funzionalit\u00e0 e inquadrandoli nella delineazione di un complesso, che nell\"'Agricola\" \u00e8 unitario e consapevole, non di meno che nelle \"Historiae\" e negli \"Annales\".\nInfatti, sebbene paradossalmente fosse uno storico \"politicamente impegnato\" e, talvolta, tendenzioso, ci\u00f2 non esclude l'attendibilit\u00e0 generale n\u00e9 l'incidenza sulle biografie personali elimina l'attenzione, per quanto sommaria, agli eventi militari, amministrativi e soprattutto alla situazione etico-politica.\nLe piccole inesattezze che si riscontrano negli \"Annales\" potrebbero derivare dal fatto che Tacito mor\u00ec prima di terminare la sua opera e di farne una rilettura completa. In qualit\u00e0 di senatore, aveva facile accesso ai documenti ufficiali degli \"Acta Diurna populi Romani\" (atti di governo e notizie su quanto avveniva nell'Urbe) e degli \"Acta senatus\" (i verbali delle sedute del senato) tra cui le raccolte dei discorsi di alcuni imperatori, come Tiberio e Claudio.\nUtilizz\u00f2 anche una grande variet\u00e0 di fonti storiche e letterarie di diversa provenienza, come opere di autori del I secolo, come Aufidio Basso e Servilio Noniano, per l'epoca di Tiberio, Cluvio Rufo, Fabio Rustico e Plinio il Vecchio, autore dei \"Bella Germaniae\" (\"Le guerre in Germania\"), per l'et\u00e0 neroniana.\nInoltre, accanto a questi, fece sovente uso di epistolari, memoriali (negli Annales sono citati quelli di Agrippina e probabilmente Domizio Corbulone) e libelli come gli \"exitus illustrium virorum\": una serie di scritti riguardo a coloro che si erano opposti all'imperatore e da essi stessi redatti, in altri termini raccontavano il sacrificio dei martiri per la libert\u00e0, soprattutto di coloro che si erano suicidati seguendo la morale stoica. Al riguardo, tuttavia, occorre sottolineare quanto Tacito si sia servito di tale materiale per dare un tono drammatico alla sua storia, senza appoggiare la teoria del suicidio, a suo dire gesto ostentato e politicamente inutile.\nIn conclusione, se in passato si riteneva che Tacito usasse una sola fonte, almeno per ciascuna sezione delle opere maggiori, attualmente, \u00e8 predominante la teoria per cui lo storico si sia servito di una molteplicit\u00e0 di fonti, talune anche di opposta tendenza e manipolate con una certa libert\u00e0.\nStile letterario.\nTacito fu estremamente attento e competente nell'esposizione, nel lessico e nell'uso di diversi registri linguistici che riflettono i suoi modelli.\nInfatti dalla storiografia greca aveva tratto la capacit\u00e0 di sviscerare eventi complessi in un'esposizione chiara e lineare e l'attenzione ai caratteri, ai soggetti del \"dramma storico\", di cui fu capace di analizzare, con pochi tratti, le emozioni e la mentalit\u00e0, in modo da fornire al lettore un quadro completo delle loro personalit\u00e0, spesso contrastate e contraddittorie.\nDalla storiografia romana, invece, in modo particolare da Gaio Sallustio Crispo, si riprende la forma annalistica: una cornice per racchiudere le interpretazioni politiche degli eventi e il dramma delle azioni umane.\nTuttavia ci\u00f2 che maggiormente impressiona il lettore \u00e8 l'uso magistrale della parola cui riesce a conferire forza, ritmo e colore: lo stile \u00e8 elevato, solenne, poetico, tipico della tradizione romana e, come il pensiero, rifugge dalla morbidezza artificiosa. Il periodo \u00e8 secco, conciso, dettato da una forte \"inconcinnitas\" o asimmetria che rompe ogni facile equilibrio delle frasi in modo tale da enfatizzare, talvolta assai rudemente, determinate parole o determinati concetti creando un impatto formidabile. Sono esempio di tale stile i primi libri degli Annales, incentrati sulla figura sfumata, ambigua, di Tiberio ma in ogni caso l'inconcinnitas permea tutte le opere dello storico.\nL'opera di Tacito, se certamente non forniva per l'epoca una fonte semplice della storia imperiale, tuttavia, riscosse una forte simpatia presso l'aristocrazia per il pensiero politico dello storico, fu letta e copiata fino a quando, nel IV secolo, Ammiano Marcellino prosegu\u00ec il lavoro, riprendendone lo stile. Ancor oggi gli studiosi considerano gli scritti di Tacito come una fonte autorevole, anche se spesso critica, per ricostruire la storia del Principato mentre continuano a essere apprezzate come capolavori stilistici.\nApproccio alla storia.\nIl metodo storiografico di Tacito deriva esplicitamente dagli esempi della tradizione storiografica precedente (in particolare Sallustio).\nCelebre \u00e8 l'affermazione dello stesso Tacito sul proprio metodo storiografico:\nSebbene questo sia quanto di pi\u00f9 possibile vicino a un punto di vista neutrale nell'antichit\u00e0, si \u00e8 discusso molto accademicamente sulla pretesa \"neutralit\u00e0\" di Tacito (o \"parzialit\u00e0\" per altri, cosa che renderebbe la citazione precedente nulla pi\u00f9 che una figura retorica).\n\"In incerto iudicium est, fatone res mortalium et necessitate immutabili an forte volvantur\". Questa la frase da cui si rivela tutta l'incertezza dell'analisi storiografica tacitiana: egli non si appoggia a un generale disegno filosofico, ma analizza e indaga in modo autonomo il comportamento umano, \"sine ira et studio\", in una prospettiva squisitamente politica. Nonostante nei suoi racconti accadano segni e prodigi (non mancano inoltre accenni alla religione romana), Tacito tende a escludere, quasi in senso epicureo, come regola per gli avvenimenti l'intervento divino. Gli accadimenti umani sono responsabilit\u00e0 solo degli uomini, vittime talvolta dei loro stessi crimini, contro i quali spicca la serenit\u00e0 degli dei. Difatti attraverso i suoi scritti, Tacito sembra primariamente interessarsi alla distribuzione del potere tra il Senato Romano e gli imperatori. Tutti i suoi scritti sono pieni di aneddoti di corruzione e di tirannia fra le classi di governo a Roma, dal momento che esse avevano fallito nel riassesto del nuovo regime imperiale. Gettarono via le loro tanto amate tradizioni culturali di libert\u00e0 di parola e di rispetto reciproco quando incominciarono a cedere a loro stessi pure di fare piacere all'imperatore, spesso inetto (e quasi mai benevolo). Un altro importante tema ricorrente \u00e8 l'importanza, per un imperatore, di avere simpatie nell'esercito per salire al comando (e rimanerci). Si noti comunque come la posizione di Tacito non sia ben definita in questo problema: il suo scetticismo coinvolge non solo il soprannaturale ma anche la natura degli uomini, nonostante riconosca nella storia un certo margine di casualit\u00e0 che rende ancora pi\u00f9 cupa la visione degli eventi.\nSotto questa base Tacito rivolge l'occhio alle vicende storiche vicine, trascorse la maggior parte della sua carriera politica sotto l'imperatore Domiziano, cio\u00e8 sotto l'Impero, con l'occhio del senatore, per il quale la fine della repubblica fu un'iniqua cessione della libert\u00e0 in cambio di una misera pace. La sua amara e ironica riflessione politica pu\u00f2 essere spiegata dalla sua esperienza della tirannia, della corruzione e della decadenza tipica del suo periodo (81-96). Tacito mise in guardia dai pericoli derivanti da un potere poco comprensibile ai pi\u00f9, da un amore per il potere non temprato da principi e dalla generale apatia e corruzione del popolo, problemi sorti a causa della ricchezza dell'impero che ha permesso la nascita di questi aspetti negativi. L'esperienza della tirannia di Domiziano pu\u00f2 inoltre essere vista come la causa di un ritratto della gens Giulio-Claudia, a volte presentata in maniera amara e ironica. Tuttavia Tacito \u00e8 convinto della necessit\u00e0 dell'impero e non sembra avere rimpianti per \"l'ultima\" repubblica, dove la vita dei cittadini era messa a repentaglio per le sue turbolenze.\nD'altronde Tacito sembra convinto, risentendo forse dell'anonimo \"Del Sublime\", che non sia possibile l'esistenza di una forma politica o sociale che sia capace di resistere di fronte alla corruzione dei costumi: mentre presso i Germani \"plusque ibi boni mores valent quam alibi bonae leges\", a Roma non sembrava bastare la \"felicitas temporum\" inaugurata da Nerva e Traiano, per il recupero dei \"boni mores\", difatti: 'per la natura della debolezza umana, i rimedi sono pi\u00f9 lenti dei mali e, come i nostri corpi crescono lentamente ma si estinguono di colpo, cos\u00ec si potrebbero pi\u00f9 facilmente soffocare che richiamare in vita le attivit\u00e0 dell'ingegno: infatti si insinua proprio il piacere dell'inerzia stessa, e l'inattivit\u00e0, dapprima odiosa, alla fine \u00e8 amata'. Fu forse proprio questo pessimismo radicale a impedire a Tacito di narrare il principato di Traiano come epoca felice, come si era proposto di compiere nel terzo capitolo dell\"'Agricola\". Nonostante questo l'immagine di Tiberio presentata nei primi sei libri degli Annali non \u00e8 n\u00e9 tragica n\u00e9 positiva: molti studiosi ritengono che l'immagine di Tiberio descritta nei primi libri sia prevalentemente positiva, mentre nei libri seguenti, a causa della descrizione degli intrighi di Seiano, diventa prevalentemente negativa. Nonostante questo, l'arrivo dell'imperatore Tiberio presentato nei primi capitoli del primo libro \u00e8 una storia di crimini, dominata dall'ipocrisia sia del nuovo imperatore che stava salendo al potere, sia di chi gli stava attorno; e nei libri seguenti si pu\u00f2 trovare una qualche forma di rispetto nei confronti della saggezza e intelligenza del vecchio imperatore che ha preferito allontanarsi da Roma per rendere saldo il suo ruolo. In generale dunque, Tacito non si fa problemi nel dare, nei confronti di una stessa persona, a volte un giudizio di rispetto e altre volte un giudizio di disprezzo, spiegando spesso in maniera aperta quali sono le qualit\u00e0 che lui giudica lodevoli e quali quelle che giudica spregevoli. Una caratteristica di Tacito \u00e8 quindi il non schierarsi in maniera definitiva a favore o contro le persone che descrive, permettendo ai posteri la possibilit\u00e0 di interpretare le sue opere come una difesa del sistema imperiale o come un suo rifiuto. Una migliore descrizione dell'opera di Tacito \"sine ira et studio\" \u00e8 difficilmente spiegabile.\nFortuna.\nTacito non fu particolarmente letto nella tarda antichit\u00e0 e ancora meno nel Medioevo. Delle sue opere meno di un terzo \u00e8 conosciuto e sopravvissuto: dipendiamo da un unico manoscritto per i libri I- VI degli \"Annales\" e da un altro per i libri XI-XVI oltre che per i cinque libri delle Historiae anche perch\u00e9 l'antipatia mostrata nei confronti di ebrei e cristiani dell'epoca, lo rendevano assai impopolare presso i dotti medievali, quasi sempre ecclesiastici.\nNel Rinascimento, tuttavia, le sue sorti si capovolsero e la sua presentazione drammatica della prima et\u00e0 imperiale ben presto gli fece guadagnare il rispetto dei letterati dell'epoca fino a quando l'undicesima edizione dell'Encyclop\u00e6dia Britannica lo ricord\u00f2 come il pi\u00f9 grande storico romano non solo per lo stile ma anche per l'insegnamento morale e la narrativa drammatica.\nTuttavia, oltre che come storico, Tacito divenne importante anche come teorico politico tanto che Giuseppe Toffanin individu\u00f2 due schieramenti di commentatori del testo classico: \u00abi tacitisti neri\u00bb (Scipione Ammirato, Virgilio Malvezzi), coloro che leggono Tacito come contestatore del potere assoluto dei monarchi, e \u00abi tacitisti rossi\u00bb, Traiano Boccalini l\u2019unico in Italia, che vedono nello storico il demistificatore dei principi.\nInfine non bisogna tralasciare il fatto che le opere di Tacito costituiscono ancora oggi la fonte pi\u00f9 affidabile per gli studi sull'et\u00e0 del Principato, anche se talvolta la precisione \u00e8 messa in discussione. Gli \"Annales\" si basano in parte, infatti, su fonti secondarie e non mancano alcuni errori come la confusione tra le figlie di Marco Antonio e di Ottavia Minore, entrambe di nome Antonia. Le \"Historiae\", invece, trascritte come fonte primaria, sono generalmente considerate come pi\u00f9 accurate e precise."}
{"id": "375405", "revid": "599013", "url": "https://it.wikipedia.org/wiki?curid=375405", "title": "Grzegorz Lato", "text": "Caratteristiche tecniche.\nEra un esterno d'attacco dotato di ottima velocit\u00e0 e di buon senso del gol. Disponeva anche di buona leadership.\nCarriera.\nClub.\nGrzegorz Lato leg\u00f2 la sua carriera di club allo , dove ha giocato per quasi un ventennio (dal 1962 al 1980): durante questo lungo periodo ha segnato 117 reti in 295 gare nel campionato polacco. Nel 1973 si laure\u00f2 capocannoniere del campionato con 13 reti, e lo Stal vinse il torneo: fu capocannoniere anche nel 1975, stavolta con 19 centri, ma la sua squadra arriv\u00f2 seconda. Nel 1976 vinse per la seconda volta il titolo nazionale: fu inoltre eletto per due volte Calciatore polacco dell'anno, nel 1977 e nel 1981. Con lo Stal Mielec gioc\u00f2 anche nelle coppe europee, raggiungendo i quarti di finale della Coppa UEFA 1975-1976.\nLasciata la patria, ha giocato nel club belga del (1980-1982), prima di chiudere la carriera con l', squadra del campionato messicano, con cui vinse la CONCACAF Champions' Cup 1983.\nNazionale.\nEsordiente con la nel 1971, ha collezionato 45 reti in 100 presenze, che lo collocano al terzo posto per gol segnati e al quarto per incontri giocati. Fu capocannoniere ai Mondiali 1974 in cui segn\u00f2 7 reti: nella finale per il terzo posto contro il contribu\u00ec alla vittoria dei polacchi, segnando un gol con un preciso diagonale dopo una corsa di 50 metri. Partecip\u00f2 anche ai Mondiali 1978 e 1982, in cui la Polonia arriv\u00f2 terza. Fu infine presente anche alle Olimpiadi del 1972, in cui vinse la medaglia d'oro giocando solo 45 minuti in tutto il torneo, e del 1976 in cui conquist\u00f2 la medaglia d'argento (segn\u00f2 tre gol, compreso uno nella finale persa 3-1 contro la Germania Est).\nDopo il ritiro.\nIl 30 ottobre 2008 fu eletto presidente della Federazione calcistica polacca, carica che ha mantenuto fino al 2012. In un'intervista del 2011 aveva dichiarato che nel caso la Polonia non avesse raggiunto i quarti di finale dell'Europeo casalingo, si sarebbe dimesso. Nonostante l'eliminazione della sua Nazionale al primo turno, \u00e8 rimasto in carica fino al 26 ottobre 2012 quando \u00e8 stato sostituito da Zbigniew Boniek."}
{"id": "375406", "revid": "1719883", "url": "https://it.wikipedia.org/wiki?curid=375406", "title": "Francescana", "text": ""}
{"id": "375408", "revid": "110157", "url": "https://it.wikipedia.org/wiki?curid=375408", "title": "Ormalingen", "text": "Ormalingen (toponimo tedesco) \u00e8 un comune svizzero di 2\u00a0176 abitanti del Canton Basilea Campagna, nel distretto di Sissach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "375411", "revid": "110157", "url": "https://it.wikipedia.org/wiki?curid=375411", "title": "Wenslingen", "text": "Wenslingen (toponimo tedesco) \u00e8 un comune svizzero di 709 abitanti del Canton Basilea Campagna, nel distretto di Sissach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "375415", "revid": "110157", "url": "https://it.wikipedia.org/wiki?curid=375415", "title": "Oltingen", "text": "Oltingen (toponimo tedesco) \u00e8 un comune svizzero di 486 abitanti del Canton Basilea Campagna, nel distretto di Sissach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "375417", "revid": "306856", "url": "https://it.wikipedia.org/wiki?curid=375417", "title": "Andreas Maier", "text": "Ha studiato a Francoforte sul Meno dove si \u00e8 laureato discutendo una tesi sulle opere in prosa di Thomas Bernhard, lavoro pubblicato nel 2004 in Germania con il medesimo titolo \"Die Verf\u00fchrung \u2013 Die Prosa Thomas Bernhards\" (La Seduzione \u2013 sulla prosa di Thomas Bernhard) dalla casa editrice Wallstein.\nNell'anno 2000, in occasione del \"Concorso letterario Ingeborg Bachmann\", \u00e8 stato insignito del \"Premio Ernst Willner\" (Ernst-Willner-Preis). Ma il 2000 \u00e8 anche l'anno ufficiale di debutto con il romanzo \"W\u00e4ldchestag\", che ha portato la critica a discutere del valore artistico dell'autore, segnalato immediatamente come epigono dei celebri Thomas Bernhard, Eckhard Henscheid o Arnold Stadler.\nMaier ha fato seguire a \"W\u00e4ldchestag\" i romanzi \"Klausen\" (2002) e \"Kirillow\" (2005), beneficiando di numerosi riconoscimenti e borse di studio da parte di fondazioni e accademie, tra cui l'Accademia Tedesca Villa Massimo di Roma dove risiede nell'anno in corso."}
{"id": "375418", "revid": "122893182", "url": "https://it.wikipedia.org/wiki?curid=375418", "title": "Coresidenza", "text": "Il termine coresidenza (in inglese \"cohousing\") definisce degli insediamenti abitativi composti da alloggi privati, corredati da ampi spazi comuni (coperti e scoperti) destinati all'uso collettivo e alla condivisione tra i coresidenti (in inglese \"cohousers\"). Tra i servizi collettivi vi possono essere ampie cucine, lavanderie, spazi per gli ospiti, laboratori per il fai da te, spazi gioco per i bambini, palestra, piscina, internet caf\u00e8, biblioteca e altro.\nLe abitazioni private sono di solito di dimensioni pi\u00f9 limitate rispetto alla media delle normali abitazioni (pi\u00f9 piccole dal 5 al 15%). Il motivo \u00e8 duplice: contenere i costi complessivi dell'intervento (poich\u00e9 a carico di ciascun proprietario vi \u00e8 anche una quota della spesa per la realizzazione degli spazi collettivi) e cercare di favorire in questo modo un pi\u00f9 intenso utilizzo delle aree comuni.\nDi solito un progetto di coresidenza comprende dalle 20 alle 40 famiglie che convivono come una \"comunit\u00e0 intenzionale\" di vicinato (vicinato elettivo) e gestiscono gli spazi comuni in modo collettivo ottenendo in questo modo risparmi economici e benefici di natura ecologica e sociale.\nLa coresidenza si sta affermando come strategia di sostenibilit\u00e0: se da un lato, infatti, la progettazione partecipata e la condivisione di spazi, attrezzature e risorse agevola la socializzazione e la mutualit\u00e0 tra gli individui, dall'altro questa pratica, unitamente ad altri approcci quali ad esempio la costituzione di gruppi d'acquisto solidale, l'auto condivisa o i diversi servizi utilizzati in comune, favoriscono il risparmio energetico e diminuiscono l'impatto ambientale della comunit\u00e0.\nOrigini e diffusione.\nLa sua nascita nella forma attuale viene fatta risalire al 1964, quando Jan G\u00f8dmand H\u00f8yer, architetto danese, comincia il proprio percorso per la creazione della comunit\u00e0 di Skr\u00e5planet, primo caso riconosciuto di \"bof\u00e6lleskaber\", termine danese per indicare il fenomeno. A partire dagli anni settanta la coresidenza comincia a prendere piede nei paesi dell'Europa del nord, e in particolare in Danimarca, Paesi Bassi e repubbliche scandinave. Il fenomeno rimane ristretto al contesto nord-europeo fino agli anni ottanta, quando attecchisce negli Stati Uniti. Negli anni novanta la coresidenza approda anche in Australia. A livello europeo, la coresidenza si \u00e8 diffusa all'esterno dei paesi scandinavi, dapprima in Germania e poi verso i paesi mediterranei, tra cui l'Italia. Negli Stati Uniti, nel 2008, i progetti di coresidenza completati erano 113, mentre erano 111 quelli in corso di realizzazione (residenti totali: circa 6-7.000 persone). In Europa la diffusione \u00e8 diversificata in base ai paesi, e mancano stime accurate. In Danimarca esistono circa 600 comunit\u00e0 di coresidenza, in Svezia, nel 2007, si contavano circa 50 casi di coresidenza, nei Paesi Bassi un centinaio. In Belgio e Regno Unito i casi di coresidenza sono meno di una decina. In Italia vi sono solo un paio di casi realizzati, contro una trentina di condomini solidali.\nNel 2018 \u00e8 stata pubblicata una guida completa alle forme di abitare collaborativo, dedicata a chi desidera intraprendere questo percorso: il profilo dei cohouser, le esperienze in corso, gli spazi e i servizi da mettere in comune, le pratiche sostenibili, le \"porte aperte\" al quartiere, la creazione di un welfare diffuso e basato sulle relazioni. Tutte le risposte degli esperti ai quesiti pi\u00f9 frequenti: come funziona un cohousing, quali costi si devono affrontare, la scelta di costruire o ristrutturare, i rapporti con la pubblica amministrazione, ecc.\nCaratteristiche costitutive.\nSecondo McCamant e Durrett le caratteristiche costitutive della coresidenza sono quattro:\nBoglione Giorgio e Chiodelli individuano invece cinque caratteristiche costitutive, parzialmente differenti da quelle individuate da McCamant e Durrett:\nAspetti normativi e giuridici.\nIn Italia, la maggior parte delle coresidenze nascono grazie all'investimento di un gruppo di persone su un immobile dove l'intenzione \u00e8 quella di trasferirsi insieme una volta costruito, o ristrutturato, e quest'ultimo \u00e8 costituito quasi sempre da una propriet\u00e0 privata divisa. Gli spazi condivisi vengono generalmente assimilati agli spazi condominiali e pertanto ricondotti alle norme e ai modelli urbanistici esistenti. Il fenomeno si sta sviluppando anche grazie a un approccio di mercato in cui studi associati di architetti e/o costruttori e agenzie immobiliari vendono soluzioni abitative progettando zone comuni in condivisione con gli acquirenti (progettazione partecipata) e dove l'aspetto giuridico \u00e8 quello normalmente regolato dall'atto di compravendita.\nNon va tuttavia ignorato il fenomeno della coresidenza assimilabile a una tipologia di comunit\u00e0 intenzionale. Quest'ultima \u00e8 spesso caratterizzata dalla condivisione dell'attivit\u00e0 lavorativa (aziende agricole e produzioni artigianali) caratteristica che invece non \u00e8 necessariamente presente nella coresidenza inteso come nuovo stile abitativo in coabitazione. Tuttavia, si pu\u00f2 considerare come una strategia possibile, un passaggio, per arrivare a costruire una comunit\u00e0 intenzionale. Anche in Italia la coresidenza \u00e8 iniziata come processo dal basso che, talvolta, ha portato alla realizzazione di comunit\u00e0 intenzionali come ad esempio gli ecovillaggi. Solo dall'inizio del ventunesimo secolo si assiste a una evoluzione dell'approccio come nuova modalit\u00e0 abitativa che prende piede anche attraverso la formazione di comitati promotori costituiti spesso in associazioni per la promozione sociale.\nA differenza delle comunit\u00e0 religiose - che sono giuridicamente riconosciute dallo Stato italiano - il riconoscimento giuridico della comunit\u00e0 intenzionale \u00e8 ancora solo oggetto di due proposte di legge. Non esistendo normative specifiche, nella costituzione di una comunit\u00e0 per la realizzazione di una coresidenza \u00e8 opportuno fare riferimento agli istituti giuridici vigenti che sono:\nAl di fuori dell'Italia, nel diritto anglosassone, si possono pi\u00f9 semplicemente rintracciare tre configurazioni giuridiche di coresidenza:\nIn alcune regioni si stanno esplorando forme di innovazione sociale di gestione del bene comune (affidamento di un immobile in comodato d'uso gratuito per un lungo tempo). Questo diverso approccio di \"secondo welfare\" (che si affianca al sistema statale di politiche sociali garantito con aperture a diverse collaborazioni tra pubblico e privato) sta aprendo la strada a nuovi modelli abitativi per la terza et\u00e0."}
{"id": "375421", "revid": "110157", "url": "https://it.wikipedia.org/wiki?curid=375421", "title": "Rickenbach (Basilea Campagna)", "text": "Rickenbach (toponimo tedesco) \u00e8 un comune svizzero di 479 abitanti del Canton Basilea Campagna, nel distretto di Sissach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "375424", "revid": "46291", "url": "https://it.wikipedia.org/wiki?curid=375424", "title": "Echium", "text": "Echium \u00e8 un genere di piante della famiglia Boraginaceae, al quale appartengono piante erbacee o arbustive, annuali, biennali o perenni, ispide per la presenza di setole aventi un tubercolo basale.\nEtimologia.\nIl nome deriva dal greco \"echium\", che significa vipera, per la forma triangolare dei semi che ricordano vagamente la testa di una vipera.\nDescrizione.\nI fiori sono portati in cime bratteate, spesso formanti una pannocchia. \nI calici sono divisi fin quasi alla base in lacinie poco ineguali, qualche volta accrescenti nel frutto. La corolla, azzurra, porpora, gialla o bianca, \u00e8 largamente o strettamente infundibuliforme, di solito con un anello formato da dieci piccole scaglie o ciuffi di peli, o una membrana simile ad una flangia, alla base, ma senza scaglie o invaginazioni sopra; il tubo \u00e8 diritto; il lembo \u00e8 solitamente obliquo.\nGli stami sono ineguali, eserti o inclusi, inseriti nella met\u00e0 inferiore della corolla. Lo stilo \u00e8 eserto e lo stimma \u00e8 capitato o bifido. \nLe nucule ovoidi-trigonali sono erette, scure, reticolate o tubercolate, con base piana.\nDistribuzione e habitat.\nIl genere comprende oltre 60 specie, distribuite in Europa, Asia occidentale, Africa boreale. \nLe varie specie crescono in ambienti secchi pi\u00f9 o meno aperti, bordi stradali, campi coltivati, pascoli secchi, dune arenose.\nBiologia.\nSono piante molto visitate dalle api, e da molti altri insetti, per la produzione abbondante e continua di nettare lungo l'arco di tutta la giornata.. Inoltre sono piante molto importanti per le api perch\u00e9 fioriscono in estate, quando spesso le risorse floreali sono molto ridotte.\nTassonomia.\nIl genere comprende le seguenti specie:\nIn Italia sono presenti 11 fra specie e sottospecie:\nNumerosi taxa sono molto variabili nell'aspetto, nella forma delle foglie e nella distribuzione della pelosit\u00e0; in molti casi, i limiti delle specie, sono piuttosto critici."}
{"id": "375428", "revid": "110157", "url": "https://it.wikipedia.org/wiki?curid=375428", "title": "Wintersingen", "text": "Wintersingen (toponimo tedesco) \u00e8 un comune svizzero di 609 abitanti del Canton Basilea Campagna, nel distretto di Sissach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "375431", "revid": "46291", "url": "https://it.wikipedia.org/wiki?curid=375431", "title": "Anacardium", "text": "Anacardium \u00e8 un genere di alberi tropicali della famiglia delle Anacardiacee.\nAllo stato naturale, il genere \u00e8 esclusivo delle regioni tropicali ed equatoriali dell'America centrale e meridionale.\nIl nome \"Anacardium\" deriva dal greco \"kardia\" = \"cuore\", per la forma del frutto.\nDescrizione.\nIn genere si tratta di arbusti o alberi di modesta altezza (\"Anacardium occidentale\" in coltura raggiunge i 6\u201310 m). Esistono tuttavia anche variet\u00e0 di grande mole, come \"A. excelsum\" o \"A. giganteum\", che possono superare i 40 m.\nLe foglie sono semplici, alterne, obovate, glabre, con apice arrotondato e picciolo corto, lunghe fino a 15\u201320\u00a0cm secondo le specie.\nI fiori sono raccolti in infiorescenze terminali. Il calice ha 5 sepali, la corolla 5 petali.\nIl frutto consta di una parte carnosa (in realt\u00e0 falso frutto) e di un frutto secco posto all'estremit\u00e0 della parte carnosa.\nSistematica.\nIl genere \"Anacardium\" ha dato nome alla famiglia delle Anacardiacee - la stessa famiglia del pistacchio e del mango - inserita a sua volta nell'ordine delle Sapindali.\nComprende le seguenti specie:\nUsi.\nLa specie pi\u00f9 nota, l'anacardio (\"Anacardium occidentale\"), originario del Brasile nord-orientale, \u00e8 largamente coltivata nelle regioni tropicali di tutto il mondo per il suo frutto e il suo seme (noce di anacardio o di acagi\u00f9).\nIl seme dell'anacardio \u00e8 avvolto da un guscio che contiene una sostanza caustica che viene rimossa facilmente per rendere il seme commestibile, ma pu\u00f2 essere avviata alla produzione dell'olio di gusci di anacardo. Quest'ultimo non va confuso con l'olio di anacardo, commestibile, estratto dai gherigli e non dal guscio.\nIn India, in particolar modo nello stato di Goa, il fiore dell'anacardio \u00e8 utilizzato per produrre un liquore, dall'odore e sapore di vernice, chiamato \"fenny\", o \"feni\" o pi\u00f9 particolarmente \"cashewfeni\"."}
{"id": "375436", "revid": "120983979", "url": "https://it.wikipedia.org/wiki?curid=375436", "title": "Giuseppe Coniglio", "text": "Biografia.\nNato da una famiglia di poveri contadini, visse per tutta la sua vita a Pazzano.\nSpos\u00f2 Letizia Bosco da cui ebbe due figli, Palmiro e Maria Antonietta.\nLavor\u00f2 come bracciante agricolo e, successivamente, come capo operaio forestale nel Bacino Montano Stilaro. Nel dopoguerra scrisse le prime farse di carnevale nella variante locale del dialetto calabrese, la pi\u00f9 famosa delle quali fu \"La calata degli dei\" del 1949.\nNel 1973 produsse la prima raccolta di poesie, intitolata \"Calabria contadina\", di cui uscir\u00e0 una seconda edizione nel 1984.\nNello stesso anno pubblica \"Quattru chjacchjari e ddui arrisi\".\nL'ultima raccolta \u00e8 del 1998: \"A terra mia\".\nNel 1985 ha partecipato al film-documentario di Daniele Segre, \"Andata e ritorno\".\nHa regalato momenti indimenticabili ai suoi ascoltatori, nelle speciali occasioni in cui si prestava a recitare le proprie opere: racconti esilaranti delle vicende di paese, alternati a quadri densi di colori ed emozioni tratti da una vita radicata nella sua terra.\nProdusse inoltre numerose sculture in legno d'erica e la scultura in pietra calcarea rappresentante \"La fontana dei Mascheroni\".\nIn campo teatrale, l'opera \"Marcu e Filomena\" e il rifacimento, in dialetto locale, della commedia \"Natale in casa Cupiello\" di Eduardo De Filippo.\nPost mortem.\nNel 2007 gli \u00e8 stato intitolato il \"centro di aggregazione socio-culturale\" di Pazzano e il \"concorso di poesia\" per ragazzi, la cui prima edizione si \u00e8 avuta nel 2007."}
{"id": "375441", "revid": "292162", "url": "https://it.wikipedia.org/wiki?curid=375441", "title": "Palmaria", "text": "L\u2019isola Palm\u00e0ria (\"A Parm\u00e6a\" in ligure), si trova nel mar Ligure, all'estremit\u00e0 occidentale del Golfo della Spezia; con la sua area di 1,89\u00a0km quadrati \u00e8 di fatto la pi\u00f9 grande isola dell'Arcipelago Spezzino e in generale della Liguria. \nPosta di fronte al borgo di Porto Venere, da cui \u00e8 separata da uno stretto braccio di mare detto \"Le bocche\", \u00e8 parte di un arcipelago costituito anche dalle isole del Tino e del Tinetto. Il suo territorio fa parte del comune di Porto Venere.\nDal 1997 l'isola Palmaria, insieme alle altre isole del Tino e del Tinetto, a Porto Venere e alle Cinque Terre, \u00e8 stata inserita tra i Patrimoni dell'umanit\u00e0 dell'UNESCO.\nDescrizione.\nL'isola Palmaria con la sua superficie di 1,89\u00a0km\u00b2, \u00e8 la pi\u00f9 grande delle tre isole del Golfo della Spezia e dell'intero territorio ligure; le altre due isole, Tino e Tinetto, si incontrano scendendo di pochissime centinaia di metri in linea retta verso sud.\nL'isola ha una forma triangolare: i lati che si affacciano verso Porto Venere e il golfo della Spezia sono quelli pi\u00f9 antropizzati e degradano dolcemente sino al livello del mare, ricoperti dalla tipica vegetazione mediterranea.\nIl lato dell'isola rivolto ad ovest, verso il mare aperto, \u00e8 caratterizzato invece da alte falesie a picco sull'acqua, nelle quali si aprono molteplici grotte: sono degne di nota la Grotta Azzurra, visitabile in barca, e la Grotta dei Colombi, che si pu\u00f2 raggiungere solo calandosi con delle corde.\nQuest'ultima grotta in particolare si \u00e8 rivelata molto importante per lo studio dei primi insediamenti umani nel Golfo, in quanto al suo interno sono state ritrovate ossa fossili di animali pleistocenici, quali il camoscio e il gufo delle nevi, ma soprattutto resti di sepolture, che attestano la presenza dell'uomo almeno cinquemila anni fa.\nSull'isola sono presenti, inoltre, molte costruzioni di carattere militare di grande interesse storico: sulla sommit\u00e0 dell'isola, inaccessibile in quanto ex territorio militare ed attualmente in stato di abbandono, si trovano il forte Conte di Cavour (o forte Palmaria), la batteria sperimentale oggi adibita a centro di educazione ambientale e la batteria Semaforo; presso punta Scuola, la torre corazzata Umberto I \u2013 che aveva in dotazione due cannoni Krupp da 400\u00a0mm, ossia con il maggior calibro per l'epoca \u2013, adibita nel secondo dopoguerra a carcere militare e da pochi anni ristrutturato e i resti della batteria Albini; sparsi nell'intero territorio dell'isola, svariati bunker risalenti alla Seconda guerra mondiale e resti di postazioni d'artiglieria costiera e contraerea per lo pi\u00f9 inaccessibili in quanto abbandonati e invasi dalla vegetazione.\nDegna di nota, nella parte meridionale dell'isola denominata \"Pozzale\", la cava oggi abbandonata e utilizzata un tempo per l'estrazione del pregiato marmo nero a striature dorate detto \"portoro\". Sono ancora presenti i resti delle gru e dei paranchi utilizzati per la movimentazione dei blocchi di marmo, nonch\u00e9 i muri delle abitazioni dei minatori.\nNel 2009 \u00e8 stata presentata una variante al Piano Regolatore e un progetto di riqualificazione e valorizzazione turistica dell'isola. Intorno al 2011 dovrebbero essere dismesse le aree militari della Palmaria, ed \u00e8 prevista la costruzione di una passeggiata a mare davanti a Porto Venere, attrezzata con palme e panchine, un significativo aumento delle volumetrie per l'ampliamento dello stabilimento balneare e, al centro dell'isola, la creazione di centri di agriturismo con coltivazioni di ulivo e vite, che beneficiano dei contributi regionali e dell'Unione europea. Il progetto di Comune e Regione non \u00e8 stato accettato dalla popolazione, che ha costituito il movimento PalmariaSI MasterplanNO, per proseguire la sua lotta contro la vendita degli edifici dell'Isola Palmaria.\nNel 2020 la Commissione Europea ha avviato indagini sul progetto Masterplan richieste dal movimento PalmariaSI MasterplanNO per mezzo di una petizione.\nStoria.\nSan Venerio nacque sull'isola Palmaria intorno all'anno 560. Secondo lo storico Giuliano Lamorati vi avrebbe anche iniziato la sua vita di religioso nel \"monastero di San Giovanni\" sulla stessa isola.\nOggi del piccolo monastero tenuto dai Benedettini non esiste pi\u00f9 traccia, ma sembra certo che in periodo di basso medioevo accanto al convento vi fosse anche costituito anche il piccolo borgo detto \"di San Giovanni\", oggi scomparso. Ai primi del XII secolo Palmaria fu ceduta alla repubblica di Genova dai Signori di Vezzano.\nL'isola, ricca di vigneti e di uliveti, durante il periodo delle guerre tra Genovesi e Pisani sub\u00ec ripetute devastazioni.\nIn particolare nel 1282 ingenti forze pisane distrussero il borgo e la chiesa; degli edifici distrutti il tempo ha cancellato ogni memoria.\nHabitat naturale.\nFlora.\nLa flora della Palmaria conta circa 500 specie. La vegetazione originale, che doveva essere\ncostituita prevalentemente dalla macchia mediterranea e dal bosco di leccio, \u00e8 stata modificata per cause antropiche quali il fuoco, l'agricoltura, introduzione di piante e animali alloctoni (platani, palme e conigli).\nOggi i pini (\"Pinus pinaster\" e \"Pinus halepensis\") condividono lo spazio con essenze tipicamente mediterranee come il leccio (\"Quercus ilex\"), la roverella (\"Quercus pubescens\"), il lentisco (\"Pistacia lentiscus\"), il corbezzolo (\"Arbutus unedo\"), i cisti (\"Cistus monspeliensis, Cistus salvifolius, Cistus incanus\"), le ginestre spinose (\"Spartium junceum\"), ecc.\nAltre importanti formazioni vegetali sono la macchia ad euforbia (\"Euphorbia dendroides\") e sulle scogliere pi\u00f9 vicine al mare quelle caratterizzate dal finocchio di mare (\"Crithmum maritimum\").\nTra le emergenze floristiche occorre ricordare \"Centaurea cineraria veneris\", \"Iberis umbellata var. linifolia\", esclusiva nella Palmaria, \"Centaurea aplolepa lunensis\", endemica della Liguria orientale.\nDa ricordare infine \"Brassica oleracea robertiana\", \"Serapias neglecta\" e \"Cistus incanus\", raro in Liguria, ove raggiunge il suo limite settentrionale.\nFauna.\nSull'isola si trovano alcune delle maggiori emergenze faunistiche rettili, quali il tarantolino\n\"Phyllodactylus europaeus\", il pi\u00f9 piccolo dei gechi europei, facilmente riconoscibile per\nl'assenza di tubercoli sul lato dorsale. Oltre che sulle isole del Tino e del Tinetto questo geconide \u00e8 presente in pochissimi altri siti liguri.\nTra gli uccelli meritano di essere ricordati il gheppio (\"Falco tinnunculus\"), il falco pellegrino (\"Falco peregrinus\"), lo sparviero (\"Accipiter nisus\"), la pernice rossa (\"Alectoris rufa\"), due specie di gabbiani (\"Larus argentatus, Larus michahellis\"), il corvo imperiale (\"Corvus corax\"), il passero solitario (\"Monticola solitarius\"), il cormorano o marangone dal ciuffo (\"Phalacrocorax aristotelis\").\nTra i mammiferi si menzionano i cinghiali e i pipistrelli presenti nelle grotte: l'orecchione (\"Plecotusauritus\"), il rinolofo maggiore o pipistrello ferro di cavallo maggiore (\"Rhynolophus ferrumequinum\"), il rinolofo minore (\"Rhynolophus hipposideros\"). Sono presenti colonie di conigli e di capre, residui di un recente passato in cui l'isola era maggiormente abitata di adesso.\nTra gli invertebrati presenti sulle isole \u00e8 da segnalare il coleottero \"Parmena solieri\", un endemismo tirrenico legato alla macchia di euforbia arborea.\nClima.\nIl clima dell'isola \u00e8 tipicamente mediterraneo, con escursione termica, sia giornaliera che stagionale, piuttosto contenute.\nIn inverno sono rarissimi gli episodi di freddo intenso e gelo, mentre in estate la calura \u00e8 smorzata dall'effetto della brezza di mare; le precipitazioni ricalcano l'andamento della Riviera di Levante, presentandosi abbondanti, soprattutto in autunno e inverno.\nCollegamenti marittimi.\nAttualmente \u00e8 possibile raggiungere l'isola con imbarcazioni private oppure, nei mesi estivi, con traghetti che la collegano a Porto Venere, Lerici e La Spezia."}
{"id": "375443", "revid": "399", "url": "https://it.wikipedia.org/wiki?curid=375443", "title": "Franco Basaglia", "text": "Biografia.\nFormazione.\nNato a Venezia nel 1924, secondo di tre figli in una famiglia della media borghesia, si iscrisse al liceo Marco Foscarini dove consegu\u00ec la maturit\u00e0 classica nel 1943. Si trasfer\u00ec in seguito per studiare medicina presso l'Universit\u00e0 degli Studi di Padova dove conobbe e divenne amico, tra gli altri, del pediatra Franco Panizon. A Padova frequent\u00f2 un gruppo di studenti antifascisti e per questo, dopo la denuncia di uno di questi, venne arrestato e detenuto per alcuni mesi nelle carceri della Repubblica Sociale Italiana. Con la fine della seconda guerra mondiale entr\u00f2 nel Partito Socialista Italiano e nel 1949 consegu\u00ec la laurea. Durante il periodo universitario non si cur\u00f2 esclusivamente degli studi in medicina ma segu\u00ec anche altri interessi, che in seguito lo avrebber\u00f2 notevolmente influenzato. Approfond\u00ec temi filosofici e lesse autori fondamentali dell'esistenzialismo e della fenomenologia come Jean-Paul Sartre, Maurice Merleau-Ponty, Edmund Husserl, Martin Heidegger e Ludwig Binswanger. \nSi specializz\u00f2 nel 1953 in \"malattie nervose e mentali\" presso la clinica neuropsichiatrica di Padova e nello stesso anno spos\u00f2 Franca Ongaro, dalla quale ebbe nel 1953 il figlio Enrico e nel 1954 la figlia Alberta. La Ongaro, inizialmente interessata alla letteratura, scrisse diversi articoli e alcuni libri; collabor\u00f2 a lungo col marito nella stesura di alcuni suoi testi sulla psichiatria, entr\u00f2 in Parlamento con Sinistra indipendente per due legislature, dopo la scomparsa del marito, ne raccolse l'eredit\u00e0.\nL'esperienza nelle varie sedi.\nGorizia.\nNel 1958 ottenne la libera docenza in psichiatria ma inizi\u00f2 ad incontrare resistenze nel mondo accademico e solo tre anni dopo rinunci\u00f2 alla carriera universitaria e si trasfer\u00ec a Gorizia per dirigervi l'ospedale psichiatrico. Questa decisione fu influenzata da motivazioni politiche e scientifiche. L'impatto con la realt\u00e0 del manicomio fu durissimo. Come preparazione era vicino alle idee di Karl Jaspers, Eug\u00e8ne Minkowski, Ludwig Binswanger, ma anche a quelle di Michel Foucault e Erving Goffman.\nDopo alcuni viaggi all'estero, compresa una visita alla comunit\u00e0 terapeutica di Maxwell Jones, fece arrivare da Padova Antonio Slavich, conosciuto a met\u00e0 degli anni cinquanta nell'ateneo di quella citt\u00e0, ed inizi\u00f2 con lui la prima esperienza anti-istituzionale nell'ambito della cura dei malati di mente. Tent\u00f2 di realizzare a Gorizia quanto Jones aveva cominciato a fare da dieci anni Inghilterra, cio\u00e8 modificare la struttura rigida e gerarchica dell'ospedale psichiatrico, caratterizzata da rapporti di tipo \"verticale\", in un'organizzazione pi\u00f9 aperta ed \"orizzontale\", rendendo paritario il rapporto fra gli utenti-pazienti e gli operatori sanitari. Questo comportava l'eliminazione della contenzione fisica, delle terapie con elettroshock e dei cancelli chiusi nei reparti. L'approccio avrebbe dovuto essere spostato nel rapporto umano con l'aiuto di sole terapie farmacologiche. In tal modo chi si trovava nelle strutture sanitarie doveva diventare persona da aiutare e non da recludere o isolare.\nLa trasformazione dell'ospedale psichiatrico secondo il sogno di Basaglia si rivel\u00f2 difficile da far accettare alla citt\u00e0. All'interno dell'ospedale psichiatrico aveva allestito laboratori di pittura e di teatro, aveva fatto nascere una cooperativa di lavoro tra i pazienti in modo da permettere loro svolgere lavori riconosciuti e retribuiti ma l'idea di andare oltre questa trasformazione all'interno dell'ospedale psichiatrico ancora non si realizz\u00f2. Il manicomio andava chiuso, sostituito da una rete di servizi esterni per l'assistenza delle persone affette da disturbi mentali. L'approccio psichiatrico andava modificato perch\u00e9 senza comprendere i sintomi della malattia mentale non era possibile mantenere un ruolo nel processo che finiva per escludere il \"malato mentale\", come prevedeva il sistema istituzionale.\nIl lavoro portato avanti da Basaglia sicuramente non avrebbe potuto essere realizzato senza le persone che sin dalle sue prime iniziative a Gorizia lo seguirono, e tra di esse prima di tutti la moglie Franca Ongaro, e poi psichiatri, intellettuali ed operatori sanitari come Antonio Slavich, Lucio Schittar, Agostino Pirella, Domenico Casagrande, Leopoldo Tesi, Giorgio Antonucci, Maria Pia Bombonato, Giovanni Jervis e Letizia Jervis Comba.\nIntanto, nel 1967, cur\u00f2 il volume \"Che cos'\u00e8 la psichiatria?\" e nel 1968 il fondamentale \"L'istituzione negata. Rapporto da un ospedale psichiatrico\", nel quale raccont\u00f2 al grande pubblico l'esperienza dell'ospedale psichiatrico di Gorizia. \"L'istituzione negata\", scritto con la collaborazione della moglie Franca Ongaro, ottenne grande successo editoriale. Nel 1970 lasci\u00f2 Gorizia e si stabil\u00ec in provincia di Parma per dirigere l'ospedale di Colorno, dove rimase sino al 1971.\nTrieste.\nNell'agosto del 1971 ottenne l'incarico di direttore dell'ospedale psichiatrico di Trieste e due anni dopo la citt\u00e0 venne indicata come \"zona pilota\" per l'Italia nella ricerca dell'Organizzazione mondiale della sanit\u00e0 relativa ai servizi di salute mentale. Basaglia intanto fond\u00f2 la societ\u00e0 Psichiatria Democratica, con la finalit\u00e0 di riformare la psichiatria e proseguendo cos\u00ec nella diffusione in Italia dell'antipsichiatria, il movimento che si stava affermando a partire dal XIX secolo ed in particolare dalla seconda met\u00e0 del XX. In Inghilterra questo era avvenuto grazie in particolare a David Cooper. \nNel 1972 il cavallo \"Marco\", che sino a quel momento era stato utilizzato dentro la struttura, venne destinato al macello. I ricoverati, con una loro lettera indirizzata a Michele Zanetti, presidente della provincia, ottennero che gli venisse salvata la vita e che venisse affidato alle loro cure. Il fatto di cronaca diede l'ispirazione a Vittorio Basaglia, cugino dello psichiatra, per la realizzazione di un'opera artistica, il \"Marco Cavallo\", che fu costruito nei locali dell'ospedale nel 1973 durante un'animazione collettiva curata da Vittorio Basaglia e Giuliano Scabia che coinvolse tutta la struttura. La vicenda ebbe un forte significato simbolico.\nL'azione di Basaglia port\u00f2, nel gennaio 1977, all'annuncio della chiusura dell'ospedale psichiatrico \"San Giovanni\" di Trieste entro l'anno (anche se in realt\u00e0 questo avvenne pi\u00f9 tardi) e il 13 maggio 1978 all'approvazione della legge 180 di riforma psichiatrica. A questo punto, nel 1979, Basaglia part\u00ec per il Brasile e attraverso una serie di seminari raccolti nel volume \"Conferenze brasiliane\", testimoni\u00f2 la sua esperienza. A succedergli nella direzione dell'ospedale ormai aperto e molto diverso di come era solo 8 anni prima fu Franco Rotelli.\nSempre nel febbraio 1977 visit\u00f2 il palazzo Tassoni Estense di via della Ghiara di Ferrara, sede dell'ospedale psichiatrico cittadino, dove si stava tenendo il convegno \"La Scopa Meravigliante\", organizzato da Antonio Slavich, suo collaboratore sin dai tempi di Gorizia e nella citt\u00e0 estense dal 1971. In quell'occasione ebbe modo di ribadire le linee guida della sua visione riformatrice.\nA Trieste, nel 1977, vi fu anche Dario Fo, amico da tempo di Basaglia, per partecipare con un suo spettacolo e sostenere cos\u00ec la riforma. In quell'occasione si ebbe anche un episodio di contestazione da parte di movimenti autonomi pi\u00f9 interessati alle carceri speciali.\nRoma.\nDopo aver lasciato definitivamente Trieste e anche in conseguenza delle modifiche legislative che la sua azione aveva accelerato si trasfer\u00ec a Roma per assumere l'incarico di coordinatore dei servizi psichiatrici della Regione Lazio. Non ebbe modo di mettere in atto nella sua nuova sede iniziative importanti perch\u00e9 nella primavera del 1980 si manifestarono i primi sintomi di un tumore cerebrale, che in pochi mesi lo portarono alla morte. Spir\u00f2 il 29 agosto 1980 nella sua casa di Venezia, la citt\u00e0 dove era nato e dove a lungo, anche quando lavorava altrove, come racconta la figlia Alberta, continuava a tornare durante i fine settimana. La legge 180 \u00e8 ancora in vigore e regola l'assistenza psichiatrica in Italia, anche se non \u00e8 mai stata applicata in modo completo.\nMorte.\nNella primavera del 1980 si manifestano i primi segni di un tumore cerebrale che lo conducono alla morte in pochi mesi. Si spegne il 29 agosto nella sua casa di Venezia.\nDopo la sua scomparsa, Franco Basaglia \u00e8 stato sepolto nel cimitero di San Michele, sull'isola omonima della Laguna di Venezia.\nPensiero.\nMentre frequentava la scuola di specializzazione in neuropsichiatria presso l'Universit\u00e0 degli Studi di Padova tent\u00f2 di modificare l'approccio medico positivista integrandolo con una visione filosofica fenomenologica-esistenzialista. Cominci\u00f2 a ricercare nuovi strumenti di validazione funzionali a questa concezione psichiatrica che gradualmente stava maturando proprio grazie alle sue letture filosofiche.\nSuperamento del positivismo.\nFenomenologia.\nDurante il periodo della sua formazione, leggendo Ludwig Binswanger ed Edmund Husserl, si avvicin\u00f2 alla fenomenologia e fece sua la distinzione tra \"K\u00f6rper\", il corpo fisico, la cosa, e \"Leib\", il corpo personale, vivente.\nBasaglia fece suo il superamento del dualismo-contrapposizione tra anima e corpo che aveva influenzato psicologia e psichiatria fino ad allora e ritenne corretta la posizione della sospensione del giudizio. Non intendeva annullare la realt\u00e0, che continua ad esistere, ma voleva spostare l'attenzione sul come il mondo si presenta alla coscienza, o a come la coscienza prende atto del mondo.\nSuperato cos\u00ec il positivismo le problematiche della moderna psichiatria andavano affrontate con l'aiuto della fenomenologia e quindi una diagnosi corretta si poteva ottenere solo evitando di considerare la malattia mentale come se fosse una malattia fisica. Edmund Husserl sosteneva che la psiche umana \u00e8 decisamente complessa e misteriosa e che quindi la psichiatria non doveva oggettivizzare il malato n\u00e9 illudersi di trovare soluzioni facili. L'approccio corretto si realizzava mettendosi dalla parte del paziente, e, come suggeriva Karl Jaspers, osservarne i comportamenti e stabilire una relazione senza temere la possibile immedesimazione e con la conseguente sofferenza.\nEsistenzialismo.\nSempre nel periodo della sua formazione, negli anni cinquanta, approfond\u00ec le tematiche esistenzialiste di Martin Heidegger e ne riprese l'idea della struttura fondamentale dell'esserci come \"essere nel mondo\" (\"In der Welt sein\"). Il Dasein apre una porta diversa all'interpretazione della manifestazione nel mondo dell'essere umano e in questo Basaglia vi scorse l'incomprensibilit\u00e0 profonda della malattia mentale e portandolo ad abolire la distinzione accademica tra sano e malato del positivismo.\nSeguendo Heidegger arriv\u00f2 alle conclusioni che era importante \"prendersi cura\" (Sorge) delle cose e degli altri e che questa \u00e8 l'essenza dell'uomo. Intese l\"'esistenza inautentica\" caratterizzata dalla necessit\u00e0 dell'esclusione delle questioni mondane in modo che gli altri non spariscano nella loro particolarit\u00e0 e determinatezza. Secondo questa visione l'esistenza autentica viene dominata dall'angoscia e dalla consapevolezza dei propri limiti. All'estremo, l'essere per la morte, con una decisione anticipatrice, \u00e8 la sola esistenza autentica, consapevole di ci\u00f2 per cui si \u00e8 disposti al sacrificio.\nPsicopatologia.\nL'idea di tempo di Eug\u00e8ne Minkowski, legata alle analisi di Henri Bergson che ponevano dubbi sulla sua effettiva natura, fecero intendere a Basaglia la vita come un flusso discontinuo e indefinibile. Fece suo il concetto di slancio vitale, lontano dall'impostazione positivista e ponendo l'uomo in una dimensione adatta a sviluppare in modo autentico, come sostenuto da Minkowski, il contatto vitale con la realt\u00e0. \nLo schizofrenico manca di questo contatto vitale (Minkowski e anche Binswanger) e sembra bloccarsi in una specifica fase temporale, in un presente costante e sempre attuale.\nBasaglia inoltre diede molta importanza alla simpatia e la ritenne essenziale perch\u00e9 si possa verificare un contatto vitale ed autentico con la realt\u00e0. Questa, come la comprensione e la partecipazione, doveva necessariamente entrare nel flusso temporale del divenire,che non \u00e8 lineare n\u00e9 definibile in modo univoco nello spazio. Serve un incontro profondo tra medico e paziente affinch\u00e9 si raggiunga una doppia situazione di consapevolezza: quella del medico nei confronti della persona malata che ha di fronte e quella che il malato acquista di s\u00e9.\nCos\u00ec fece suo il metodo di Minkowski, lo prefer\u00ec esplicitamente all'indagine psicoanalitica ed alla logoterapia. L'individuo andava considerato nella sua globalit\u00e0, unica via per ricondurre la persona alle sue piene potenzialit\u00e0. Affrontare solo i sintomi della sofferenza non avrebbe permesso alla persona che si aveva di fronte di ritornare nell'ambiente sociale dal quale era stata esclusa.\nIl corpo in psichiatria.\nSin dal periodo della sua specializzazione in malattie nervose e mentali venne fortemente influenzato dai lavori di diversi autori che, in alcuni casi gi\u00e0 da anni, stavano lasciando una forte impronta anche nella psicologia e nella psichiatria. In particolare questi furono Jean-Paul Sartre e Maurice Merleau-Ponty, ma anche Frantz Fanon, Erving Goffman e Michel Foucault. \nMerleau-Ponty e Sartre, con diversi altri intellettuali, fondarono nel 1945 la rivista \"Les Temps Modernes\", inoltre in quel periodo pubblicarono due testi importanti: \"Fenomenologia della percezione\" il primo e \"L'essere e il nulla\" il secondo.\nNei primi anni sessanta poi uscirono altri tre testi fondamentali: \"I dannati della terra\" di Frantz Fanon, \"Asylums; le istituzioni totali; la condizione sociale dei malati di mente e di altri internati\" di Erving Goffman e la \"Storia della follia nell\u2019et\u00e0 classica\" di Michel Foucault.\nI testi di Sartre e Merleau-Ponty vennero continuamente citati negli scritti dello stesso Basaglia che con il filosofo parigino ebbe anche rapporti personali diretti, incontrandolo in pi\u00f9 occasioni e non nascondendosi la reciproca stima.\nBasaglia tent\u00f2 il recupero dell'entit\u00e0 corporea, restituendo al corpo quel valore che le istituzioni manicomiali che lo custodivano gli avevano tolto. Riallacciandosi al pensiero di Jean-Paul Sartre sostenne il concetto di corpo ambivalente; come oggettivo, per gli altri ed esposto allo sguardo degli altri, e anche come soggettivo, corpo per s\u00e9, col quale si esiste in un mondo. Come Sartre aveva distinto la coscienza di s\u00e9 dal mondo. \nPur essendo nel mondo, l'essere \u00e8 diverso dal mondo: \u00e8 possibilit\u00e0 e libert\u00e0. L'uomo che naturalmente e liberamente vive \u00e8 responsabile di tutto ci\u00f2 che fa e progetta, inoltre deve poter scegliere e scegliersi. Questa fase critica tuttavia, l'esperienza della libert\u00e0 incondizionata e della mancanza di riferimenti oggettivi, genera angoscia. Tentare di sfuggire a questa situazione pu\u00f2 sfociare nell'illusione di vivere in un mondo razionale o nella ricerca di sicurezze attribuendo un fine alla natura o affidandosi a valori trascendenti. L'alternativa resta quella di convivere con la situazione di fatto, semplicemente accettandola.\nRestando pi\u00f9 aderente all'approccio fenomenologico, mitig\u00f2 (sul modello di Merleau-Ponty) la separazione tra corpo oggettivo e corpo soggettivo poich\u00e9 tale distinzione netta \u00e8 impossibile. Il corpo \u00e8 il mezzo per avere un mondo e di conseguenza la libert\u00e0 \u00e8 possibile ma rimane condizionata perch\u00e9 l'uomo vive nel mondo e tra gli altri in un groviglio di relazioni inestricabile. Il corpo rimane complementare alla soggettivit\u00e0 dell'io, ma rappresenta pure l'esperienza pi\u00f9 profonda ed insieme pi\u00f9 ambigua. L'ambigua bipolarit\u00e0 del corpo, contemporaneamente presente e dimenticato, attivo e passivo nelle percezioni, rende l'esperienza corporea la pi\u00f9 fragile delle esperienze.\u201d\nPosizione.\nPartendo dai suoi studi e dai suoi interessi filosofici, rivolti soprattutto all'esistenzialismo e alla fenomenologia, e dopo un'esperienza personale diretta nel mondo reale dell'ospedalizzazione psichiatrica Basaglia prese sempre pi\u00f9 coscienza dell'incongruenza tra i diversi modelli della dimensione corporea ai quali stava avvicinandosi ed il lavoro dello psichiatra, che doveva adeguarsi alla struttura esistente. Matur\u00f2 quindi l'urgenza di migliorare la gestione e la custodia dei malati mentali arrivando alla critica radicale dell'istituzione manicomiale, poich\u00e9 in quella situazione erano un luogo di emarginazione, non di cura, e annullavano la dignit\u00e0 del malato come persona.\nCap\u00ec che il malato di mente non ha solo bisogno di cure per la sua malattia ma anche di un rapporto umano con chi lo segue. Inoltre gli apparve evidente che al malato, come ad ogni essere umano, servono risposte pratiche; quindi necessita di denaro, di una famiglia e di tutto ci\u00f2 che ognuno di noi cerca nella vita. Quando ritornava uomo, chi prima era considerato folle non presentava pi\u00f9 una malattia, ma una crisi sotto vari aspetti che, se affrontata con una tradizionale diagnosi, aveva come unico risultato quello di cristallizzare una situazione istituzionalizzata.\nCome psicopatologo la sua preoccupazione principale divenne quella di salvaguardare la persona del malato di fronte al potere dell'istituzione psichiatrica e divenne sostenitore dell'antipsichiatria. Poich\u00e9 la malattia mentale non \u00e8 una malattia fisica sostenne quindi che lo psichiatra doveva ascoltare chi aveva di fronte e rinunciare ad ogni certezza precostituita, sospendendo il giudizio.\nEra arrivato alla conclusione che non si pu\u00f2 trasformare il mondo senza trasformare se stessi, senza esporsi al rischio di diventare altri da ci\u00f2 che si \u00e8.\nBasaglia indic\u00f2 alcuni passaggi necessari per realizzare le sue idee, e questi comprendevano una pressione sull'istituzione perch\u00e9 modificasse il suo modo di operare, far riflettere tutti gli operatori sanitari sulla necessit\u00e0 del cambiamento, l'utilizzo di farmaci coi quali iniziare una prima modifica di rapporti tra istituzione e ricoverato, il mantenimento o la possibilit\u00e0 di riallacciare i rapporti tra pazienti e mondo esterno e, molto importante, l'apertura fisica e simbolica delle porte.\nL'impianto giuridico necessario per la protezione dei malati di mente \u00e8 stato concepito, promosso e costituito grazie all\u2019apporto di psichiatri come Franco Rotelli, Peppe Dell\u2019Acqua, Mario Reali, Giovanna del Giudice, e di giuristi come Giovanna Visintini, Stefano Rodot\u00e0, Angelo Venchiarutti, Mauro Bussani e Paolo Cendon."}
{"id": "375444", "revid": "1318658", "url": "https://it.wikipedia.org/wiki?curid=375444", "title": "Isola del Tino", "text": "L\u2019isola del Tino si trova nel Mar Ligure, all'estremit\u00e0 occidentale del Golfo della Spezia; il suo territorio fa parte del comune di Porto Venere.\nDista 500\u00a0m dall'Isola Palmaria e 2,5\u00a0km dalla terraferma.\nDal 1997 l'isola del Tino, insieme alle altre isole Palmaria e Tinetto, Porto Venere e le Cinque Terre \u00e8 stata inserita tra i Patrimoni dell'umanit\u00e0 dell'UNESCO.\nDescrizione.\nL'isola del Tino (\"Tyrus mayor\" nei testi medievali) pu\u00f2 essere considerata, fra le tre isole del Golfo, come quella \"intermedia\", sia come dimensioni, sia come posizione.\nA Nord infatti troviamo l'isola Palmaria, la pi\u00f9 estesa, mentre a Sud \u00e8 l'isolotto del Tinetto, di dimensioni pi\u00f9 ridotte.\nEntrambe queste due isole distano dal Tino solo alcune decine di metri.\nLa superficie dell'isola, che si erge fino a 117 metri s.l.m., \u00e8 di e il suo perimetro di quasi 2\u00a0km.\nUn faro del XIX secolo \u00e8 costruito sulla sommit\u00e0 dell'isola.\nStoria.\nSan Venerio, nato nell'isola della Palmaria e patrono del Golfo della Spezia, visse in eremitaggio sull'isola sino alla sua morte, avvenuta nel 630.\nIn sua memoria sulla sua tomba fu costruito dapprima un piccolo santuario nel VII secolo da Lucio, vescovo di Luni.\nPi\u00f9 tardi, nell'XI secolo, sorse un monastero Benedettino che arriv\u00f2 a godere di ampia fama e ricevere frequenti donazioni dai nobili dei paesi circostanti. \nNel 1435, sotto il pontificato di Eugenio IV, ai monaci Benedettini successero gli Olivetani che vi rimasero fino al 1446, quando dovettero abbandonare il luogo, troppo esposto alle incursioni islamiche. \nI ruderi del monastero sono tuttora visibili sulla costa settentrionale dell'isola.\nNell\u2019estate del 1242, davanti all\u2019isola del Tino, Genova si prese la rivincita della battaglia del Giglio sconfiggendo la flotta pisana alleata dell'imperatore Federico II.\nAmbiente.\nFlora.\nLa flora prevalente nell'isola \u00e8 costituita dalla macchia mediterranea e dal bosco di leccio.\nAltre importanti formazioni vegetali sono la macchia ad euforbia (\"uphorbia dendroides\") e, sulle scogliere pi\u00f9 vicine al mare, quelle caratterizzate dal finocchio di mare (\"Crithmum maritimum\").\nInoltre molto presenti sono anche: la cineraria marittima (Senecio Cineraria), il papavero cornuto (Glacium flavum), la ginestra (Spartium junceum), il fico degli ottentotti (Carpobrotus acinaciformis), la centaurea veneris, la valeriana rossa (Centranthus ruber), la ruta (Ruta graveolens).\nSono presenti anche alcune piante aromatiche come il timo (Thimus vulgaris), il mirto (Myrtus communis), il rosmarino (Rosmarinus officinalis) e l'ampelodesma mauritanica.\nFauna.\nLa fauna del Tino \u00e8 molto simile a quella della Palmaria, a motivo della vicinanza tra le due isole.\nSull'isola si trovano alcune delle maggiori emergenze faunistiche rettili, quali il tarantolino\n\"Phyllodactylus europaeus\", il pi\u00f9 piccolo dei gechi europei, facilmente riconoscibile per\nl'assenza di tubercoli sul lato dorsale. Oltre che sulle isole del Tino e del Tinetto questo geconide \u00e8 presente in pochissimi altri siti liguri.\nTra gli uccelli ricordiamo il gheppio (\"Falco tinnunculus\"), il falco pellegrino (\"Falco peregrinus\"), lo sparviero (\"Accipiter nisus\"), la pernice rossa (\"Alectoris rufa\"), i gabbiani (\"Larus argentatus, Larus michahellis\"), il corvo imperiale (\"Corvus corax\"), il passero solitario (\"Monticola solitarius\"), il cormorano o marangone dal ciuffo (\"Phalacrocorax aristotelis\").\nNell'isola l'elevata presenza di uccelli \u00e8 dovuta alla quasi totale assenza dell'uomo. Questo ha fatto s\u00ec che gli uccelli (in particolare i gabbiani) nidificassero indisturbati anche nei posti pi\u00f9 impensabili dell'isola.\nArcheologia subacquea.\nNel 2014 ricerche subacquee condotte a 17 miglia a sud dell'isola del Tino, ad una profondit\u00e0 di circa 400 m, hanno scoperto il relitto di una nave romana di et\u00e0 repubblicana del II secolo a.C.; la nave naufragata trasportava un carico di anfore vinarie di tipo greco-italico e costituisce la testimonianza dei traffici marittimi tra Roma, la Gallia e la Spagna.\nEdifici nell'isola.\nL'isola \u00e8 sempre rimasta molto isolata e per questo le strutture qui presenti sono poche e quasi tutte a carattere militare. Tra quelle che si sono conservate fino a noi sono: i ruderi del monastero di San Venerio, la batteria \"G. Ronca\", il faro, la vecchia casamatta trasformata in piccolo museo.\nStrutture Militari.\nA causa forse del suo isolamento nell'isola del Tino prima del 1920 non erano presenti installazioni difensive (n\u00e9 durante il dominio genovese n\u00e9 durante quello napoleonico venne presa in considerazione questa possibilit\u00e0 anche se Napoleone Bonaparte lo ritenesse utile). \nLa prima struttura difensiva ad essere costruita risale a dopo gli anni '20 ad opera della Regia Marina a nord-ovest dell'isola ed \u00e8 stata la Batteria G. Ronca a cui in seguito ci sono aggiunti altri edifici secondari per il funzionamento della batteria cio\u00e8: la Casamatta, la Casermetta, i convertitori, i proiettori di tiro e di scoperta, il deposito benzina. \nTutto questo complesso per garantire maggiore sicurezza in caso di possibile attacco via mare (all'epoca dell'edificazione non erano ancora impiegati gli aerei per i bombardamenti) era dislocato in tutta l'isola per garantire maggiore sicurezza ai singoli settori. Inoltre la dislocazione delle quattro torrette di tiro in alture in diverse posizioni garantiva una copertura di tiro molto elevata (la zona interna del porto era coperta solo dal \"pezzo\" n.4 perch\u00e9 comunque c'era gi\u00e0 un numero sufficiente di batterie in tutto il golfo a garantire un'efficiente copertura di tiro.\nStrutture Religiose.\nScavi condotti nel 1962 dalla Soprintendenza ai monumenti della Liguria hanno rivelato gli avanzi delle fondamenta e dell'abside un'ecclesia antichissima, riferibile tra il V e il VI secolo e quindi contemporanea agli oratori del vicino Tinetto.\nPresso questi rilevamenti pi\u00f9 antichi, ma distinta da essi, \u00e8 l'antica Abbazia di San Venerio.\nIn origine in questo luogo era solo una cappella edificata gi\u00e0 nel VII secolo dai monaci di San Colombano sul luogo di sepoltura di san Venerio, santo eremita nativo della Palmaria, isola maggiore dell'arcipelago spezzino..\nPer l'insicurezza provocata dalle continue devastazioni dei Saraceni su tutte le coste liguri, il venerato corpo del santo nell'860 fu traslato in un luogo pi\u00f9 sicuro, presso il nascente borgo di Spezia e i monaci abbandonarono il luogo. La vita religiosa pot\u00e9 riprendersi quando la potenza di Genova e di Pisa, ai primi dell'XI secolo riport\u00f2 una relativa sicurezza sul Tirreno: i Signori di Vezzano, che della marca Obertenga erano i valvassori sul borgo di Porto Venere, fecero rifiorire le istituzioni monastiche con donazioni di terre ai Benedettini.\nUn'abbazia venne successivamente edificata, come trasformazione architettonica della prima cappella, dai monaci Benedettini nell'XI secolo. Il complesso venne poi abbandonato dai successivi monaci Olivetani nel XV secolo , quando questi si trasferirono in un nuovo insediamento monastico nella zona del Varignano) e quindi and\u00f2 incontro ad un lento decadimento strutturale.\nDell'antico edificio medievale rimangono oggi visibili la facciata della chiesa, i suoi muri perimetrali e quelli del chiostro, in stile romanico.\nNel convento degli Olivetani ha sede il museo archeologico dell'isola del Tino che conserva anfore e monete romane e manufatti dei monaci come boccali in graffita policroma e un catino in maiolica.\nUn altro importante edificio \u00e8 il Cenotafio di San Venerio (Un cenotafio \u00e8 un monumento sepolcrale che viene eretto per ricordare una persona o un gruppo di persone sepolte in altro luogo.) Perch\u00e9 il santo \u00e8 sepolto nell'attuale chiesa cittadina dei Santi Pietro e Prospero (a Reggio Emilia) dove oggi \u00e8 tuttora custodito.\nStrutture Civili.\nCome strutture non strettamente militari ci sono il porticciolo e il faro, per\u00f2 entrambi sono direttamente controllati e gestiti dal Comando Militare.\nL'edificio del faro, costruito su un bastione tardomedievale di probabile origine genovese, \u00e8 un esempio di costruzione fortificata neoclassica, pur avendo subito numerose modifiche nel corso del tempo. Comunque non ha perso quella monumentalit\u00e0 che lo caratterizza a chi pu\u00f2 goderne la visita.\nFu re Carlo Alberto che ne volle la costruzione nel 1840.\nIl primo combustibile utilizzato per il funzionamento del faro fu l'olio vegetale, seguito successivamente dal carbone. Nel 1884 venne costruita un'altra torre, pi\u00f9 alta di quella originaria, alla cui sommit\u00e0 vennero poste delle lenti ottiche ad incandescenza, alimentate elettricamente da due macchine a vapore. Poich\u00e9 questo sistema forniva eccessiva potenza al fascio di luce prodotto, nel 1912 l'impianto venne sostituito con uno a vapori di petrolio.\nGrazie all'arrivo dell'energia elettrica il faro venne elettrificato, mentre la completa automazione avvenne nel 1985.\nOggi il faro \u00e8 controllato e gestito dal \"Comando di Zona Fari\" della Marina Militare che ha sede alla Spezia e che soprintende tutti i fari dell'Alto Tirreno.\nDi notte da Lerici (che si trova dal lato opposto del golfo della Spezia) o dalle Cinque Terre \u00e8 possibile vederne i lampi nell'oscurit\u00e0 del mare.\nLa ricorrenza di San Venerio.\nPer l'isola del Tino la festa pi\u00f9 importante \u00e8 il 13 settembre festa di San Venerio. In questa ricorrenza alla Spezia si svolge una processione in mare che prevede il trasferimento della statua del santo dalla Spezia all'isola del Tino. Successivamente viene impartita anche la benedizione alle imbarcazioni. Poich\u00e9 il territorio dell'isola \u00e8 interamente dichiarato zona militare, questa giornata e la domenica successiva sono le uniche date per poterla visitare.\nInoltre viene esposto il reliquiario di San Venerio che ne contiene il teschio (infatti il Santo \u00e8 sepolto a Reggio Emilia, ma questa parte del suo corpo nel 1959 venne restituita alla Diocesi della Spezia per disposizione di papa Giovanni XXIII)."}
{"id": "375445", "revid": "1318658", "url": "https://it.wikipedia.org/wiki?curid=375445", "title": "Tinetto", "text": "L\u2019isola del Tinetto si trova nel Mar Ligure, all'estremit\u00e0 occidentale del Golfo della Spezia; il suo territorio fa parte del comune di Porto Venere.\nDal 1997 l'isola del Tinetto, insieme alle altre isole Palmaria e Tino, Porto Venere e alle Cinque Terre \u00e8 stata inserita tra i Patrimoni dell'umanit\u00e0 dell'UNESCO.\nDescrizione.\nDelle tre isole del Golfo, il Tinetto \u00e8 quella che ha dimensioni pi\u00f9 ridotte e che si trova pi\u00f9 a sud, a poca distanza dal Tino. \nIn realt\u00e0 il Tinetto con i suoi circa 6000\u00a0m\u00b2 di superficie \u00e8 poco pi\u00f9 di uno scoglio, alto appena 18 m sul livello del mare e con un perimetro che non supera il mezzo chilometro. L'isolotto \u00e8 privo di vegetazione arborea (sono presenti solo alcuni arbusti tipici della macchia mediterranea).\nAntico cenobio.\nSul suo angusto territorio il Tinetto (\"Tyrus minor\" nei testi medievali) conserva l'importante testimonianza di un antichissimo cenobio paleocristiano in terra ligure.\nNella sua parte pi\u00f9 occidentale, a strapiombo sul mare, \u00e8 il rudere di un sacello paleocristiano costituito in oratorio, che risale al V secolo (forse addirittura al secolo precedente), orientato con l'abside rivolta a levante. Sulle pareti vi sono tracce di arcaiche decorazioni parietali a croci lunate, incise e affrescate con colori arcaici rosso e blu. La costruzione \u00e8 ritenuta contemporanea ai resti paleocristiani presenti nella chiesa di san Pietro a Porto Venere.\nSpostandosi verso est si trovano i resti di un edificio posteriore (VI-VII secolo), pi\u00f9 complesso e costituito da una cappella a due absidi, alla quale \u00e8 addossata una cappella monoabsidata di epoca pi\u00f9 tarda. Di fronte sono quattro ambienti, probabili celle dei monaci della comunit\u00e0.\nPi\u00f9 a nord \u00e8 un altro ambiente distaccato. Intorno sono avanzi di cisterne, sedili, muretti di riparo dal vento, tombe e stradine d'accesso.\nI riscontri archeologici attestano che il complesso cenobitico del Tinetto era destinato ad una esigua ed ascetica comunit\u00e0 di monaci che vi vivevano con le scarse risorse di frutti, molluschi e di pesca.\nL'eremo fu gestito in varie fasi dai monaci di San Colombano sino all'XI secolo, quando fu distrutto dai saraceni.\nQuesti resti sono forse i pi\u00f9 antichi ed insigni di tutta la regione del Golfo e presentano analogie strutturali con quelle dell'antichissima Pieve di san Venerio, nella localit\u00e0 romana di \"Boron\" (in pratica l'odierna Spezia) dove esisteva un cimitero paleocristiano.\nVa inoltre considerato che, a differenza degli edifici religiosi del vicino Tino, nel tempo l'architettura del cenobio del Tinetto ha subito scarse modifiche, peraltro concentrate solamente nell'arco di un paio di secoli, ed \u00e8 rimasto cos\u00ec pi\u00f9 vicino alle forme originali di architettura paleocristiana.\nPochi metri a sud dell'isolotto, alla sommit\u00e0 di uno scoglio semisommerso, \u00e8 collocata una statua della \"Madonna Stella Maris\".\nAccesso.\nCome il Tino, anche il Tinetto non \u00e8 accessibile ai privati cittadini poich\u00e9 \u00e8 sottoposto al vincolo della Marina Militare.\nFauna.\nSul Tinetto \u00e8 presente un rettile endemico assai raro, la \"Lucertola muraiola del Tinetto\", una sottospecie della Podarcis muralis tinettoi.\nDa molti anni sul Tinetto \u00e8 presente anche una colonia di gabbiani che diventano molto aggressivi durante il periodo delle covate."}
{"id": "375446", "revid": "486946", "url": "https://it.wikipedia.org/wiki?curid=375446", "title": "Lanza del vasto", "text": ""}
{"id": "375447", "revid": "135224", "url": "https://it.wikipedia.org/wiki?curid=375447", "title": "Iniettore", "text": "In meccanica l'iniettore \u00e8 un componente che ha il compito di immettere un fluido in un modo diverso dal semplice travaso. \u00c8 presente sia nei motori a combustione interna che nel motore a vapore e fa parte dell'impianto d'alimentazione.\nStoria.\nLa prima vettura stradale a montare il sistema a iniezione meccanica \u00e8 stata nel 1952 la Mercedes-Benz 300SL dotata del motore M198.\nQuesto tipo di iniezione fu utilizzato anche alla fine degli anni sessanta ed inizio anni settanta da alcune case automobilistiche quali la inglese Triumph Motor Company, la quale fu la prima in Europa ad adottare l'iniezione meccanica (iniezione meccanica indiretta Lucas) per il 6 cilindri della TR5 e della 2500 PI per un'auto di larga diffusione.\nMateriali.\nEsso pu\u00f2 essere costruito in diversi materiali:\nInoltre a seconda del tipo di funzionamento pu\u00f2 assumere vari nomi.\nIniettore elettronico per motori a combustione interna (iniezione elettronica).\nIl tipo oggi pi\u00f9 diffuso di iniettore \u00e8 quello a comando elettronico-digitale. Si tratta di un'elettrovalvola la cui apertura \u00e8 comandata da un impulso elettrico inviato da un'unit\u00e0 di controllo.\nQuesto tipo di iniettore viene usato nei motori a benzina ad iniezione elettronica e nei recenti motori diesel, che sono generalmente common rail.\nFunzionamento.\nIl funzionamento di questo tipo di iniettore \u00e8 gestito elettronicamente da una centralina, la quale decide il tempo di iniezione ovvero il tempo per il quale l'iniettore deve rimanere aperto e quindi il carburante da immettere, a seconda di diversi parametri quali la concentrazione dell'aria all'interno del condotto di aspirazione e pu\u00f2 essere aiutata anche da una sonda lambda, che aiuta la centralina a regolare la quantit\u00e0 di carburante, grazie alla concentrazione d'ossigeno nei gas di scarico. L'iniettore \u00e8 costituito da due ambienti, uno nel quale viene mantenuto in pressione il carburante mediante un'apposita pompa ad alta pressione che pressurizza il \"rail\" cio\u00e8 serbatoio dal quale partono i condotti di alimentazione di ogni iniettore (i moderni \"rail\" arrivano a pressioni di circa 2200 bar). L'altro ambiente detto \"di bassa pressione\" \u00e8 deputato allo scarico del carburante verso il serbatoio dell'auto. Parte fondamentale dell'iniettore \u00e8 lo spillo, che sollevandosi per mezzo di un solenoide comandato dalla ecu, scopre i fori dal quale viene spruzzato il carburante. Date le alte pressioni in gioco \u00e8 impensabile far sollevare lo spillo per mezzo di un semplice impulso elettrico, infatti viene sfruttata la stessa pressione del carburante e una molla di richiamo che in condizioni stazionarie occlude il condotto di alimentazione. Un semplice impulso elettrico dato dal solenoide basta appena per far sollevare lo spillo e aprire la luce di alimentazione. Da notare che nel rail, il carburante viene mantenuto a pressione costante quindi, la portata rimane costante e la quantit\u00e0 di carburante iniettata dipende dal tempo di apertura dello spillo, con l'iniezione che \u00e8 gestita dalla centralina mediante parametri sul tempo di iniezione.\nPregi.\nI pregi di questo sistema sono nell'avere una carburazione pi\u00f9 precisa, al fine di rispettare meglio le normative anti-inquinamento e di generare pi\u00f9 potenza con meno consumi; inoltre, d\u00e0 la possibilit\u00e0 di non immettere benzina in caso serva pi\u00f9 freno motore.\nDifetti.\nQuesto sistema di iniezione ha anche qualche problema, come la lentezza nel calcolo della benzina da iniettare, che \u00e8 stato risolto grazie ai moderni e veloci microprocessori, cos\u00ec come i disturbi elettromagnetici delle prime centraline elettroniche tramite nuove schermature.\nUn altro difetto \u00e8 il costo molto pi\u00f9 elevato e per ultimo il problema di essere dipendente dai sensori che possono essere influenzati dai disturbi elettromagnetici. Altri difetti riscontrati da alcune aziende automobilistiche sui primi common-rail era il surriscaldamento del carburante all'interno del serbatoio dello stesso quando questo era semi-vuoto, infatti il circuito di scarico degli iniettori inviava al serbatoio gasolio ad alta temperatura che non veniva \"diluito\" con altro carburante a temperatura pi\u00f9 bassa a causa della mancanza di esso, di qui conseguentemente il surriscaldamento.\nAccorgimento.\nPer migliorare le caratteristiche dell'iniettore sono stati usati:\nIniettore pompa (iniezione meccanica-elettronica o mista).\nFunzionamento.\nL'iniezione \u00e8 costituita da pi\u00f9 fasi: nella \"prima fase\" c'\u00e8 una \"pompa primaria\" che \u00e8 direttamente immersa nel serbatoio, e che alimenta l'iniettore-pompa; nella \"seconda fase\", l'iniettore, dotato di una specifica pompa, garantisce l'alta pressurizzazione del gasolio, generando pressioni di oltre 2050 bar (2000 atmosfere).\nUtilizzo.\nIl sistema iniettore pompa equipaggiava fino alla met\u00e0 del 2008 tutti i motori diesel del gruppo Volkswagen (Audi, Volkswagen, Skoda e Seat) fino a 2.000\u00a0cm\u00b3 di cilindrata compreso il 5.0 TDI. Il sistema \u00e8 noto come PD (\"Pumpe-D\u00fcse\"). Molti motori iniettore-pompa vengono ancora venduti da VW ad altre case, soprattutto il \"2.0 TDI da 140\" cavalli.\nAttualmente il gruppo VW sta progressivamente sostituendo molti di questi motori iniettore-pompa con motori diesel common-rail, per far fronte alla normativa antinquinamento Euro 5, non pi\u00f9 rispettabile con la tecnologia iniettore-pompa. Un esempio \u00e8 il 2.0 TDI (140 CV) sostituito sulla Golf VI, Audi A3 restyling 2008 e Audi A4 B8 restyling 2008 dal 2.0 TDI da 140\u00a0CV common-rail, il quale \u00e8 stato successivamente affiancato dal 2.0 BlueTDI da 143\u00a0CV compatibile con le norme Euro 6.\nIl sistema di iniezione elettronica viene di recente impiegato anche sulle moto con cilindrata 50 e superiore e prendono il nome di ciclomotore a iniezione elettronica.\nEvoluzione.\nL'ultima evoluzione del sistema iniettore pompa \u00e8 il \"2.0 TDI 170 CV\", dotato di iniettori piezoelettrici che garantiscono una maggiore precisione e velocit\u00e0, e soprattutto un'erogazione di coppia pi\u00f9 sfruttabile, abbinata ad una maggiore silenziosit\u00e0, ora a livelli simili ai rispettivi \"common rail\" \"avversari\", grazie anche all'uso delle iniezioni multiple, simili al sistema MultiJet della Fiat.\nProblemi dell'iniettore pompa.\nIl sistema iniettore pompa, tuttavia, vista la scarsa diffusione (attualmente il sistema PDE \u00e8 sviluppato e utilizzato solo dal gruppo Volkswagen, che concede i suoi motori anche a Mitsubishi e Dodge), la maggiore complessit\u00e0 tecnica rispetto al common rail, e i conseguenti maggiori costi di produzione e sviluppo (soprattutto per quanto riguarda il rispetto della normativa Euro 5 sulle emissioni), verr\u00e0 progressivamente abbandonato del tutto entro il 2009 con l'entrata in vigore della nuova normativa Euro 5 per far spazio ai nuovi motori TDI, stavolta dotati di \"common rail\", rendendo cos\u00ec questa tecnologia l'unica usata dai diesel attuali. Il suo primo utilizzo \u00e8 stato sul 1.9 TDI della Volkswagen Golf.\nPolverizzatore (iniettore meccanico o iniezione meccanica).\nUn altro esempio di iniettore \u00e8 il polverizzatore (simile all'emulsionatore del carburatore) per il motore diesel, destinato all'estinzione nell'autotrazione ma ancora di largo uso in campo navale (es. polverizzatore Thompson) ed industriale.\nFunzionamento.\nQuesto tipo di iniettore funziona tramite una pompa comandata dal movimento dell'albero motore, che immette il carburante tramite un polverizzatore che lo emulsiona (lo polverizza) nella camera di combustione, nel momento in cui l'aria, a causa della compressione, ha raggiunto una temperatura tale da innescare il processo di combustione.\nPregi.\nI vantaggi di questo sistema sono il basso costo di realizzazione, visto che la produzione richiede componenti relativamente pi\u00f9 semplici rispetto agli altri sistemi; un altro vantaggio \u00e8 l'affidabilit\u00e0, poich\u00e9 la semplicit\u00e0 costruttiva ne rende semplice la manutenzione e gestione: queste caratteristiche sono state il fondamento del suo successo, soprattutto nei mezzi pesanti.\nDifetti.\nEssendo un sistema a pompa meccanica, risultava penalizzato dal non poter disporre di un costante rapporto stechiometrico durante le diverse dosature dell'acceleratore; per questo, soprattutto negli ultimi anni di applicazione, \u00e8 stato utilizzato nei soli mezzi pesanti, che non richiedono questa dosabilit\u00e0.\nIniettore per motori a vapore.\nNel caso dei motori a vapore il compito dell'iniettore \u00e8 immettere acqua in caldaia vincendo la pressione del vapore in essa contenuta. Ne esistono di vari tipi, probabilmente il pi\u00f9 comune \u00e8 il Friedmann.\nIn questo iniettore il vapore, prelevato dalla caldaia, viene fatto passare attraverso degli ugelli conici, all'uscita dei quali trascina ed accelera l'acqua da immettere nella caldaia. Nel prosieguo del percorso, l'aumentare della sezione del tubo fa s\u00ec che la miscela rallenti ma aumenti di pressione, arrivando a vincere quella con cui il vapore tiene chiusa la valvola di ritenuta all'entrata della caldaia."}
{"id": "375448", "revid": "486946", "url": "https://it.wikipedia.org/wiki?curid=375448", "title": "Lanza Del Vasto", "text": ""}
{"id": "375449", "revid": "287204", "url": "https://it.wikipedia.org/wiki?curid=375449", "title": "A terra mia", "text": "A terra mia \u00e8 la terza e ultima raccolta di poesie del poeta dialettale pazzanese Giuseppe Coniglio (1922-2006), conosciuto meglio come \"\"U poeta\" \", pubblicate nel 1998 da Arti Grafiche Edizioni.\nEssa comprende anche la commedia teatrale \"Marcu e Filomena\", una serie di foto delle sculture fatte dal poeta e un piccolo dizionario delle parole e modi di dire pazzanesi per meglio comprenderne le poesie.\nLe poesie sono suddivise in tre sezioni:\nPremio.\nLa poesia omonima, che gli valse il 1\u00b0 \"premio letterario Sant'Andrea\" nel 1996 a Sant'Andrea dello Jonio, \u00e8 pervasa da un fortissimo sentimento di riconoscenza e d'amore.\nNel brano l'autore riscopre uomini, terre, sudori e fatiche."}
{"id": "375455", "revid": "9498", "url": "https://it.wikipedia.org/wiki?curid=375455", "title": "Isola Palmaria", "text": ""}
{"id": "375458", "revid": "287204", "url": "https://it.wikipedia.org/wiki?curid=375458", "title": "Piano campione", "text": "Il piano campione (chiamato anche piano di riferimento o piano di riscontro) \u00e8 un banchetto la cui superficie superiore \u00e8 stata finemente lavorata, fino al punto che quest'ultima possa essere considerata perfettamente piana. Questo pertanto, pi\u00f9 che uno strumento di misura, \u00e8 da considerarsi come un puro strumento campione.\nLe dimensioni di questi strumenti possono andare da superfici di 20x20 cm fino ad 1x1 m. Pi\u00f9 raramente, e per usi particolari, possono essere realizzati piani campione di diversi metri quadrati (ad esempio a corredo di macchine per la misura a coordinate).\nCostituzione.\nI piani campioni sono costituiti da una spessa piastra (detta tavola) in ghisa o in pietra, sorretta da un'incastellatura provvista di nervature di irrigidimento, a sua volta poggiante su dei piedini.\nI piedini sono spesso regolabili in altezza (tramite un accoppiamento filettato) per poter mettere in piano lo strumento e adattarlo alle sconnessioni del ripiano d'appoggio.\nL'operazione di \"mettere in piano\" (o \"in bolla\") consiste nel regolare il piano della tavola perfettamente ortogonale alla forza di gravit\u00e0, e dunque parallelo alla superficie teorica della terra. Per questa operazione si fa uso di una livella.\nNormalmente, i piedini possono essere in numero di 3 o 4:\nRaramente, e solo su tavole di grande superficie, si richiede un numero maggiore di piedini d'appoggio.\nTavole in ghisa.\nLe tavole in ghisa si creano per fusione diretta su stampi, poi vengono piallate per ottenerne la forma grezza.\nDopo la piallatura la tavola viene lasciata stagionare per circa un anno (se il procedimento d'invecchiamento \u00e8 naturale). Questa operazione risulta necessaria in quanto il pezzo appena fuso presenta delle tensioni interne che, nel tempo, deformano la tavola. La \"stagionatura\" permette alle tensioni di scaricarsi deformando la tavola ancora grezza, e ottenere del materiale stabile, prima della definitiva lavorazione superficiale. Oggi i tempi vengono velocizzati, facendo subire alla tavola ancora grezza dei cicli di trattamento termico di rinvenimento.\nDopo la stagionatura la superficie superiore della tavola verr\u00e0 messa in piano tramite una fresatura e finita tramite una raschiettatura.\nNormalmente i piani in ghisa sono realizzati con un'accuratezza (sulla planarit\u00e0) di +/- 0,01 mm.\nSi possono ottenere piani estremamente precisi eseguendo un'ulteriore operazione di lapidellatura sulla superficie della tavola; in questo modo si possono ottenere errori sulla planarit\u00e0 di qualche micron (millesimo di millimetro). Precisioni maggiori non sono ottenibili, in quanto limitati dalla stabilit\u00e0 termica e di forma del materiale.\nTavole in pietra.\nLe tavole in pietra si ottengono per lapidellatura fine di lastre in granito o diabase, precedentemente tagliate a misura. In questo modo si possono ottenere piani con errori sulla planarit\u00e0 di 1-2 micron.\nQueste tavole sono di pi\u00f9 complessa realizzazione, ma pur essendo pi\u00f9 costose, la pietra presenta diversi vantaggi rispetto alla ghisa:\nUso.\nIl principale utilizzo dei piani campione \u00e8 quello di fornire un piano di riferimento che possa essere considerato virtualmente perfetto. Su di esso vengono poi montati (o semplicemente appoggiati) gli strumenti di misura veri e propri, e l'oggetto di misura.\nUn utilizzo tradizionale, diffuso nelle officine meccaniche, \u00e8 l'azzurramento, che consiste nella verifica veloce della planarit\u00e0 di una superficie, utilizzando la superficie della tavola come campione:\nLa presenza d'uniformit\u00e0 nella colorazione, \u00e8 indice di planarit\u00e0, al contrario se le aree colorate sono poche e concentrate, \u00e8 indice che la superficie presenta grossi errori di planarit\u00e0.\nQuesto metodo presenta il vantaggio di indicare chiaramente e intuitivamente le aree a quota pi\u00f9 elevata della superficie in esame.\nPrima di usare lo strumento, porre attenzione nella pulizia del piano, sia per evitare che materiale estraneo falsi le misure, sia perch\u00e9 facendo scorrere un oggetto sul piano, eventuali sfridi potrebbero rovinarne la superficie."}
{"id": "375469", "revid": "76963", "url": "https://it.wikipedia.org/wiki?curid=375469", "title": "Monkey Punch", "text": "Biografia.\nPrima di intraprendere la professione di disegnatore era impiegato come tecnico di radiologia presso l'ospedale Kushiro Red Cross Hospital. Per caso poi il direttore dell'ospedale, Shunichi Michishita, not\u00f2 il suo talento come disegnatore di fumetti e lo incoraggi\u00f2 cos\u00ec a proseguire su quella strada.\nFu cos\u00ec che nel 1965 Kazuhiko Kat\u014d pubblic\u00f2 la sua prima storia, \"Playboy Nyumon\" (\"Come diventare un playboy\") sulla rivista Manga Story. Due anni pi\u00f9 tardi, utilizzando lo pseudonimo di \"Monkey Punch\", inizi\u00f2 due serie manga sulla rivista \"Weekly Manga Action\". La prima serie si intitolava \"Pinky Punky\" e parlava di una conturbante investigatrice privata alle prese con il suo arcinemico, uno scienziato pazzo pervertito. Il successo fu discreto. La seconda serie invece \u00e8 diventata una dei classici della cultura manga, non solo in Giappone, ma in tutto il mondo: si trattava di \"Lupin III\". Monkey Punch pensava di esaurire la saga di \"Lupin III\" con una sola serie ma grazie al successo riscosso dal ladro gentiluomo ne cre\u00f2 altre. Gi\u00e0 famoso, si laure\u00f2 in scienze della comunicazione per poi diventare docente universitario di linguaggio del fumetto, incarico che tenne fino al 2010.\nNegli ultimi anni visse a Tokyo, dove condusse una vita tranquilla, grazie soprattutto ai profitti che gli continuavano ad arrivare dallo sfruttamento dei diritti su \"Lupin III\". \nSaltuariamente veniva in Italia per intrattenere un fitto rapporto di lavoro con i Kappa boys, responsabili delle riedizioni di \"Lupin III\", sotto la sua direzione. Dal 22 al 25 novembre 2001 fu ospite al Romics (fiera del fumetto tenutasi a Roma) dove ebbe modo di incontrare molti fan e ricevere il \"Romics D'Oro\".\n\u00c8 morto all'et\u00e0 di 81 anni, a causa di una polmonite."}
{"id": "375472", "revid": "49618", "url": "https://it.wikipedia.org/wiki?curid=375472", "title": "Isola del Tinetto", "text": ""}
{"id": "375478", "revid": "2696906", "url": "https://it.wikipedia.org/wiki?curid=375478", "title": "Cortometraggi", "text": ""}
{"id": "375481", "revid": "125872135", "url": "https://it.wikipedia.org/wiki?curid=375481", "title": "Otello Profazio", "text": "Biografia.\nRielabora e reinterpreta molte canzoni della tradizione calabrese e meridionale (Sicilia, Puglia e Basilicata) e le poesie in lingua siciliana di Ignazio Buttitta. Molto conosciuto in Calabria e Sicilia, ha partecipato a trasmissioni radiofoniche negli anni sessanta e settanta.\nNel 1964, durante la trasmissione televisiva \"Questo e quello\", condotta da Giorgio Gaber, canta insieme ad Enzo Jannacci, Silverio Pisu, Lino Toffolo e lo stesso Gaber la canzone di Pietro Gori \"Addio a Lugano\".\nPer 15 anni ha scritto settimanalmente la rubrica \"Profaziate\" nel quotidiano Gazzetta del Sud.\nQuesta rubrica prosegue sotto forma pillole televisive su Video Calabria. Prosegue la sua attivit\u00e0 concertistica, con esibizioni in tutto il mondo.\n\u00c8 considerato uno dei cantanti dialettali pi\u00f9 importanti del meridione. Insignito del \"disco d'oro\" per aver venduto oltre un milione di copie dell'album \"Qua si campa d'aria\", \u00e8 a tutt'oggi l'unico cantante del genere folclorico ad aver raggiunto questo traguardo."}
{"id": "375485", "revid": "33689", "url": "https://it.wikipedia.org/wiki?curid=375485", "title": "Dipendenza sessuale", "text": ""}
{"id": "375490", "revid": "1060", "url": "https://it.wikipedia.org/wiki?curid=375490", "title": "Padre Gioacchino La Lomia", "text": ""}
{"id": "375495", "revid": "767487", "url": "https://it.wikipedia.org/wiki?curid=375495", "title": "Stefano della Bella", "text": "Biografia.\nNato da una famiglia di pittori, scultori ed orafi e rimasto precocemente orfano del padre scultore, si dedica dapprima all'arte orafa alla scuola di Giovanni Benedetto Castiglione e di Gasparo Mola, indirizzando poi la sua attenzione al disegno e all'incisione.\nPresto inizia a disegnare figure e a copiare le acqueforti di Jacques Callot, che ispirano le sue opere giovanili. \nSotto la protezione dei Medici, in particolare di Don Lorenzo, figlio cadetto del granduca Ferdinando I, Della Bella ha l'opportunit\u00e0 di compiere viaggi di studio a Roma, dove soggiorna dal 1633 al '36; a Roma incontra incisori francesi ed editori di stampe come Isra\u00ebl Henriet e Fran\u00e7ois Langlois, che influiscono non poco sulla sua decisione di trasferirsi a Parigi nel 1639, quattro anni dopo la morte del Callot. \nA Parigi raggiunge ben presto, grazie alle incisioni commissionate dal cardinale Richelieu, il successo anche mondano; frequenta cortigiani, artisti di teatro e letterati, pur rifiutando onori troppo oppressivi. \u00c8 l'epoca della Guerra dei Trent'Anni, di cui documenta alcuni episodi, come l\"'Assedio di Arras\".\nFra il 1644 e il 1645 intraprende un viaggio per mare lungo le coste tirreniche e ioniche fino all'Egitto, ed \u00e8 testimone dello scontro navale fra le galere dell'Ordine di Malta e della flotta turca davanti a Rodi il 28 settembre 1644.\nNel 1646-47 si reca in Olanda imbarcandosi a Calais, che raffigura in alcuni suoi fogli; sosta ad Amsterdam, Anversa e Dordrecht. Si ipotizza un incontro, peraltro non documentato, con Rembrandt, del quale Stefano della Bella possedeva diverse incisioni. \nIl suo amore per la natura si manifesta in freschi quadretti: le incisioni di animali, i paesaggi rivelano uno stile vivace e pieno di fantasia, ormai autonomo dall'ispiratore Callot. Anche la figura umana viene studiata; fioriscono nuovi temi: le mappe topografiche, i \"capricci\", ossia scene di carattere, la decorazione (fregi ed ornamenti), i soggetti militari.\nRientrato a Firenze nel 1650, riprende ad operare sotto la protezione della corte dei Medici, lavorando per i suoi mecenati; esegue frontespizi, illustrazioni di feste e vedute che esaltano gli splendori medicei. Nel 1656 diviene membro dell'Accademia degli Apatisti. Si reca pi\u00f9 volte a Roma, dove nascono alcune vedute di rovine dell'antichit\u00e0; nel contempo continua ad inviare lastre incise e fogli ai suoi editori parigini.\nStefano Della Bella ci ha lasciato oltre mille incisioni."}
{"id": "375496", "revid": "768068", "url": "https://it.wikipedia.org/wiki?curid=375496", "title": "Midlands", "text": "Le Midlands (etimologicamente \"terre di mezzo\") sono una regione geografica e culturale dell'Inghilterra, che per lo pi\u00f9 corrisponde al territorio di quello che, nell'Alto Medioevo, fu il regno di Mercia. La zona si trova fra l'Inghilterra del sud, l'Inghilterra del nord, l'Anglia Orientale e il Galles e generalmente \u00e8 considerata includere le contee di Derbyshire, di Herefordshire, di Leicestershire, di Lincolnshire, di Northamptonshire, di Nottinghamshire, di Rutland, di Shropshire, di Staffordshire, di Warwickshire, delle Midlands occidentali e di Worcestershire.\nLe Midlands sono spesso divise nelle Midlands Occidentali e nelle Midlands Orientali. Queste sono due regioni amministrative dell'Inghilterra, ma non coprono interamente la tradizionale regione delle Midlands. Escludono infatti le parti del Lincolnshire settentrionale, ora parte dello Yorkshire e dell'Humber e Peterborough, che faceva parte una volta del Northamptonshire, ma che ora \u00e8 incluso, insieme al Cambridgeshire, nella regione dell'Inghilterra orientale.\nLa sua pi\u00f9 grande conurbazione, che include le citt\u00e0 di Birmingham e Wolverhampton, \u00e8 approssimativamente coperta dalla contea metropolitana delle Midlands occidentali, anche se questa include anche Coventry. Questa \u00e8 una zona molto pi\u00f9 piccola della regione delle Midlands occidentali. Le parti delle Midlands orientali sono densamente popolate, specialmente il triangolo formato dalle citt\u00e0 di Leicester, Nottingham e Derby.\nA volte, anche il Gloucestershire e l'Oxfordshire sono considerati come parte delle Midlands. Il Cheshire non \u00e8 solitamente considerato parte delle Midlands, ma piuttosto una parte del nord-ovest. Le Midlands meridionali sono una zona considerata dal governo per lo sviluppo, comprendendo Northamptonshire e Bedfordshire, con il Buckinghamshire settentrionale. Buckinghamshire e Bedfordshire non sono solitamente considerati parte delle Midlands e sono nelle regioni amministrative del sud-est e dell'est dell'Inghilterra."}
{"id": "375497", "revid": "2036687", "url": "https://it.wikipedia.org/wiki?curid=375497", "title": "Robert J. Flaherty", "text": "Fu anche il primo assertore di un \"cinema verit\u00e0\" che non rinuncia alla ricostruzione poetica del reale. Tutta la sua opera si \u00e8 incentrata sul rapporto dialettico e drammatico fra l'uomo e la natura.\nBiografia.\nNato a Iron Mountain da una famiglia di origine irlandese, il suo incontro con il cinema fu occasionale: dopo aver studiato mineralogia, nel 1910 esplor\u00f2 il Labrador per conto del Governo canadese e impieg\u00f2 la macchina da presa per fermare alcuni \"appunti visivi\" sulla vita quotidiana degli eschimesi.\nDa questa e dalle successive esplorazioni, Flaherty trasse il materiale per i documentari \"Eskimo\" (1918) e \"Nanuk l'eschimese\" (\"Nanook of the North\", 1922) che ebbero enorme successo.\nSeguirono i documentari sulla vita dei polinesiani di Samoa in \"Moana\" o l'\"Ultimo Eden\" (1926); degli operai inglesi in \"Inghilterra rurale\" (1932), degli abitanti dell'isola irlandese di Aran (\"L'uomo di Aran,\" 1934, che fu premiato con il Leone d'Oro al miglior film straniero alla Mostra del Cinema di Venezia); degli agricoltori americani in \"La terra\" (1942); delle popolazioni del profondo Sud in \"La storia della Louisiana\" (Louisiana Story) (1948), candidato all'Oscar 1949 per il miglior soggetto.\nCollabor\u00f2 con tre importanti registi, ma ne usc\u00ec sempre deluso: con W. S. Van Dyke per \"Ombre bianche\" (1928), con Friedrich Wilhelm Murnau per \"Tab\u00f9\" (1931) e con Zolt\u00e1n Korda per \"La danza degli elefanti\" (1937).\nStile.\nRobert J. Flaherty \u00e8 considerato uno dei pi\u00f9 grandi esponenti del genere cinematografico documentaristico. Il suo lavoro pi\u00f9 importante ad oggi noto, \"Nanook of the North\", datato 1922, mette in luce molto riguardo al suo stile: il regista, dopo aver perso tutto il materiale precedentemente raccolto e volto alla realizzazione di quello che viene considerato il suo primo lungometraggio, \"Eskimo\" (1918), intraprende un secondo lavoro con il popolo Inuit, opera che sarebbe poi stata elevata a punto focale della nascente pratica dell'Etnografia Visiva. Flaherty basava la sua poetica di regista sull'empatia umana, soleva quindi rappresentare i suoi personaggi in un'ottica drammatica e affettiva, ma allo stesso tempo liberandoli dalla concezione generale del mondo occidentale del periodo, la quale era basata sul vittimismo. \nLe tecnologie di ripresa cinematografica del periodo utilizzate da Flaherty furono una cinepresa Akeley e della pellicola pancromatica infiammabile, le quali influirono particolarmente sulla realizzazione del film: in una scena in particolare, durante la costruzione dell'igloo, la famosa costruzione abitativa degli Inuit, il regista si trov\u00f2 in difficolt\u00e0 vista la poca manovrabilit\u00e0 della macchina da presa, cos\u00ec chiese alla famiglia di costruire solo met\u00e0 struttura e posizion\u00f2 la cinepresa ad una distanza sufficiente da permettere di dare l'illusione allo spettatore di trovarsi all'interno dell'igloo. Questo, bench\u00e9 sia valsa l'apparenza estetica della scena e abbia permesso di girare una comune serata quotidiana della famiglia, gli valse numerose critiche: la scena, bench\u00e9 fosse realistica, presentava un artifizio troppo grande, una manipolazione della realt\u00e0.\nFlaherty non esclude anche una tecnica che stimola l'etnocentrismo dello spettatore: con la spiccata drammaticit\u00e0 messa in atto mediante l'uso di specifiche didascalie e di musiche adatte, il regista mira a generare un senso di emotivit\u00e0 in chi guarda, questo insieme ad una poetica che vede Nanook, il protagonista del lungometraggio, elevarsi a figura eroica del suo popolo. L'uomo viene considerata l'eschimese esemplare, che domina una natura avversa che comanda la vita del suo popolo, e che nonostante le difficolt\u00e0 riesce a garantire la sopravvivenza di s\u00e9 e della sua famiglia. Tutto ci\u00f2 viene costruito mediante la messa in scena della vita manuale dell'inuit. Non \u00e8 detto per\u00f2 che in quel gruppo culturale l'individualit\u00e0 fosse cos\u00ec tanto enfatizzata, motivo per cui \u00e8 pi\u00f9 riconducibile all'etnocentrismo di Flaherty. Oltretutto, per rendere il film pi\u00f9 fruibile ad un pubblico occidentale, il regista manipol\u00f2 ulteriormente la realt\u00e0 cercando di nascondere la bigamia di Nanook, importante aspetto culturale che, per etnocentrismo del regista e del pubblico futuro, non venne quasi mostrato.\nVita privata.\nL'attrice che interpretava la moglie di \"Nanuk l'eschimese\" fu amante di Flaherty. Alla fine delle riprese rimase incinta. Flaherty una volta concluso il film non torn\u00f2 pi\u00f9 a trovarla."}
{"id": "375498", "revid": "1566286", "url": "https://it.wikipedia.org/wiki?curid=375498", "title": "Abel Gance", "text": "I suoi primi modelli furono David Wark Griffith e Thomas H. Ince; riusc\u00ec ad oltrepassare i limiti dell'espressionismo cinematografico; venne considerato un esponente dell'avanguardia; fu uno sperimentatore del montaggio, delle sovrimpressioni, della polivisione (film su triplice schermo) e un pioniere della stereofonia nel cinema sonoro.\nBiografia.\nL'infanzia e l'adolescenza.\nLe notizie sull'infanzia e l'adolescenza di Gance sono state a lungo mistificate dallo stesso regista che, come \u00e8 accaduto per Erich von Stroheim, che con Gance ha condiviso anche una predilezione per i film eccessivamente lunghi e quindi un perenne conflitto con i produttori, si era inventato di sana pianta un passato e delle origini socialmente pi\u00f9 elevate di quelle effettive. Solo all'inizio degli anni ottanta Roger Icart, gi\u00e0 autore nel 1960 di un volume su Gance, rese noti i risultati delle sue successive ricerche che hanno portato a una riscrittura completa della prima parte della vita del regista francese.\nGance era figlio illegittimo di Abel Flamant, un ricco medico ebreo, e dell'operaia Fran\u00e7oise Perthon. Iscritto all'anagrafe con il cognome della madre, crebbe con i nonni materni nella cittadina industriale e mineraria di Commentry fino all'et\u00e0 di otto anni, quando raggiunse sua madre, appena sposatasi con l'autista e meccanico Adolphe Gance con cui conviveva da anni e che fin dal 1892 aveva dato il suo cognome al piccolo Abel, e si trasfer\u00ec a Parigi per vivere con loro.\nAbbandonata la scuola a quattordici anni, inizi\u00f2 presto a calcare le scene teatrali. A diciotto anni ottenne un ingaggio per l'intera stagione al Th\u00e9\u00e2tre du Parc di Bruxelles e qui divenne amico dell'attore Victor Francen e del poeta Blaise Cendrars.\nGli esordi cinematografici.\nNel 1909 cominci\u00f2 a lavorare come attore e sceneggiatore cinematografico. L'anno successivo venne a sapere di essere malato di tubercolosi e, per combattere la malattia, si trasfer\u00ec in campagna. Le disagiate condizioni economiche lo spinsero per\u00f2, nel 1911, a tornare a Parigi dove il lavoro nel cinema gli consent\u00ec di guadagnare di che vivere.\nA Parigi fond\u00f2, con l'aiuto di alcuni amici, una propria compagnia e diresse la sua prima pellicola, \"La Digue\", un dramma in costume. Il suo secondo film, \"Il negro bianco\" (1912), affront\u00f2 il tema dei pregiudizi razziali, narrando la storia dei maltrattamenti subiti da un bambino di colore. Dopo il fallimento della sua casa di produzione, i pregiudizi di Gance nei confronti del cinema si rafforzarono e cos\u00ec torn\u00f2 a dedicarsi soprattutto al teatro, ma la sua attivit\u00e0 di autore fu bruscamente interrotta dallo scoppio della prima guerra mondiale.\nChiamato sul fronte come barelliere civile, venne a contatto con gli orrori della guerra e decise quindi di tornare nell'effimero mondo del cinema. Durante la guerra, infatti, Gance torn\u00f2 nuovamente a fare cinema con pellicole come il cortometraggio \"La follia del dottor Tube\", una strana commedia che ha come protagonista uno scienziato pazzo che inventa alcune sostanze che trasformano le sembianze delle persone. Per girarla, Gance fece ricorso all'uso di specchi deformanti. Il rifiuto di distribuirlo da parte del responsabile per la produzione rafforz\u00f2 in Gance la convinzione circa la piattezza culturale del cinema e l'impossibilit\u00e0 di esprimersi artisticamente.\nNel suo diario defin\u00ec il cinema \u00abalfabeto per gli occhi stanchi di pensare\u00bb. Nelle sue pellicole degli anni successivi non rinunci\u00f2 per\u00f2 a introdurre accorgimenti tecnici innovativi come il montaggio ispirato a quello gi\u00e0 impiegato negli Stati Uniti da David Wark Griffith e l'uso dei primi piani. Queste innovazioni tecniche finalmente accettate dai produttori e l'inserimento di elementi psicologici nelle sue nuove pellicole mutarono gradualmente la percezione che Gance aveva del cinema.\nA partire dal 1917, l'interesse di Gance si incentr\u00f2 sui drammi sociali, con pellicole come \"Il diritto alla vita\" e \"Desiderata\" (\"Mater Dolorosa\"), entrambe del 1917. La sua opera pi\u00f9 interessante in questa fase \u00e8 \"La decima sinfonia\" (1918), in cui un compositore sublima le sue sofferenze personali in una trascendentale opera d'arte. Dopo la fine della guerra, Gance gir\u00f2 \"Per la patria\" (1919), un durissimo atto d'accusa contro la carneficina organizzata che fu la prima guerra mondiale. Il film ottenne un enorme successo sia in Francia che all'estero. Nel 1921 si rec\u00f2 anche negli Stati Uniti per presentare la pellicola davanti a un pubblico di cui facevano parte anche Griffith e le sorelle Lillian e Dorothy Gish.\nLa successiva pellicola diretta da Gance, \"La rosa sulle rotaie\", venne girata tra il 1919 e il 1920, ma verr\u00e0 proiettata in pubblico solo nel 1923. Si tratta di una produzione monumentale (ben 32 bobine) che doveva essere proiettata in tre sessioni distinte e che narra la storia melodrammatica di un macchinista innamorato della propria figlia adottiva. L'interesse di questa opera, amata da registi come Jean Cocteau e Akira Kurosawa, risiede nel trattamento poetico che della vicenda fa il regista, che sviluppa metafore quali quella della vita intesa come un'eterna ruota (la traduzione letterale del titolo originale \u00e8 appunto \"la ruota\").\n\"Napoleone\".\nDopo una strana commedia horror frutto della collaborazione con Max Linder, \"Max nel castello degli spettri\", Gance diresse la sua opera pi\u00f9 importante: \"Napoleone\" (1927), uno dei grandi classici del cinema muto. Gance impieg\u00f2 due anni per la realizzazione di questa pellicola che narra la prima parte della biografia di Napoleone Bonaparte, dall'infanzia alla campagna d'Italia del 1796, e che doveva essere nelle intenzioni del regista il primo di sei lungometraggi sulla vita di Napoleone; un progetto che non fu mai portato a termine, nonostante Gance abbia poi girato altre pellicole sulla vita di Napoleone. Il cineasta francese non nasconde nel film la sua ammirazione per il personaggio, che raffigura come un \"leader\" idealista e visionario, sulla scia di scrittori romantici come Byron, Hugo, Heine, che avevano visto in Bonaparte l'incarnazione dello spirito rivoluzionario.\nIn \"Napoleone\", Gance fece uso di un vasto campionario di innovazioni tecniche: una scena di inseguimento, ad esempio, venne girata con una camera situata sul dorso di un cavallo al galoppo; la scena iniziale del film - la battaglia delle palle di neve - fu girata con una camera a mano, tecnica del tutto inusuale per l'epoca; in questa scena vi sono riprese fatte con una cinepresa che scorreva su un filo che era quello del percorso delle palle di neve. Per le sequenze della tempesta in mare e la discussione nella Convenzione, la fece oscillare come un pendolo. E poi un uso del montaggio assolutamente innovativo che violava le convenzioni fino ad allora universalmente accettate. Nella parte finale il film fu girato per essere proiettato da tre proiettori su altrettanti schermi, a volte per ampliare l'angolo di visione (anticipando cos\u00ec di trent'anni il CinemaScope e il cinerama, altre per mostrare tre diverse sequenze con le tre pellicole che proprio sul finale virano verso il blu, il bianco e il rosso, i colori della bandiera francese.\nNonostante la prima all'Opera di Parigi fosse stata un vero trionfo, la lunghezza della pellicola (circa sei ore) e l'impossibilit\u00e0 per i cinema di proiettarlo sul triplice schermo provocarono la diffusione di numerose versioni variamente mutilate - negli Stati Uniti ne fu distribuita una di soli 72 minuti - che ben poco avevano a che fare con l'opera del regista e che, oltre a fruttargli una pessima critica, resero estremamente difficile il recupero di una versione che rispettasse l'impostazione originale.\nIl cinema sonoro.\nLa carriera di Gance non si arrest\u00f2 con l'arrivo del sonoro. Nel 1931 gir\u00f2 la sua prima opera sonora, \"La fin du monde\", un film di fantascienza che per\u00f2 non ebbe molto successo. La pellicola narra di un astronomo, interpretato dallo stesso Gance, il quale scopre che una cometa sta per scontrarsi con la Terra. Nel 1934 Gance rimise le mani sulla sua opera principale: realizz\u00f2 infatti una nuova versione di \"Napoleone\", aggiungendovi i dialoghi e con un nuovo montaggio che comprendeva numerose scene girate per l'occasione. Anche in questa versione Gance si mostr\u00f2 assolutamente innovativo, dotando la pellicola di un sistema sonoro stereofonico.\nUn'opera importante di questo periodo \u00e8 \"Cesare e Lucrezia Borgia\" (1935). Cesare Borgia \u00e8 per Gance il contraltare ideale di Napoleone: un'insaziabile brama di potere, ma senza i nobili ideali rivoluzionari che caratterizzavano il generale corso descritto dal regista. Degno di nota \u00e8 anche \"Un grande amore di Beethoven\" (1936), un'ulteriore incursione nel genere biografico, in cui ancora una volta Gance affront\u00f2 il tema del genio romantico. Nel 1938 gir\u00f2 una nuova versione del suo classico antimilitarista del 1919, \"J'accuse!\". Per quanto utilizzi parte del metraggio del film precedente, si tratt\u00f2 in sostanza di una nuova pellicola, opportunamente distribuita alla vigilia della seconda guerra mondiale.\nGance riprese l'attivit\u00e0 dopo un decennio di silenzio, lavorando anche per la televisione. Nella sua carriera successiva si distinguono soprattutto le sue ambiziose e sottovalutate produzioni \"La battaglia di Austerlitz\" (1960), sulla battaglia omonima, e \"Cyrano et d\u2019Artagnan\" (1963). In seguito Gance diresse due pellicole di tema storico per la televisione francese, \"Marie Tudor\" (1966) e \"Valmy\" (1967). Vari suoi progetti non trovarono realizzazione: oltre alla sua saga non finita sulla biografia di Napoleone, si era proposto di girare una versione epica della vita di Cristo a cui avrebbe dato il nome di \"La Divine Trag\u00e9die\" (La Divina Tragedia), per la quale non trov\u00f2 finanziamenti. Un altro progetto sulla vita di Cristoforo Colombo non pot\u00e9 essere realizzato a causa dello scoppio della seconda guerra mondiale.\nGance mor\u00ec nel 1981 a Parigi, dove venne sepolto nel Cimitero d'Auteuil."}
{"id": "375499", "revid": "1745361", "url": "https://it.wikipedia.org/wiki?curid=375499", "title": "Angeltheow", "text": "Secondo la \"Cronaca anglosassone\", discendeva dal dio Woden e sarebbe stato della stessa generazione di Hengest e Horsa. Alla sua linea genealogica apparterrebbero Winston Churchill e Luigi XVII di Francia.\nC'\u00e8 chi ha ipotizzato che Angeltheow potrebbe essere identificato con il re svedese Ongen\u00feeow, ucciso, come si narra nel \"Beowulf\" nella battaglia di Ravenswood, anche se le fonti collocano cronologicamente questa battaglia dopo la tradizionale data di morte di Angeltheow."}
{"id": "375500", "revid": "767487", "url": "https://it.wikipedia.org/wiki?curid=375500", "title": "Lionel Hampton", "text": "Biografia.\nLionel Hampton \u00e8 stato uno dei grandi della \"swing era\", della tradizione, delle vulcaniche performance, supportate da un'orchestra percussiva, trascinante, fluviale nell'impeto. Hampton esordisce suonando la batteria in gruppi non proprio famosi della West Coast. Durante una seduta di registrazione con Louis Armstrong gli viene chiesto di suonare il vibrafono; con questo episodio inizia negli anni trenta l'ancora anonima carriera di Hampton.\nNel 1936 Benny Goodman lo va a sentire nel locale di Liso Alex dove si esibisce a Los Angeles. Immediatamente lo scrittura per delle incisioni e sei mesi dopo lo accoglie nella sua orchestra. Hampton diviene subito una star e nel 1938 prende parte al famoso concerto di Goodman alla Carnegie Hall.\nNel 1937 firma con la label Victor e produce una serie di registrazioni importanti a suo nome. Nel 1940 forma la prima orchestra, che rester\u00e0 attiva fino agli anni novanta. Nel 1942 incide un famoso hit intitolato \"Flying Home\"; al sax tenore c'\u00e8 Illinois Jacquet. Hampton continua su questo versante adattando l'orchestra, ma senza snaturarla, alle influenze bebop. Sotto la sua direzione passano jazzisti che diventeranno a breve famosi come Dinah Washington, Dexter Gordon, Charles Mingus, Johnny Griffin, Lucky Thompson, Fats Navarro e John Neely\nDurante gli anni cinquanta la band ondeggia per problemi economici e lui si dedica alle collaborazioni con Benny Goodman e Art Tatum. Da allora in poi Hampton riproporr\u00e0 sempre con grande forza ed entusiasmo la musica che lo ha reso famoso, incurante dei cambiamenti avvenuti nel jazz e delle mode che hanno irreversibilmente trasformato il panorama musicale.\nMassone, era membro della loggia Prince Hall di New York."}
{"id": "375501", "revid": "2110845", "url": "https://it.wikipedia.org/wiki?curid=375501", "title": "Andr\u00e9 Jolivet", "text": "Biografia.\nNato a Parigi in una famiglia di artisti, Jolivet studi\u00f2 violoncello, e in seguito composizione con Paul Le Flem, con il quale si concentr\u00f2 sullo studio dell'armonia e del contrappunto.\nInizi\u00f2 ad interessarsi all'atonalit\u00e0 dopo aver sentito in concerto le musiche di Arnold Sch\u00f6nberg, e su raccomandazione di Paul Le Flem divenne il solo studente europeo di Edgard Var\u00e8se, con il quale approfond\u00ec le sue conoscenze riguardanti l'acustica musicale, i sistemi di composizione atonali e l'orchestrazione.\nNel 1936 Jolivet, assieme ai compositori Olivier Messiaen, Daniel Lesur e Yves Baudrier, fond\u00f2 il gruppo \"La jeune France\", con il quale promosse manifestazioni dedicate alla nuova musica. Fin da allora cominci\u00f2 a rivelarsi quella che sarebbe rimasta la sua filosofia compositiva, ovvero l'idea di restituire alla musica il suo significato arcaico, quando essa era legata a fenomeni esoterici o religiosi, ritrovando cos\u00ec un lato emozionale strettamente collegato con l'aspetto rituale.\nNel 1945 pubblic\u00f2 un articolo dove dichiarava che \"la vera musica francese non deve niente a Stravinskij, sebbene Stravinskij stesso fu interessato ai temi del rituale in musica; questa presa di posizione fu dettata dal rifiuto del neoclassicismo in favore di uno stile compositivo meno accademico, e maggiormente collegato con la sfera spirituale.\nNel frattempo la musica di Jolivet si era allontanata dall'atonalit\u00e0 per riprendere un colore pi\u00f9 lirico, spesso decisamente modale; la sua Prima sonata per pianoforte, composta nel 1945, mostra invece un tentativo di unire entrambi gli universi compositivi.\nMettendo a frutto una sua giovanile passione (fin da giovanissimo era stato attratto dal teatro), divenne direttore musicale presso la Com\u00e9die-Fran\u00e7aise, dove rimase dal 1945 al 1959, componendo numerose musiche di scena per le \"pi\u00e8ces\" di Moli\u00e8re, Jean Racine, Sofocle e Paul Claudel. Continu\u00f2 comunque a comporre lavori musicali destinati alle sale da concerto, spesso ispirati dai suoi frequenti viaggi attorno al mondo (utilizz\u00f2 infatti testi e musiche provenienti dall'Egitto, dal Medio Oriente, dall'Africa e dall'Asia).\nNegli anni cinquanta e sessanta Andr\u00e9 Jolivet compose numerosi concerti solistici con orchestra per strumenti quali la tromba, il pianoforte, il flauto, l'arpa, il fagotto, il violoncello e le percussioni; questi lavori denotano tutti un uso virtuosistico degli strumenti solistici.\nFu anche uno dei pochi compositori che scrissero per le Ondes Martenot, uno strumento elettronico a tastiera inventato in Francia nel 1928 da Maurice Martenot.\nJolivet fond\u00f2 il \"Centre Fran\u00e7ais d'Humanisme Musical\" nel 1959 a Aix-en-Provence, e nel 1965 fu nominato docente di composizione al Conservatorio di Parigi.\nMor\u00ec nella sua citt\u00e0 natale nel 1974, lasciando incompiuta la sua opera \"Bogomil\u00e9 ou Le lieutenant perdu\"."}
{"id": "375502", "revid": "15431", "url": "https://it.wikipedia.org/wiki?curid=375502", "title": "Leopoldstadt (Vienna)", "text": ""}
{"id": "375503", "revid": "15431", "url": "https://it.wikipedia.org/wiki?curid=375503", "title": "Ottakring (Vienna)", "text": ""}
{"id": "375504", "revid": "4506", "url": "https://it.wikipedia.org/wiki?curid=375504", "title": "Nophru-Ka", "text": ""}
{"id": "375505", "revid": "1543377", "url": "https://it.wikipedia.org/wiki?curid=375505", "title": "Wermund", "text": "Secondo la mitologia norrena, era un nipote di Odino, ma la \"Storia danese\" scritta da Saxo Grammaticus non concorda con ci\u00f2. \nAvrebbe regnato nell'Anglia e le sue vicende sono narrate da alcuni storici danesi, soprattutto da Saxo Grammaticus. Secondo queste fonti, il suo regno fu lungo e felice, nonostante i raid di un re chiamato Athislus, che uccise in battaglia Frowinus, governatore dello Schleswig. La sua morte fu vendicata dai figli Ket e Wig. Ma l'aver combattuto in due contro un solo uomo fu visto come una sorta di disonore nazionale, cancellato soltanto dal successivo combattimento condotto dal solo Offa.\nSi \u00e8 pensato che questo Athislus, definito re degli svedesi da Saxo, andrebbe in realt\u00e0 con Eadgils, signore di Myrgingas, menzionato in Widsith. Dato che Eadgils visse al tempo di Ermanaric (o Eormenric), che mor\u00ec attorno al 370, la sua cronologia combacia bene con quella di Wermund, che sarebbe vissuto nove generazioni prima di Penda. Frowinus e Wigo vengono identificati con Freawine e Wig, che figurano tra gli antenati dei re del Wessex."}
{"id": "375513", "revid": "226458", "url": "https://it.wikipedia.org/wiki?curid=375513", "title": "Celiabinsk", "text": "rdgfrdtgret"}
{"id": "375514", "revid": "2128848", "url": "https://it.wikipedia.org/wiki?curid=375514", "title": "Colla", "text": "Una colla (o adesivo) \u00e8 una sostanza capace di far aderire in maniera permanente una superficie ad un'altra, anche composte da materiali diversi. Pu\u00f2 essere animale o vegetale. Il termine indica inoltre una sostanza glutinosa.\nStoria.\nOriginalmente il retro dell'adesivo era ricoperto di colla a base di gomma poi lasciata asciugare. Una volta bagnata questa recuperava la sua adesivit\u00e0 e il foglietto poteva attaccarsi ad una superficie. Questo sistema lo ritroviamo fino alla fine della met\u00e0 del secolo scorso. \nGli adesivi turistici sono diffusi ancora oggi e la moda portava i viaggiatori spesso ad attaccarli sulle proprie valigie; moda che ha portato ad un\u2019evoluzione importante per gli adesivi, che da etichette per merci sono diventati un mezzo per personalizzare i nostri oggetti, per trasformare un prodotto di serie in qualcosa di unico, di nostro. \nDal sistema della carta gommata si \u00e8 passati alle prime etichette autoadesive nel 1935 con la brillante invenzione dell\u2019americano Ray Stanton Avery, che applic\u00f2 la parte collosa ad una superficie di carta rivestita di silicone. In questo modo rimuovendo la copertura, l\u2019etichetta, si pu\u00f2 appiccicare ovunque senza bisogno di essere bagnata. Grazie a questa nuova veste, soprattutto a partire dalla fine degli anni \u201960, gli adesivi entrano definitivamente a far parte della vita di tutti, con immagini di cantanti ed attori, frasi o motti, disegni e simboli di ogni genere. \nGli adesivi di oggi sono resistenti, stampati con colori brillanti e stampati su materiali diversi dalla semplice carta.\nTipi di colla.\nGli adesivi si possono classificare a seconda dello stato fisico, dei materiali da cui sono ricavati, della composizione chimica e delle modalit\u00e0 con cui avviene l'adesione.\nLe colle possono essere liquide o solide; le prime sono costituite da sostanze disciolte in acqua o in solventi organici, le seconde da sostanze solide spalmabili. \nLe \"colle di origine animale\" traggono origine da tessuti animali come ossa, pellame e pesce oppure dal tessuto connettivo; tra esse si possono ricordare le colle alla gelatina, le colle di caseina e le colle di pesce. Tra le \"colle di origine vegetale\" si possono ricordare invece la colla di farina a base di amido, usata per lo pi\u00f9 per incollare vari tipi di carta, e la gomma arabica.\nOggi, per\u00f2, la produzione prevalente riguarda le \"colle sintetiche\": alcune sostanze moderne sono estremamente adesive e sempre pi\u00f9 importanti nell'industria.\nUn esempio di colle sintetiche sono i cianoacrilati; gli adesivi a base di cianoacrilato a volte sono conosciuti come \"adesivi istantanei\". La sigla \"CA\" \u00e8 usata abbastanza comunemente per i gradi industriali.\nAltri esempi di colle sintetiche sono le colle acriliche a base di polimetilacrilato, la colla vinilica, la colla siliconica, la colla epossidica, la colla ureica, la colla poliuretanica (colla PUR), la colla neoprenica e la colla rossa, la colla a solvente detta anche a contatto.\nIn base alle modalit\u00e0 di azione, gli adesivi si distinguono in due categorie: quelli che induriscono per un \"processo fisico\" e quelli che induriscono per un \"processo chimico\".\nTra gli adesivi del primo tipo si trovano:\nUna categoria particolare degli adesivi sensibili alla pressione \u00e8 quella degli \"autoadesivi\", in cui gli adesivi vengono applicati ad un supporto flessibile, come nel caso dei nastri adesivi, delle etichette autoadesive, degli adesivi di varia natura (ad esempio le figurine, degli adesivi per automobili) e di innumerevoli applicazioni industriali business to business. In genere questi tipi di materiali richiedono un supporto da cui il frontale adesivo possa essere rimosso (in fase di processo e/o in fase di applicazione finale). In genere si utilizzano a questo scopo carte siliconate o film siliconati (in inglese \"release liners\"). Gli autoadesivi possono essere realizzati con diversi tipi di colla: ad acqua, a solventi o con sostanze fuse prive di solventi (autoadesivi termofusibili).\nGli adesivi che induriscono per reazione chimica sono di due tipi: \"monocomponenti\" e \"bicomponenti\". Nei primi, l'indurimento avviene per esposizione all'umidit\u00e0, al calore, alla luce o alle radiazioni ultraviolette; nei secondi, avviene per l'aggiunta di una sostanza chimica che viene detta \"indurente\".\nCuriosit\u00e0.\nLa colla pi\u00f9 tenace al mondo \u00e8 in grado di resistere a dei carichi di 70 N/mm\u00b2 (Newton per millimetro quadrato) contro i circa 28 dei migliori adesivi commerciali epossidici. \u00c8 una secrezione del batterio acquatico Caulobacter crescentus, che la produce per attaccarsi a rocce e pareti.\n\u00c8 inoltre utilizzata per attaccare la carta termomeccanica."}
{"id": "375518", "revid": "59912", "url": "https://it.wikipedia.org/wiki?curid=375518", "title": "Supercombinata", "text": "La supercombinata, detta anche supercombi, \u00e8 una disciplina dello sci alpino nata in anni recenti, l'ultima in ordine di tempo. Viene disputata in Coppa del Mondo dalla stagione 2005/2006, ed \u00e8 stata inserita per la prima volta nel programma delle Olimpiadi a Vancouver nel 2010 e nei Mondiali di sci alpino nel 2007, in sostituzione della combinata alpina.\nRegolamento.\nA differenza della tradizionale combinata, gara composta da una discesa libera e da due manche di slalom speciale che vengono affrontate dagli sciatori in due giorni distinti, questa gara \u00e8 composta da una mini-discesa libera e da una sola manche di slalom, da percorrere nella medesima giornata (in precedenza come prima manche si disputava un super-G e nella stagione 2007/2008, a livello femminile, \u00e8 accaduto che a Whistler Mountain si sia gareggiato ancora con tale formula).\nCi\u00f2 favorisce i discesisti puri, i quali perdono meno secondi dovendo disputare una sola manche di slalom. Stesso discorso vale per gli slalomisti puri, dal momento che viene ridotta la lunghezza della discesa. Alcuni pertanto ritengono che rispetto alla combinata normale, la supercombinata sia una gara pi\u00f9 avvincente; altri invece la valutano negativamente, giudicandola solo un mero espediente che nulla aggiunge al calendario del circo bianco.\nSupercombinatisti.\nBenjamin Raich \u00e8 considerato il pi\u00f9 grande supercombinatista di tutti i tempi (5 vittorie). Altri specialisti di rilievo sono Ivica Kosteli\u0107, Ted Ligety e Alexis Pinturault, l\u2019Italia conta la vittoria della Coppa del Mondo di combinata nel 2018 da parte di Peter Fill."}
{"id": "375520", "revid": "2039709", "url": "https://it.wikipedia.org/wiki?curid=375520", "title": "Balcone", "text": "Il balcone, chiamato anche poggiolo, \u00e8 una sporgenza della facciata di un edificio munita di ringhiera o parapetto.\nLa differenza tra il balcone e la terrazza sta nel fatto che il balcone rappresenta un elemento aggiunto al corpo principale dell'edificio, che sporge, appunto, dal filo della sua superficie, mentre la terrazza \u00e8 inclusa in esso.\nPrima dell'ingresso della tecnologia del cemento armato, il balcone veniva sorretto da mensole in legno o pietra.\nA Vicenza e in altre zone del Veneto la parola balcone \u00e8 utilizzata nel dialetto locale per indicare l'antone.\nCaratteristiche nel contesto condominiale nella normativa italiana.\nVengono definiti balconi a castello i balconi incassati nel perimetro dei muri portanti dell'edificio; la struttura portante del piano di un balcone a castello \u00e8 parte integrante di quella dell'edificio. La manutenzione della parte sottostante il balcone stesso \u00e8 a carico del proprietario dell'unit\u00e0 a cui fa da soffitto.\nNel contesto condominiale, la ripartizione delle spese per la pavimentazione e per la ringhiera sono a carico del proprietario, mentre la manutenzione delle travi portanti spetta alla comunit\u00e0 condominiale."}
{"id": "375522", "revid": "124436972", "url": "https://it.wikipedia.org/wiki?curid=375522", "title": "Calw", "text": "Calw (in alemanno \"Calb\") \u00e8 una citt\u00e0 tedesca situata nel Land del Baden-W\u00fcrttemberg nel sud della Germania, sede del Circondario di Calw, situata circa a sud di Pforzheim e a ovest di Stoccarda. \u00c8 gemellata con Laces (in tedesco: \"Latsch\") in Alto Adige, Italia, dal 1957.\nStoria.\nLa prima testimonianza scritta della cittadina risale al 1037. Nell'XI secolo Calw venne affidata alla giurisdizione dei conti di Calw. Ben presto divenne un importante rotta commerciale soprattutto per il settore tessile e quello della lavorazione del cuoio. Nel 1345 Calw venne inserita nella giurisdizione della Contea di W\u00fcrttemberg e, a partire dal XVI secolo, divenne la residenza estiva dei Duchi di W\u00fcrttemberg. Nel 1634 la citt\u00e0 venne presa dai bavaresi e nel 1692 dai francesi. A partire dal XVIII secolo si svilupp\u00f2 l'economia del commercio del legname e del trasporto di fluviale di tronchi sulle rive del Nagold.\nGeografia.\nCalw si trova nella parte settentrionale della Foresta Nera nella vallata del fiume Nagold; il centro storico \u00e8 situato a ovest del fiume e i quartieri pi\u00f9 recenti sono sulle pendici delle colline della vallata.\nFrazioni.\nCalw \u00e8 suddivisa in 13 frazioni: Altburg, Oberriedt, Spe\u00dfhardt, Spindlershof, Weltenschwann, Calw, Alzenberg, Heumaden, Wimberg, Hirsau, Ernstm\u00fchl, Holzbronn e Stammheim."}
{"id": "375527", "revid": "73447", "url": "https://it.wikipedia.org/wiki?curid=375527", "title": "Musica punk", "text": ""}
{"id": "375531", "revid": "2225", "url": "https://it.wikipedia.org/wiki?curid=375531", "title": "La Terra", "text": ""}
{"id": "375535", "revid": "125875811", "url": "https://it.wikipedia.org/wiki?curid=375535", "title": "Tratta atlantica degli schiavi africani", "text": "Con tratta atlantica degli schiavi africani o tratta atlantica) si indica il commercio di schiavi di origine africana attraverso l'Oceano Atlantico fra il XVI e il XIX secolo. Gli schiavi erano venduti dagli Stati africani ai mercanti dell'Europa occidentale e deportati da questi ultimi soprattutto nel Continente americano, dove erano particolarmente impiegati nelle piantagioni di prodotti destinati al mercato europeo, ma anche nella stessa Europa (prima in Portogallo, Spagna, e Italia, e successivamente anche nei paesi nord-europei), dove erano impiegati come servi domestici e braccianti agricoli. La pratica di deportare schiavi africani verso le Americhe fu un elemento fondamentale della nascita e dello sviluppo delle colonie europee del Sud e Centro-America prima e del Nord-America poi ad un tratto. \nOltre alla tratta atlantica, vi furono una \"tratta africana\" e una \"tratta orientale\".\nA causa della tratta e delle sue conseguenze morirono da due a quattro milioni di africani; molti afroamericani e africani chiamano questo fatto \"black holocaust\" (olocausto africano) o si riferiscono alla tratta con il termine \"maafa\" (in lingua swahili: \"disastro\" o \"avvenimento terribile\", \"grande tragedia\"). La tratta venne abolita dal Regno Unito nel 1807 e dagli Stati Uniti nel 1808.\nStoria.\nOrigini.\nNel corso del XVI secolo e del XVII secolo le potenze coloniali europee (Spagna, Portogallo, Inghilterra, Francia e Paesi Bassi) iniziarono a creare insediamenti in America su vasta scala. Gran parte dei vantaggi economici erano legati alla creazione di piantagioni (per esempio di canna da zucchero, di caff\u00e8 e di cacao); con la penetrazione verso l\u2019interno del Continente, a questa si aggiunse la prospettiva di ricavare dalle colonie anche risorse minerarie. In entrambi i casi si richiedeva l'uso di grandi quantit\u00e0 di manodopera. Inizialmente gli europei tentarono di far lavorare come schiavi gli indigeni americani (addirittura gi\u00e0 da parte di Cristoforo Colombo) ma questa pratica venne abbandonata, in parte a causa dell'alta mortalit\u00e0 delle popolazioni native dovuta a malattie, come il vaiolo, importate dai conquistatori europei. Nelle colonie spagnole, inoltre, dal 1512 la legislazione tutelava dalla schiavit\u00f9 i nativi americani.\nNello stesso periodo, gli europei entrarono in contatto con la pratica africana di far schiavi i prigionieri di guerra e con la consolidata rete della tratta araba degli schiavi attraverso il Sahara. Il Regno del Congo e gli Stati africani che si affacciavano sul Golfo di Guinea vendevano questi schiavi agli europei che a loro volta li deportavano nelle colonie americane, dando inizio attraverso l'Oceano Atlantico al pi\u00f9 grande commercio marittimo di schiavi della storia e dando origine nelle Americhe a un'economia di piantagione basata sullo schiavismo, dai Caraibi fino agli Stati Uniti meridionali.\nIn un contesto diverso da quello americano, in epoca di incursioni saracene nel Mediterraneo, il 16 giugno 1452 papa Niccol\u00f2 V scrisse la bolla \"Dum Diversas\", indirizzata al re del Portogallo Alfonso V, in cui riconosceva al re portoghese le nuove conquiste territoriali, lo autorizzava ad attaccare, conquistare e soggiogare i saraceni, i pagani e altri nemici della fede, a catturare i loro beni e le loro terre, a ridurre gli indigeni in schiavit\u00f9 perpetua e trasferire le loro terre e propriet\u00e0 al re del Portogallo e ai suoi successori. Questo documento venne usato per giustificare lo schiavismo nell'Impero coloniale portoghese.\nIn seguito, tuttavia, con esclusivo riferimento al Continente americano, la bolla \"Veritas Ipsa\" di papa Paolo III del 2 giugno 1537, conosciuta anche col nome di \"Sublimis Deus\" o di \"Excelsus\", scomunicava invece tutti coloro che \"praefatos Indios quomodolibet in servitutem redigere aut eos bonis suis spoliare\" (\"ridurranno in schiavit\u00f9 gli Indios o li spoglieranno dei loro beni\"). In questa bolla il pontefice condannava le tesi schiaviste, riconoscendo ai nativi americani, che fossero cristiani o no, la dignit\u00e0 di persona umana, vietando di ridurli in schiavit\u00f9 e giudicando nullo ogni contratto redatto in tal senso. Il papa metteva cos\u00ec fine alle numerose dispute tra teologi e universit\u00e0 spagnole circa l'umanit\u00e0 degli indios d'America e sulla possibilit\u00e0 di ridurli in schiavit\u00f9 e, tenendo conto della dottrina teologica e della documentazione a lui pervenuta, pose fine alle dispute emanando il verdetto: \"Indios veros homines esse\" (\"gli indios sono autentici uomini\"). \nIl divieto di porre in stato di schiavit\u00f9 i nativi americani diede avvio, nelle colonie spagnole, alla deportazione di schiavi dall'Africa alle Americhe.\nLe dimensioni della tratta.\nComplessivamente, circa 12 milioni di schiavi attraversarono l'oceano. Uno studio condotto da pi\u00f9 ricercatori propone un totale di 11 milioni; l\"Enciclopedia Britannica\" ritiene che la migrazione forzata fino al 1867 sia quantificabile tra 7 e 10 milioni; l\"Encyclopedia of the middle passage\" fa una stima tra 9 e 15 milioni. La maggior parte degli storici contemporanei stima che il numero di schiavi africani trasbordati nel Nuovo Mondo sia tra 9,4 e 12 milioni. Si tratta di una delle pi\u00f9 grandi deportazioni della storia (per dimensioni seconda solo alla tratta araba, che deport\u00f2 dall'Africa subsahariana da 14 a 17 milioni di schiavi) che port\u00f2 la popolazione di origine africana, in alcune regioni del continente americano, a superare numericamente sia i popoli nativi sia i coloni provenienti dall'Europa.\nPotenze europee (come Portogallo, Regno Unito, Spagna, Francia, Paesi Bassi, Danimarca e Svezia), mercanti provenienti dal Brasile e dal Nordamerica e Stati africani (come il Regno del Benin, il Regno del Dahomey, l'Impero Ashanti, l'Impero Oyo e il Regno del Congo) alimentarono la tratta. Nel corso del XVIII secolo si stima che siano stati trasbordati oltre Atlantico sei milioni di individui di origine africana, il Regno Unito pu\u00f2 ritenersi responsabile di quasi due milioni e mezzo di questi. Complessivamente, dal XVI al XIX secolo, quasi la met\u00e0 degli schiavi venne deportata da Portoghesi e Brasiliani, un quarto da Britannici e un decimo da Francesi.\nIl numero complessivo di africani morti attribuibili direttamente alla traversata atlantica \u00e8 stimato in due milioni; un bilancio pi\u00f9 ampio degli africani morti a causa della schiavit\u00f9 tra il 1500 e il 1900 fa ritenere che la cifra salga a quattro milioni. Altri ricercatori propongono un totale di 10 milioni e, di questi, probabilmente 6 sono da attribuire a razzie o guerre finalizzate alla cattura di uomini e donne per i mercanti di schiavi.\nIl passaggio.\nIl passaggio degli schiavi attraverso l'Atlantico, dalla costa occidentale dell'Africa al Nuovo Mondo, \u00e8 noto nel mondo anglosassone come \"Middle passage\" (letteralmente: \"tratto\" o \"passaggio di mezzo\"). Era infatti il tratto intermedio del viaggio che le navi compivano dopo essere partite dall'Europa con prodotti commerciali (stoffe, liquori, perline, conchiglie particolari, manufatti di metallo, armi da fuoco) che servivano come merce di scambio per l'acquisto degli schiavi da traghettare nelle Americhe, da dove le navi ripartivano cariche di materie prime e soprattutto di prodotti coltivati nelle piantagioni dagli stessi schiavi: in questo modo veniva completato quello che \u00e8 chiamato il \"commercio triangolare\".\nIl viaggio degli schiavi iniziava nell'interno dell'Africa dove gli intermediari negrieri catturavano o acquistavano gli indigeni da semplici rapitori o monarchi africani (che li avevano ridotti in schiavit\u00f9 per punizione o nel corso di guerre locali). Iniziava il viaggio a piedi, talvolta in canoa, verso la costa. Durante la marcia (nota come \"coffle\" dal nome dei ceppi con cui venivano legati a gruppi di 30 o 40) erano costretti a portare sulla testa oggetti come pacchi, fasci di zanne di elefante, mais, pelli o otri pieni d'acqua. Il trasferimento forzato fino alla costa poteva durare parecchi giorni o settimane. Sulla costa venivano imprigionati in fortezze o in capanne dette \"barracoons\" dove sostavano in attesa delle navi per la traversata per molti giorni o settimane. \nL\u00ec poi trafficanti provenienti dalle Americhe, dai Caraibi o dall'Europa, caricavano gli schiavi sulle navi.\nLa durata della traversata variava da uno a sei mesi a seconda delle condizioni atmosferiche. Nel corso dei secoli and\u00f2 per\u00f2 riducendosi: mentre all'inizio del XVI secolo richiedeva diversi mesi, nel XIX secolo si effettuava spesso in meno di sei settimane. Uno dei miglioramenti tecnici che resero il viaggio pi\u00f9 breve fu la ricopertura dello scafo delle navi con lastre di rame. Questo ebbe effetti benefici anche per quanto riguardava la \"abitabilit\u00e0\" delle navi riducendo l'umidit\u00e0 all'interno dello scafo.\nLe navi schiaviste tipicamente trasportavano diverse centinaia di schiavi con un equipaggio costituito di una trentina di persone (equipaggio doppio rispetto alle normali navi per poter controllare eventuali insurrezioni: mediamente in una nave su dieci scoppiavano ribellioni).\nI prigionieri maschi erano incatenati insieme a coppie per risparmiare spazio: la gamba destra di un uomo legata alla gamba sinistra del successivo. Donne e bambini avevano un po' pi\u00f9 di spazio. Le donne e le ragazze salivano a bordo delle navi nude, tremanti e terrorizzate, spesso pressoch\u00e9 esaurite per il freddo, la fatica e la fame, in preda alle maniere rudi (e alle violenze) di gente brutale che parlava una lingua a loro incomprensibile.\nI prigionieri ricevevano come alimenti fagioli, mais, patate, riso e olio di palma in uno o due pasti al giorno, ma le razioni erano scarse. La razione quotidiana di acqua era di mezza pinta (circa un quarto di litro) che portava frequentemente alla disidratazione perch\u00e9 oltre alla normale traspirazione erano frequenti mal di mare e diarrea.\nSi stima che il 15% degli africani morissero in mare, con un tasso di mortalit\u00e0 sensibilmente pi\u00f9 alto nella stessa Africa nelle fasi di cattura e trasporto dei popoli indigeni alle navi. Il numero dei decessi aumentava con la lunghezza del viaggio, dal momento che l'incidenza della dissenteria e dello scorbuto aumentava con le maggiori restrizioni in navigazione, con la quantit\u00e0 di cibo e acqua che diminuivano giorno dopo giorno. Oltre alle malattie fisiche, molti schiavi diventavano troppo depressi per mangiare o mantenere un'efficienza fisica e mentale a causa della perdita della libert\u00e0, della famiglia, della sicurezza e della loro umanit\u00e0.\nIl suicidio era un evento frequente attuato spesso rifiutando il cibo o le medicine o gettandosi in mare o in altri modi.\nLa frequenza dei suicidi era tale che gli schiavisti usavano vari strumenti e metodi per costringere a far nutrire il loro carico umano che veniva tenuto incatenato per quasi tutto il tempo. Ottobah Cugoano, vittima della tratta nel XVIII secolo, descrisse in seguito la sua esperienza a bordo della nave lo deport\u00f2 nelle Americhe: \"Quando ci siamo trovati prigionieri la morte ci \u00e8 sembrata preferibile alla vita e abbiamo concordato un piano tra noi: avremmo appiccato il fuoco e fatto saltare in aria la nave e saremmo morti tutti tra le fiamme\".\nEffetti della deportazione nelle Americhe.\nEffetti in Africa.\nL'effetto dello schiavismo sulle societ\u00e0 africane \u00e8 un tema molto controverso. All'inizio del XIX secolo, gli abolizionisti denunciarono lo schiavismo non solo come pratica immorale e ingiusta nei confronti dei deportati, ma anche come danno insanabile nei confronti dei paesi da cui venivano prelevati gli schiavi: a tal proposito si parla anche di diaspora nera o africana.\nL'impatto demografico della tratta e delle pratiche ad essa connesse - guerre, razzie, devastazioni - sono difficilmente quantificabili data l'assenza di stime certe sulle dimensioni della popolazione africana e i suoi tassi di crescita precedenti al 1900.\nLa tratta inoltre non ha avuto impatto uniforme sul continente africano: a essere coinvolte maggiormente sono state le coste occidentali dell'Africa - pi\u00f9 vicine alle Americhe - quali Sudan occidentale, Costa d'Oro (Ghana), Sierra Leone, Liberia, Guinea; al contrario, le societ\u00e0 situate nel cuore del continente africano (Uganda, Ruanda e Burundi) non vennero in alcun modo toccate dal fenomeno.\nEffetti in America.\nL'apporto lavorativo degli schiavi permise lo sviluppo di un'economia di piantagione, incentrata su differenti monocolture (come la canna da zucchero, il tabacco, il caff\u00e8, il cacao e infine il cotone), in Brasile, nei Caraibi e nel Sud degli attuali Stati Uniti. \nNelle colonie spagnole, gli schiavi provenienti dall'Africa aumentarono nella seconda met\u00e0 del XVI secolo, quando vennero applicate le leggi che vietavano l'asservimento dei nativi americani. \nIn Brasile, gli schiavi erano impiegati soprattutto nelle piantagioni di canna da zucchero: uno dei sottoprodotti della lavorazione della canna, la melassa, utilizzata principalmente nella produzione del rum o dell'etanolo puro, nel XVII secolo divenne il principale prodotto di esportazione della colonia.\nIl modello della piantagione brasiliana venne replicato da olandesi, inglesi e francesi nella Guyana e nelle Antille, che videro una forte espansione economica: nel XVIII secolo l'interscambio tra le isole caraibiche britanniche e la madrepatria era superiore a quello con le Tredici colonie del Nord America (bench\u00e9 queste fosse molto pi\u00f9 estese). In quest'ultima regione, gli schiavi africani presero il posto dei lavoratori a contratto provenienti dalla Gran Bretagna e soprattutto dall'Irlanda.\nAbolizione.\nIn Europa, lo schiavismo ebbe sempre ferventi oppositori, tuttavia questa pratica rimase legale fino al XIX secolo nelle colonie: per il movimento abolizionista (nato gi\u00e0 alla fine del XVII secolo) la soppressione della tratta era solo il primo passo verso l'abolizione universale della schiavit\u00f9. La prima potenza coloniale a proclamare l'abolizione della tratta e a impegnarsi attivamente per contrastarla fu il Regno Unito, nel 1807, con lo \"Slave Trade Act\", anche se in precedenza la Francia rivoluzionaria aveva concesso (e poi con Napoleone revocato) l'emancipazione degli schiavi e l'abolizione della schiavit\u00f9, del \"Code noir\" e di altre pratiche di discriminazione a danno di neri liberi e mulatti. La Chiesa cattolica condann\u00f2 espressamente la tratta degli schiavi con la costituzione apostolica di papa Gregorio XVI \"In Supremo Apostolatus\" del 3 dicembre 1839, in cui venne scomunicato chiunque avesse partecipato alla tratta.\nLa \"Royal Navy\" venne impiegata attivamente per contrastare il commercio di schiavi attraverso l'Oceano Indiano e l'Atlantico e a met\u00e0 del XIX secolo il traffico lungo queste rotte era stato sostanzialmente annullato; continu\u00f2 invece il commercio di schiavi all'interno del continente africano e nei paesi arabi. Nei possedimenti o ex possedimenti europei in America, la schiavit\u00f9 verr\u00e0 soppressa solo nei decenni successivi all'abolizione della tratta: nelle colonie britanniche nel 1833, in quelle francesi nel 1848, negli Stati Uniti d'America l'abolizione ufficiale dello schiavismo si avr\u00e0 nel 1865 (ad opera di Abraham Lincoln, dopo la guerra di secessione americana) e in Brasile nel 1888.\nSconfitta la tratta atlantica, il movimento abolizionista rivolse i suoi sforzi nel contrasto alla tratta araba e alla tratta interna al Continente africano. Nella seconda met\u00e0 del XX secolo, in concomitanza con il processo di decolonizzazione, il movimento abolizionista verr\u00e0 accusato dai \"leader\" nazionalisti africani di aver affiancato o giustificato l'espansione europea. Alla fine del XIX secolo, tutta l'Africa a sud del Sahara era stata spartita in colonie, tranne l'Etiopia, e praticamente tutti i regimi coloniali avevano imposto l'abolizione della schiavit\u00f9.\nSoppressa la tratta e abolita la schiavit\u00f9, nel Continente americano permasero pesanti discriminazioni a danno dei cittadini di origine africana. \nNegli Stati Uniti il movimento per i diritti civili degli afroamericani a partire dagli anni sessanta del Novecento si raccolse intorno a figure carismatiche come Martin Luther King e Malcolm X."}
{"id": "375543", "revid": "38120", "url": "https://it.wikipedia.org/wiki?curid=375543", "title": "Entertaining Comics", "text": ""}
{"id": "375544", "revid": "38120", "url": "https://it.wikipedia.org/wiki?curid=375544", "title": "EC comics", "text": ""}
{"id": "375545", "revid": "38120", "url": "https://it.wikipedia.org/wiki?curid=375545", "title": "Entertaining comics", "text": ""}
{"id": "375552", "revid": "125413460", "url": "https://it.wikipedia.org/wiki?curid=375552", "title": "Museo archeologico nazionale di Taranto", "text": "Il Museo archeologico nazionale di Taranto (MArTA) \u00e8 un museo statale italiano. Espone una delle pi\u00f9 grandi collezioni di manufatti risalenti all'epoca della Magna Grecia, tra cui i famosi ori di Taranto.\n\u00c8 di propriet\u00e0 del Ministero per i beni e le attivit\u00e0 culturali, che dal 2014 lo ha annoverato tra gli istituti museali dotati di autonomia speciale.\nCollocazione.\nSito in corso Umberto I al civico 42, fu fondato nel 1887 ed occupa la sede dell'ex convento di San Pasquale di Baylon, edificato nel XVIII secolo.\nL'archeologo Luigi Viola voleva farne un Museo della Magna Grecia, ma esso \u00e8 sempre stato dedicato principalmente alla documentazione archeologica di Taranto e del resto della Puglia.\nIl museo rimase chiuso nei primi anni '60 per lavori di ampliamento e di riordino. A completamento di tali lavori, il 4 aprile 1963 il museo fu inaugurato alla presenza del Presidente della Repubblica, Antonio Segni, il quale comunic\u00f2 poi il proprio compiacimento per l'ampiezza della raccolta dei reperti archeologici e per la loro suggestiva sistemazione tramite il Ministro della Pubblica istruzione, Luigi Gui.\nChiuso nuovamente per essere sottoposto a lavori di restauro dal mese di gennaio del 2000, anno a partire dal quale fu mantenuta un'esposizione parziale presso Palazzo Pantaleo, riapre nuovamente al pubblico il 20 dicembre 2007 dopo una serie di interventi di rinnovamento, ampliamento e restauro. Alcuni di questi interventi, in particolare dei primi 2 livelli del complesso, sono stati realizzati grazie ai fondi del gioco del lotto, in base a quanto regolato dalla legge 662/96.\nIl piano rialzato del museo \u00e8 utilizzato per esposizioni temporanee e convegni.\nIl primo piano ospita la sezione greco-romana inerente alla societ\u00e0 tarantina.\nIl secondo piano, inaugurato nell'estate del 2016, ospita la sezione preistorica del Paleolitico e dell'et\u00e0 del Bronzo inerente all'intero territorio pugliese.\nSezione greco-romana.\nI reperti della sezione greco-romana sono sistemati in base alla tipologia dei materiali: sculture in marmo, tombe monumentali, sculture in pietra tenera, ceramiche delle necropoli, oreficerie.\nDue sale sono dedicate alle sculture in marmo risalenti all'et\u00e0 ellenistica, tra cui figurano statue realizzate con il marmo bianco proveniente dalle cave dell'Isola di Paros; vi sono poi opere minori, alcune delle quali sono copie di originali famosi.Un'altra sala espone sculture, mosaici ed epigrafi provenienti da edifici pubblici e privati, tra cui figurano le teste in pietra di carparo risalenti al periodo romano.\nLe sale dedicate alla ceramica proveniente dalla necropoli sono organizzate secondo un percorso cronologico che va dal periodo della fondazione di Taranto fino all'et\u00e0 arcaica, tra cui figurano le ceramiche protocorinzie e corinzie realizzate nella citt\u00e0 di Corinto e poi esportate, provenienti per la maggior parte da corredi funerari. Dalle necropoli di et\u00e0 arcaica provengono, invece, i vasi in argilla rosata con figurazioni in nero, con illustrazioni di personaggi e scene della mitologia e dell'atletica. Di rilievo \u00e8 la collezione di oggetti in oro risalenti al periodo che va dall'et\u00e0 arcaica all'epoca bizantina, con esemplari di pregio e di straordinaria fattura, nonch\u00e9 piccoli oggetti di uso comune, tra cui specchi, scatole porta trucco e spilloni.\nAlcune sale del museo sono, infine, dedicate ad una mostra permanente sulla societ\u00e0 aristocratica a Taranto tra il VI ed il IV secolo a.C.\nSi notano tra i reperti esposti:\nUna copia \u00e8 invece la dea in trono realizzata tramite scansione laser nel 2016 della cosiddetta Dea di Taranto esposta all'Altes Museum nella Museuminsel di Berlino.\nLa collezione Ricciardi.\nIl museo di Taranto ospita la collezione Ricciardi, una raccolta di opere pittoriche. Il tarantino Mons. Giuseppe Ricciardi, vescovo di Nard\u00f2, con testamento olografo depositato nel 1908 e conservato presso l\u2019archivio notarile di Taranto, don\u00f2 la sua collezione presente nel suo palazzo di Taranto e nel palazzo episcopale di Nard\u00f2 al Regio Museo della citt\u00e0 bimare. La collezione comprende un'icona bizantina ed una Addolorata piangente su lastra di zinco, gli altri diciotto quadri, tutti con soggetti di ispirazione religiosa datati fra XVII e XVIII secolo. Alcune opere sono riconducibili alla scuola napoletana di Paolo de Matteis, Francesco De Mura, Luca Giordano, Francesco Solimena e Andrea Vaccaro. Sono presenti anche quadri pi\u00f9 tardi attribuiti a Leonardo Antonio Olivieri di Martina Franca e produzioni centro-settentrionali come un dipinto del senese Rutilio Manetti.\nSovrintendenti e direttori.\nDirettori (da quando il museo \u00e8 a gestione autonoma)\nGalleria d'immagini.\nScultura.\nciso"}
{"id": "375554", "revid": "1442080", "url": "https://it.wikipedia.org/wiki?curid=375554", "title": "Jens Fink-Jensen", "text": " \nBiografia.\nJens Fink-Jensen debutta come scrittore il 4 giugno 1975, quando il suo racconto \"Juni 1995\" (\"Giugno 1995\") viene pubblicato sul quotidiano \"Information\". La sua prima opera in poesia, invece, risale al maggio 1976, quando quattro liriche compaiono nel n. 76/1 della rivista letteraria \"Hvedekorn\". La sua prima raccolta di poesie, intitolata \"Verden i et \u00f8je\" (\"Il mondo in un occhio\"), esce il 19 ottobre 1981 e la prima opera in prosa, una raccolta di racconti intitolata \"B\u00e6sterne\" (\"Bestie\"), il 5 giugno 1986. Il 18 marzo 1994 vede la luce il primo volume per l'infanzia, \"Jonas og konkylien\" (\"Jonas e la conchiglia\").\nJens Fink-Jensen si diploma in lingue moderne al convitto di Herlufsholm nel 1976; poi onora il servizio militare come sottufficiale della Guardia Reale. Si laurea in architettura all'Accademia Reale di Belle Arti di Copenaghen, Facolt\u00e0 di Architettura, nel 1986 e si specializza in design multimediale nella stessa accademia nel 1997.\nMembro del \"Circolo Originale dei Poeti degli Anni Ottanta\", nato attorno a Poul Borum, editore della rivista letteraria Hvedekorn, Jens Fink-Jensen, in collaborazione con il collega Michael Strunge e altri, organizza la manifestazione generazionale \"N\u00c5!!80\" a Copenaghen nel 1980.\nSpettacoli.\nJens Fink-Jensen presenta uno spettacolo multimediale che unisce letture di poesie con musica (sintetizzatore e sassofono) e diapositive in diverse situazioni, dai festival musicali e letterari alle assemblee scolastiche, alle presentazioni nelle biblioteche.\nMostre.\nJens Fink-Jensen ha tenuto mostre fotografiche personali in Danimarca, Norvegia e Svezia.\nPubblicazioni.\nNel 1980 viene tradotta in arabo da Jamal Jumas la raccolta di poesie \"N\u00e6r afstanden\", per i tipi di Alwah, Madrid. Alcune poesie di questa raccolta sono pubblicate anche dal quotidiano \"Al-Quds Al-Arabi\" (Londra 1996) e sulla rivista letteraria \"Nizwah\" (Sultanato di Oman 1999)."}
{"id": "375555", "revid": "83531", "url": "https://it.wikipedia.org/wiki?curid=375555", "title": "Leo S. Olschki", "text": "La Leo S. Olschki \u00e8 una casa editrice italiana fondata a Verona nel 1886 dall'omonimo editore e libraio antiquario proveniente dalla Prussia Orientale. Successivamente viene trasferita a Venezia e poi a Firenze.\nStoria.\nLeo Samuele Olschki nasce nel 1861 in territorio polacco della Prussia orientale. Discendente da una famiglia di tipografi ebrei, dopo i primi studi, nel 1879, si trasferisce a Berlino. Si trasferisce in Italia nel 1883 e approda a Verona dove diviene direttore della Libreria Antiquaria M\u00fcnster. Il primo marzo del 1886 fonda, a Verona, la \u00abLibreria Antiquaria Editrice\u00bb e pubblica il suo primo catalogo di incunaboli. Con l'ampliarsi dell'attivit\u00e0 Olschki si trasferisce nel 1890 a Venezia. Dopo sette anni sposta l'attivit\u00e0 definitivamente a Firenze.\nCon lo sviluppo dell'attivit\u00e0 editoriale, nel 1909 Olschki decide di acquistare una tipografia che chiama \u00abGiuntina\u00bb riferendosi ai Giunti, famosi tipografi fiorentini del XVI secolo. La \u00abGiuntina\u00bb fu la tipografia delle Edizioni della \"Voce\". Successivamente, sempre allargando la propria attivit\u00e0, crea una filiale a Roma: nel 1914 in via Condotti 7, poi in via Fontanella Borghese 20-22 e, infine, in via del Babuino 153, sede che rimarr\u00e0 attiva fino al termine della seconda guerra mondiale.\nDurante la guerra del 1915-1918 Olschki, che non aveva la cittadinanza italiana avendo mantenuto il passaporto tedesco, \u00e8 costretto all'esilio e si trasferisce a Ginevra dove fonda la \u00abSalso\u00bb (acronimo di \u00abSociet\u00e9 Anonime Leo S. Olschki\u00bb). Nel 1920, passata la guerra, torna in Italia, per poi morire in Svizzera nel 1940.\nGli eventi bellici segnano gravemente il patrimonio della Libreria Antiquaria e della Casa Editrice con gravi distruzioni provocate dalle mine a Firenze lungo il Mugnone e sul lungarno Corsini. In seguito alle leggi razziali del regime fascista - che non consentono ai cittadini \"non ariani\" di svolgere attivit\u00e0 industriali - la Casa Editrice \u00e8 costretta a cancellare il proprio nome dalle copertine dei libri. Per lo stesso motivo la tipografia Giuntina viene forzatamente venduta.\nNel 1950, dalle rovine di via Puccinotti, i figli Cesare e Aldo trasferiscono la Casa Editrice nella vecchia Firenze in via della Caldaie. Si allargano i contatti internazionali e ha vita un nuovo reparto dedicato alla diffusione all'estero. Alla morte di Aldo Olschki nel 1963 la responsabilit\u00e0 passa al figlio Alessandro (a cui succederanno nel 2011 i due figli Daniele e Costanza), che mantiene la specializzazione dell'editore nel settore culturale.\nSeguendo la filosofia aziendale di mantenere in catalogo il maggior numero di pubblicazioni, anche datate, il catalogo generale pubblicato nel 1966 contiene circa 2000 titoli. Questo intento ha per\u00f2 un brusco epilogo quando un'alluvione dell'Arno sommerge il deposito di via Ghibellina distruggendo oltre 200 tonnellate di volumi.\nTrascorsi diciannove anni, i locali di via delle Caldaie divengono insufficienti. La Casa Editrice si trasferisce nel 1969 in una villa cinquecentesca, fra il viale Europa e via di Villamagna, dove prosegue la propria attivit\u00e0. \nIl catalogo della casa editrice comprende circa 4.000 titoli e 25 periodici, tra cui l'Archivio storico italiano, la pi\u00f9 antica rivista italiana ancora edita."}
{"id": "375558", "revid": "38120", "url": "https://it.wikipedia.org/wiki?curid=375558", "title": "Top Ten", "text": ""}
{"id": "375559", "revid": "38120", "url": "https://it.wikipedia.org/wiki?curid=375559", "title": "Top 10", "text": ""}
{"id": "375566", "revid": "1005847", "url": "https://it.wikipedia.org/wiki?curid=375566", "title": "Camera dei comuni", "text": "La Camera dei comuni (in inglese: \"House of Commons\") \u00e8 una delle due assemblee parlamentari che costituiscono alcuni dei Parlamenti di derivazione anglosassone. \nStoria.\nIn origine, \"i comuni\" erano uno degli stati del regno. Nella politica europea pre-illuminismo il parlamento tipicamente divideva il governo tra i diversi \"stati\" della societ\u00e0.\nI comuni rappresentavano i cittadini delle citt\u00e0 e dei villaggi non feudalizzati, ad esempio gli appartenenti alle corporazioni artigianali, i borghesi e i piccoli proprietari, in contrapposizione con i proprietari terrieri e la classe dirigente. Altri stati includevano i prelati, i nobili, i mercanti e i cavalieri. La Camera dei comuni venne creata per servire da sbocco politico per la classe dei \"comuni\", mentre le classi dell\"'\u00e9lite\" erano rappresentate nella Camera dei lord. La Camera dei comuni era perci\u00f2 eletta dal popolo, mentre i membri della Camera dei lord erano nominati sulle basi di varie forme di merito, come la linea dinastica o i servigi forniti al Regno.\nLa parola \"commons\" (comuni) \u00e8 stata a volte confusa con \"commoner\" (cittadino comune), ma esse sono in realt\u00e0 molto diverse in questo contesto. Solitamente si pensa che \"Comuni\" sia un'abbreviazione di \"cittadini comuni\", mentre in realt\u00e0 il termine deriva dalla parola \"comune\", nel senso di \"villaggio, paese\".\nRispetto ai bicameralismi che si diffusero tra i Paesi del Commonwealth alla fine dell'Ottocento ed all'inizio del Novecento, sono rimasti solo il Parlamento britannico ed il Parlamento canadese, ad avere una camera bassa che assume la denominazione di \"House of Commons\".\nIn Irlanda il titolo \u00e8 stato storicamente usato da tre corpi:\nAlla fine del XIX secolo il termine aveva gi\u00e0 una reputazione di elemento datato e classista. Conseguenza di ci\u00f2 fu il cambio di nome in Camera dei rappresentanti in molte colonie britanniche con autonomia governativa.\nCorpi specifici.\nBench\u00e9 il titolo di Camera dei comuni sia solitamente associato al sistema Westminster, in pratica sono oggigiorno solo due Paesi ad utilizzarlo: \n\u00c8 presieduta, in ambedue i casi, dallo \"speaker\".\nNel Regno Unito, come in Canada, la Camera dei comuni ha in genere un potere maggiore rispetto alla camera alta (rispettivamente la Camera dei lord e il Senato). Il capo del partito di maggioranza ai Comuni diviene, in genere, primo ministro."}
{"id": "375574", "revid": "287204", "url": "https://it.wikipedia.org/wiki?curid=375574", "title": "Augustus De Morgan", "text": "A lui si devono i teoremi di De Morgan che sono alla base dei sistemi logici elettronici ed informatici. Per primo introdusse il termine induzione matematica e ne rese rigoroso il concetto. Infine formalizz\u00f2 per primo l'algebra relazionale.\nBiografia.\nGiovinezza.\nIl padre, Tenente Colonnello John De Morgan, ricopr\u00ec diversi incarichi di rilievo presso la Compagnia Britannica delle Indie Orientali, motivo per il quale il suo quinto figlio Augustus nacque proprio in India.\nA causa delle scarse condizioni igieniche dell'India di quel tempo, Augustus ebbe subito un grave problema all'occhio destro, che costrinse il padre a tornare in Inghilterra. Rientr\u00f2 in patria a soli 7 mesi, assieme alla sua famiglia, ma gli sforzi per salvargli l'occhio furono vani. Perse la vista dall'occhio destro, una menomazione che sarebbe stata cruciale nelle successive fasi della sua infanzia.\nAll'et\u00e0 di 10 anni suo padre mor\u00ec e la madre cambi\u00f2 in seguito spesso la propria residenza, spostandosi nell'Inghilterra del sud. Per questa ragione l'educazione del giovane Augustus fu frammentaria; egli cambi\u00f2 spesso istituti scolastici, con risultati disastrosi.\nLe sue sofferenze scolastiche non si attenuarono fin quando Augustus venne ammesso al secondo livello dell'istruzione britannica, presso l'Oriel College di Oxford. Qui ebbe modo di approfondire oltre che le scienze matematiche, anche le discipline classiche.\nL'Universit\u00e0.\nNel 1823, all'et\u00e0 di 16 anni, De Morgan fu ammesso al Trinity College di Cambridge, dove fu collocato sotto la protezione di George Peacock e William Whewell, in seguito amici fraterni per tutta la vita.\nNegli anni del college, studi\u00f2 anche musica; si avvicin\u00f2 infatti al flauto, strumento che gli avrebbe valso l'ingresso nel club musicale dell'universit\u00e0.\nRaggiunse il Bachelor of Arts, ovvero la laurea di primo livello, nel 1825 ma non consegu\u00ec il Master of Arts, ovvero la Laurea di secondo livello, in quanto il titolo veniva rilasciato solo a fronte del superamento di un esame di teologia. Esame che De Morgan si rifiut\u00f2 di sostenere non essendo, come richiesto, fervente praticante della Chiesa d'Inghilterra. Tale esame sar\u00e0 abolito solo nel 1875.\nProfessione.\nVisti gli evidenti ostacoli a causa del suo pensiero religioso, e sbarrata cos\u00ec ogni possibilit\u00e0 di carriera a Cambridge, De Morgan decise di trasferirsi a Londra, la cui Universit\u00e0 vantava posizioni di pensiero pi\u00f9 liberali.\nNel 1827 present\u00f2 ufficialmente domanda come docente, e si vide assegnata la cattedra sebbene non avesse in curriculum alcuna pubblicazione. Tuttavia i rapporti con l'Universit\u00e0 e soprattutto con il Senato Accademico non furono buoni, tanto che l'anno seguente De Morgan si dimise dall'incarico per riprendere la cattedra solo alcuni anni pi\u00f9 tardi, quando l'Amministrazione universitaria cambi\u00f2 atteggiamento spinta da una serie di riforme progressiste.\nLa prima di tali riforme fu l'istituzione della \"\"Society for the Diffusion of Useful Knowledge\", un'associazione di docenti universitari avente lo scopo di diffondere la conoscenza scientifica attraverso la produzione di trattati a basso costo.\nA tale organismo De Morgan ader\u00ec subito attraverso la stesura del tomo: \"The Differential and Integral Calculus\" e la compilazione di 106 articoli della \"Penny Cyclopedia\"\", la prima enciclopedia a basso costo della storia, edita dall'associazione e venduta in fascicoli del costo unitario di un penny.\nDurante questi incarichi professionali De Morgan ebbe modo di scambiare pareri professionali con i pi\u00f9 illustri personaggi dell'epoca ed inizi\u00f2 ad allacciare importanti amicizie, come ad esempio quella con William Frend.\nFrend lo introdusse nei migliori salotti londinesi dell'epoca, come ad esempio casa DeFoe, dove De Morgan intratteneva spesso gli ospiti suonando il flauto.\nDi quella musica celestiale rimase folgorata Sophia Elizabeth, una delle figlie di Frend, che innamoratasi di De Morgan lo spos\u00f2 nel 1837. Da lei De Morgan avr\u00e0 sette figli (3 maschi e 4 femmine); un figlio in particolare, George, erediter\u00e0 dal padre la passione per la matematica, divenendo ben presto il secondo valente matematico di casa De Morgan.\nFu proprio a George che venne l'idea di fondare un'associazione di matematici, alla quale ogni matematico del mondo potesse inviare i propri articoli ottenendone la pubblicazione.\nNacque cos\u00ec nel 1865 la \"London Mathematical Society\", di cui Augustus De Morgan fu il primo presidente, mentre il figlio George il primo segretario.\nLa fine di un genio.\nNel 1865, De Morgan decise di ritirarsi dall'insegnamento.\nLa decisione sopravvenne dopo una nuova riorganizzazione dell'universit\u00e0 e dopo che la stessa gli offr\u00ec una pensione di 500 sterline, una somma notevolissima per l'epoca.\nDue anni pi\u00f9 tardi due eventi luttuosi devastarono la vita del matematico: dapprima la morte di George, e successivamente quella della seconda figlia, fecero piombare De Morgan in un profondo stato di esaurimento nervoso che lo condusse alla morte il 18 marzo 1871.\nAlgebra delle relazioni.\nDe Morgan ha scoperto l'algebra relazionale presentandola in una pubblicazione del 1860 (v. il testo del 1966 citato, pp.\u00a0208\u201346). Il suo studio fu poi esteso da Charles Peirce (il quale ammirava De Morgan e lo aveva incontrato poco prima della sua scomparsa); successivamente fu ripreso e ampliato ulteriormente da Ernst Schr\u00f6der nel vol. 3 della sua opera \"Vorlesungen \u00fcber die Algebra der Logik\".\nL'algebra relazionale si \u00e8 dimostrata critica per i \"Principia Mathematica\" di Bertrand Russell e Alfred North Whitehead. Quest'algebra \u00e8 stata oggetto di indagini ulteriori dal 1940 in poi da parte di Alfred Tarski e dei suoi colleghi e allievi presso la University of California.\nVarie.\nIn suo onore \u00e8 stato denominato un gruppo di crateri lunari oggi noti con il nome di crateri di De Morgan.\nL'anno della sua nascita pu\u00f2 essere trovato risolvendo un indovinello che lui stesso ha proposto. \"Ho compiuto formula_1 anni nell'anno formula_2 \" (Aveva 43 anni nel 1849). Il problema in astratto \u00e8 indeterminato, ma risulta univocamente determinato se si tiene conto del secolo nel quale \u00e8 stato proposto e dei normali limiti della vita umana.\nBibliografia.\nPrimari\nSecondari"}
{"id": "375576", "revid": "123712479", "url": "https://it.wikipedia.org/wiki?curid=375576", "title": "James Taylor", "text": " \u00c8 uno degli artisti che hanno venduto di pi\u00f9 nella storia della musica leggera (oltre 100 milioni di dischi in tutto il mondo).\nGli inizi.\nCresciuto nella cittadina di Chapel Hill (Carolina del Nord) dove, incoraggiato dalla mamma soprano, fin da bambino studi\u00f2 violoncello, a partire dal 1960 prefer\u00ec dedicarsi alla chitarra ispirandosi allo stile di Woody Guthrie. Abbandon\u00f2 la scuola e form\u00f2 una band col fratello Alex, ma venne ricoverato in un ospedale psichiatrico per curare una forma di depressione. Riusc\u00ec ad ottenere il diploma durante il soggiorno in ospedale, quindi si iscrisse alla Milton Academy dove incontr\u00f2 Danny Kortchmar, col quale form\u00f2 il gruppo \"The Flying Machine\", che incise un singolo di scarso successo: \"Brighten Your Night with My Day\". Trasferitosi a New York, Taylor divenne tossicodipendente da eroina.\nLa canzone \"Jump Up Behind Me\" si riferisce a quel periodo: \u00e8 infatti un omaggio a suo padre, Isaac, che in seguito ad una disperata telefonata del figlio dovette correre a New York per riportarlo a casa a Chapel Hill. Nel pezzo Taylor lo ringrazia per l'aiuto avuto in un periodo di disperato bisogno e descrive i ricordi del lungo viaggio in automobile verso casa. Nel 1968, durante un soggiorno a Londra, grazie ad un amico che aveva suonato per il duo inglese \u201cPeter&amp;Gordon\u201d riusc\u00ec, tramite Peter Asher (parte del duo e fratello di Jane Asher, allora fidanzata di Paul McCartney) ad ottenere un'audizione per la Apple Records dei Beatles. Svoltasi in una piccola stanza della Apple, alla presenza di Peter, Paul McCartney e George Harrison, in quella audizione James scelse di far ascoltare \"Something in the Way She Moves\" (che poi ispir\u00f2 George per la sua \"Something)\".\nIl brano piacque ai due Beatles e Paul chiese a Peter se volesse produrre James per un album. Peter accett\u00f2 e iniziarono le registrazioni di \"James Taylor\". Al disco collaborarono anche Paul McCartney e George Harrison. Il disco non ebbe immediato successo. Tornato negli Stati Uniti si fece nuovamente ricoverare in ospedale per porre rimedio alla sua dipendenza dalle droghe, nel frattempo divenuta pi\u00f9 forte. Quando le sue condizioni migliorarono, nel 1969, si esib\u00ec per sei serate al Troubadour Club di Los Angeles ed il 20 luglio al Newport Folk Festival. Poco tempo dopo ebbe un incidente motociclistico che gli procur\u00f2 fratture multiple alle mani, impedendogli di suonare per diversi mesi.\nAnni settanta.\nNel 1970, con l'uscita di \"Sweet Baby James\" raggiunse l'attenzione del grande pubblico, particolarmente con il brano \"Fire and Rain\", ed il successo provoc\u00f2 la \"riscoperta\" dell'album precedente (e del brano \"Carolina in My Mind\" in esso contenuto). Il settimanale \"Time\" gli dedic\u00f2 la copertina e si cominci\u00f2 a parlare di questa nuova corrente crepuscolare e soggettivista di cui Taylor fu il massimo alfiere degli anni settanta. Egli \u00e8, infatti, il prototipo del cantautorato crepuscolare, agrodolce, malinconico e dalle tinte pastello che tanta fortuna ebbe in quel decennio. In ci\u00f2 fu aiutato da una vena compositiva felice, da una raffinata tecnica chitarristica improntata al finger picking e da una voce nasale duttile e pastosa che veicola in modo molto efficace il mondo solitario e neo-romantico della sua America.\nNel 1971 Taylor lavor\u00f2 con Dennis Wilson (dei Beach Boys) nel film \"Strada a doppia corsia (Two-Lane Blacktop)\", che si rivel\u00f2 un insuccesso commerciale. Sempre il 1971, per\u00f2, vide l'uscita di \"Mud Slide Slim and the Blue Horizon,\" un altro album di classifica. Egli vinse un Grammy Award per la sua versione di \"You've Got a Friend\" arrivata al primo posto nella Billboard Hot 100, originariamente scritta da Carole King, che fu sua mentore, nonch\u00e9 partner sentimentale per breve tempo.\nNel 1972 Taylor ritorn\u00f2 con \"One Man Dog\" e spos\u00f2 la collega cantante/autrice Carly Simon il 3 novembre. L'album successivo, \"Walking Man\" del 1974, fu una delusione, mentre il nuovo \"Gorilla\" fu un successo anche per la presenza del singolo di successo \"How Sweet It Is (To Be Loved by You)\", una \"cover\" del grande Marvin Gaye. Dopo \"In the Pocket\", del 1976, fu pubblicato l'album \"Greatest Hits\" che includeva alcune versioni riarrangiate dei successi pi\u00f9 vecchi. Questa realizzazione rimane ancora oggi l'album pi\u00f9 venduto di questo autore.\nTaylor e Simon ebbero due figli dal loro matrimonio, Ben e Sally. Tuttavia, a causa delle lunghe assenze di Taylor dovute alle tourn\u00e9e, la coppia entr\u00f2 in crisi sino al rifiuto da parte dello stesso Taylor di accettare un ultimatum posto da Carly Simon sul passare pi\u00f9 tempo con i bambini. Alla fine i due si separarono nel 1983. Nel frattempo James Taylor aveva firmato un nuovo contratto con la Columbia Records e realizzato \"JT\" nel 1977, vincendo un altro Grammy Award per la Miglior Performance Vocale Pop, per \"Handy Man\". Dopo aver collaborato con Art Garfunkel ed essersi brevemente dedicato a Broadway, Taylor si prese una pausa di due anni, per riapparire con un altro successo, l'album \"Flag\". Taylor si \u00e8 anche esibito per il concerto dei No Nukes al Madison Square Garden ed \u00e8 apparso nell'album e nel filmato tratto dal \"live\".\nAnni ottanta e novanta.\nAll'inizio degli anni ottanta la carriera di Taylor sembr\u00f2 in pericolo per colpa dei problemi di tossicodipendenza, del divorzio da Carly Simon, del calo di popolarit\u00e0 delle sue canzoni (sempre portatrici di quella vena solipsistica e agrodolce) e delle pressioni da parte del \"music business\". Taylor, infatti, dichiar\u00f2 ripetutamente che si sarebbe ritirato nel 1985, dopo aver adempiuto all'ultimo obbligo contrattuale: il Rock in Rio. Dovendo esibirsi nella stessa sera di Ozzy Osbourne, Taylor si aspettava un pubblico ostile, ma fu molto sorpreso dall'accoglienza che gli riservarono i 250.000 spettatori del concerto. Risollevato dall'inaspettato consenso del pubblico decise di riprendere in mano la sua vita e la sua carriera.\nIn ricordo di quella serata venne scritta la canzone \"Only a Dream in Rio\", in una strofa della quale James Taylor dice \"I was there that very day and my heart came back alive\" (\"Ero proprio l\u00ec quel giorno, e il mio cuore torn\u00f2 a vivere\"). Il pezzo venne incluso nel successivo album \"That's Why I'm Here\", il primo di una serie di incisioni che, sebbene proposte con minor frequenza di pubblicazione rispetto al passato, mostrano un miglior livello qualitativo e un numero inferiore di \"cover\". Nel 1988 pubblic\u00f2 \"Never Die Young\". Ricominci\u00f2 ad esibirsi in veri e propri tour, diventando popolare nell'ambito delle stagioni estive degli anfiteatri statunitensi all'aperto.\nNei suoi concerti Taylor propone, ancora oggi, i pi\u00f9 grandi successi del suo prolifico repertorio, costantemente rimaneggiati e messi in risalto anche grazie al supporto di una band di altissimo livello e di un fedele gruppo di coristi. Il doppio disco dal vivo \"Live\" del 1993 ne \u00e8 una fedele testimonianza, che trova un momento di spicco nel controcanto di Arnold McCuller nel finale di \"Shower the People\" e \"I Will Follow\". I due nuovi album di materiale inedito degli anni novanta ebbero notevole successo: il tredicesimo album, \"New Moon Shine\", divenne disco di platino nel 1991, mentre \"Hourglass\" del 1997 vinse il Grammy come miglior album pop non strumentale.\nAnni Duemila.\nNel 2001 Taylor prese moglie per la terza volta, sposando Caroline (\"Kim\") Smedvig, Direttore delle Pubbliche Relazioni e Marketing della Boston Symphony Orchestra. La loro relazione influenz\u00f2 il componimento dell'album \"October Road\", in particolare la canzone \"On the 4th of July\". La coppia ha due gemelli, Rufus e Henry, nati nel 2001 da una donna, amica di famiglia, che prest\u00f2 il suo utero in cui furono impiantati gli ovuli fecondati \"in vitro\". I Taylor sono quindi i genitori biologici. Immediatamente preceduto e seguito da due diverse raccolte di successi, il nuovo album \"October Road\" fu pubblicato nel 2002, album nel quale \u00e8 presente anche la voce dell'italiana Chiara Civello, in veste di corista. Nel disco sono presenti accompagnamenti e passaggi strumentali delicati ed allo stesso tempo sofisticati.\nNel 2004, una volta concluso il contratto con la Columbia/Sony, \u00e8 uscito \"A Christmas Album\", distribuito dalla Hallmark Cards. Sempre molto attivo nella difesa dell'ambiente e politicamente schierato su posizioni progressiste, nell'ottobre 2004 Taylor si un\u00ec al tour \"Vote for Change\", tenendo una serie di concerti negli Stati americani in cui la preferenza per il candidato alla Presidenza degli Stati Uniti era ancora considerata in bilico. Tali concerti erano stati organizzati dal movimento politico MoveOn.org, al fine di promuovere il voto a favore di John Kerry e contro George W. Bush nel corso della campagna per le elezioni presidenziali del 2004. Nel corso di questi concerti James Taylor si esib\u00ec assieme alle Dixie Chicks. Tra il 2008 e il 2009 pubblic\u00f2 due album di \"cover\" dal titolo \"Covers\" e \"Other Covers\". Taylor \u00e8 un convinto patriota sostenitore della sinistra internazionalista americana. L'8 febbraio del 2018 \u00e8 stato ospite al \"Festival di Sanremo\" dove si \u00e8 esibito, in coppia con Giorgia, in una eccezionale interpretazione di \"You've got a friend\".\nCollabora al brano \u2018Change\u2019 del cantautore americano Charlie Puth, contenuto nell\u2019album Voicenotes e pubblicato il 26 marzo 2018."}
{"id": "375579", "revid": "2698488", "url": "https://it.wikipedia.org/wiki?curid=375579", "title": "Copto", "text": ""}
{"id": "375580", "revid": "599013", "url": "https://it.wikipedia.org/wiki?curid=375580", "title": "Osb", "text": ""}
{"id": "375581", "revid": "39884", "url": "https://it.wikipedia.org/wiki?curid=375581", "title": "Krassin", "text": "Il rompighiaccio Krassin (in russo \u041a\u0440\u0430\u0441\u0438\u043d, \"Krassin\"), varato come Svjatogor nel 1916, entrato in servizio per la Marina Imperiale Russa il 31 marzo 1917 e poi ribattezzato nel 1927 per onorare l'allora da poco defunto Leonid Borisovi\u010d Krasin fu una delle navi pi\u00f9 famose della flotta sovietica.\nFu costruito, su ordine dell'allora ministro della Marina Imperiale, dai cantieri navali del Regno Unito Armstrong Whitworth in base al progetto del viceammiraglio Makarov.\nIl \"Krassin\" ebbe una carriera costellata di episodi ricchi di interesse, prendendo parte ad operazioni militari, a spedizioni scientifiche ma anche a quella che - secondo alcuni - sarebbe stata la prima operazione di salvataggio internazionale, ovvero il recupero di alcuni dei sopravvissuti dell'equipaggio del dirigibile Italia, precipitato sulla banchisa polare durante il rientro dalla spedizione al Polo Nord guidata da Umberto Nobile.\nVisita alla nave.\nLa nave attualmente \u00e8 ancorata a San Pietroburgo, lungo le rive della Neva, ed \u00e8 diventata un museo.\nLa visita guidata del rompighiaccio, che si tiene in russo e dal 2010 anche in inglese, permette di vedere un ponte, la cabina e l'alloggio del comandante e di un suo ufficiale, la mensa ufficiali, il ponte di comando, la sala comunicazioni/carteggio e una piccola mostra con foto e descrizioni delle principali spedizioni della nave."}
{"id": "375583", "revid": "901800", "url": "https://it.wikipedia.org/wiki?curid=375583", "title": "Poli\u00e7an", "text": "Poli\u00e7an \u00e8 un comune albanese situato nella prefettura di Berat, nella parte centrale dell'Albania.\nIn seguito alla riforma amministrativa del 2015, a Poli\u00e7an sono stati accorpati i comuni di T\u00ebrpan e V\u00ebrtop, portando la popolazione complessiva a 10.953 abitanti (dati censimento 2011).\nGeografia fisica.\nLa citt\u00e0 \u00e8 situata a 519 m s.l.m., ma la vicinanza dal fiume Osum le conferisce un clima di tipo mediterraneo, con le quattro stagioni molto accentuate.\nStoria.\nLa citt\u00e0 \u00e8 stata costruita negli anni sessanta dal governo comunista con lo scopo di creare una citt\u00e0-industriale per la produzione di armi e munizioni.\nPopolato da circa 10.000 abitanti, la citt\u00e0 \u00e8 circondata da colline, da cui si pensa abbia derivato il suo nome (\"poli\" - molti (dal greco) e \"\u00e7an\" - collina (in cinese, visto il contributo cinese data per la costruzione della fabbrica meccanica, che poi dato vita alla citt\u00e0 stessa).\nLa citt\u00e0 \u00e8 stata costruita negli anni '60 da parte del governo comunista, il cui scopo era quello di creare una citt\u00e0 industriale per la produzione di armi e munizioni. Poli\u00e7ani era un piccolo villaggio, poi trasformatosi in una citt\u00e0 industriale. Nel 1961-1966 viene trasformato in un cantiere, con l'obiettivo di costruire l'impianto meccanico per le produzioni di armamenti militari, che poi avrebbero formato fabbrica meccanica militare, che si trova nella parte meridionale della citt\u00e0. Con l'inizio della produzione degli armamenti militari, attirando una forza lavoro consistente da diverse regioni del paese, nel 1966-1967 la citt\u00e0 di Poli\u00e7an consolida una solida base per l'industria meccanica militare.\n\u00c8 stata a lungo una citt\u00e0 \"fantasma\" della quale non si sapeva molto, per motivi di sicurezza.\nEconomia.\nL'economia della citt\u00e0 si concentra tuttora sull'industria delle armi, nella quale lavora la maggior parte della popolazione. Tuttavia, dopo il crollo del regime comunista nel 1990 questa produzione ebbe un notevole crollo e di conseguenza sono diminuiti anche i posti di lavoro. In ambito industriale \u00e8 attivo inoltre un piccolo stabilimento per la produzione della birra.\nLe attivit\u00e0 commerciali sono perlopi\u00f9 piccoli negozi a conduzione privata.\nLe attivit\u00e0 agricole sono praticate nei campi a 2\u00a0km della citt\u00e0 che erano stati di propriet\u00e0 statale e dopo il crollo del regime comunista sono passati in propriet\u00e0 dei cittadini. Si coltivano grano, mais, fagioli e ortaggi.\nNelle colline vengono coltivati l'olivo, castagne, noci, fichi, ciliegie e uva.\nDall'uva viene ricavata principalmente la grappa, il prodotto pi\u00f9 noto della cittadina. Vi si trova inoltre una serra di 0,5\u00a0km2."}
{"id": "375584", "revid": "109967999", "url": "https://it.wikipedia.org/wiki?curid=375584", "title": "Osarseph", "text": "Osarseph \u00e8 una figura semileggendaria della storia dell'antico Egitto che \u00e8 stata associata al profeta ebraico Mos\u00e8. La sua storia \u00e8 riportata dallo storico ebreo Giuseppe Flavio nel suo libro \"Contra Apione\" (1.26).\nGiuseppe Flavio afferma di fare riferimento agli scritti dello storico egizio Manetone (periodo tolemaico, IV o III secolo a.C.).\nSecondo lo storico egizio (sempre nella versione di Giuseppe Flavio) Osarseph fu un alto sacerdote (forse Primo Profeta) del clero di Osiride della citt\u00e0 di Eliopoli. La collocazione degli eventi narrati da Manetone durante il regno del faraone Amenophis rende difficoltoso un corretto inquadramento storico in quanto vi furono ben quattro sovrani, tutti appartenenti alla XVIII dinastia egizia, a portare il nome di Amenhotep (forma originale del \"grecizzato\" Amenophis. Dei quattro Amenhotep quello che maggiormente potrebbe essere collegato al sovrano descritto da Manetone \u00e8 Amenhotep III (1387 a.C. - 1348 a.C.) padre di Akhenaton.\nSecondo il racconto di Manetone Osarseph si sarebbe costruito un potente seguito tra gli \"intoccabili\" (nome forse indicante i lebbrosi) e sarebbe stato esiliato, insieme ai suoi seguaci, nella terra di Canaan in seguito ad un sogno profetico del sovrano. Nella terra d'esilio avrebbe poi organizzato, alleadosi con le popolazioni locali, una rivolta che lo avrebbe portato a conquistare lo stesso Egitto esiliando a sua volta, in Etiopia, il sovrano ed il figlio Rapsaces, di cui viene detto essere chiamato anche Sethos.\nDopo un regno di tredici anni caratterizzato dall'oppressione religiosa Amenophis ed il figlio avrebbero scacciato l'usurpatore ripristinando il culto degli antichi dei.\nQuesto racconto, pur non essendo compatibile con le moderne cronologie, contiene alcuni elementi rilevanti. Amenhotep III fu il padre di Akhenaton il cui regno, durato appunto 13 anni, fu caratterizzato da una profonda riforma religiosa. Sethos \u00e8 il nome con cui Manetone si riferisce a Seti I, secondo sovrano della XIX dinastia e figlio di Ramesse I. Tra l'altro Manetone non riporta alcuna notizia esplicita sul periodo di Amarna.\nManetone sembra affermare che questi eventi siano alla base della storia biblica di Mos\u00e8 e degli Israeliti, un argomento che Giuseppe Flavio rigetta come assurdo. Molti studiosi moderni interpretano questo come un antico esempio di antisemitismo (specialmente l'affermazione che gli Ebrei discendano dai lebbrosi esiliati) che ha \"mescolato\" i 13 anni di monoteismo di Akhenaton con ci\u00f2 che di Mos\u00e8 \u00e8 narrato nella Bibbia.\nDai testi di Amarna sappiamo che Akhenaton invi\u00f2 in Palestina un reparto militare composto da truppe \"medjay\" sudanesi ed \u00e8 possibile che nella confusione seguita al termine del suo regno questo fatto sia stato distorto ed interpretato come \"cacciata\" dei lebbrosi. \nAltri studiosi tendono ad identificare Osarseph con il Giuseppe biblico, basandosi pi\u00f9 che altro sulla somiglianza del nome. In questo caso il sogno che Giuseppe avrebbe interpretato sarebbe quello di Amenhotep III. Le due teorie non sono mutuamente escludentisi: \u00e8 possibile che Osarseph sia Giuseppe, confidente ed amico del sovrano, che interpreta il sogno di Amenhotep III, sia Mos\u00e8, un riformatore monoteista, che guid\u00f2 una ribellione durante il regno di Akhenaton. \n\u00c8 anche possibile che l'Osarseph manetoniano sia da identificare con Irsu, noto anche come cancelliere Bay, un potente cortigiano del periodo di interregno tra la XIX e la XX dinastia egizia quindi tra i regni di Amenmose e di Sethnakht. In un testo riportato su una stele ad Elefantina, ed anche sul papiro Harris, Sethnakht e il figlio Ramesse III celebrano l'espulsione degli \"asiatici\" dall'Egitto\nLa scarsa disponibilit\u00e0 di documenti originali, a cui potrebbe aver avuto accesso Manetone, che pure scrive circa mille anni dopo gli eventi, rende molto difficoltosa la scelta tra una delle possibili interpretazioni. In effetti nessuno dei testi originali giunti fino a noi cita una espulsione di lebbrosi dall'Egitto. Un racconto di questo genere non \u00e8 per\u00f2 unico. Tacito afferma anch'esso che gli Ebrei ebbero origine da popolazioni scacciate dall'Egitto (durante il regno di Bocchoris) e che non si cibano del maiale essendo questo colpito dalla lebbra.\nNote.\n "}
{"id": "375585", "revid": "6066", "url": "https://it.wikipedia.org/wiki?curid=375585", "title": "Recitativi", "text": ""}
{"id": "375586", "revid": "290948", "url": "https://it.wikipedia.org/wiki?curid=375586", "title": "Legge La Pergola", "text": "La legge La Pergola\u00e8 un atto normativo nell'ambito dell'ordinamento giuridico italiano, cosiddetta dal Ministro per il coordinamento delle politiche comunitarie proponente del tempo, Antonio La Pergola.\n\u00c8 stata abrogata e sostituita dalla legge Buttiglione (legge 4 febbraio 2005 n. 11), che ha riprodotto numerose norme della legge del 1989, ed ha adeguato la legislazione in materia comunitaria alla legge Cost. n. 3/2001, ed ha infine istituito il CIACE (Comitato interministeriale per gli affari comunitari europei). La legge Buttiglione \u00e8 poi stata sostituita con la legge 24 dicembre 2012, n. 234, Norme generali sulla partecipazione dell'Italia alla formazione e all'attuazione della normativa e delle politiche dell'Unione europea.\nCaratteristiche e contenuto.\nScopo di tale norma era quello di accelerare il processo di recepimento delle Direttive comunitarie in Italia.\nLa legge istitu\u00ec un meccanismo annuale, con il quale il Parlamento italiano \u00e8 tutt'oggi tenuto ad approvare una legge comunitaria contenente provvedimenti volti a conformare l'ordinamento italiano agli obblighi comunitari sorti nell'anno in questione, quindi regolamenti, direttive, decisioni e raccomandazioni CECA, e obblighi derivati da sentenze della Corte di giustizia europea.\nProcedimento di attuazione.\nErano previsti tre metodi per attuare il meccanismo di cui sopra:\n1. Attuazione diretta: \u00e8 la stessa legge comunitaria che abroga o modifica le disposizioni contrastanti con il diritto comunitario. \u00c8 il procedimento pi\u00f9 macchinoso e lento, in quanto richiede la deliberazione delle camere, e pertanto viene usato per adempimenti puntuali o di definizione legislativa o in casi di urgenza. Viene cos\u00ec disposto:\n2. Attuazione con delega: molte volte la disciplina viene delegata con decreto legislativo all'iniziativa del Governo, come previsto dalla lettera b dello stesso art. 3 della legge. I criteri di delega sono stati fissati dalla legge comunitaria 2001.\n3. Attuazione in via regolamentare: \u00e8 l'elemento di maggior rilievo introdotto dalla legge, oltre che lo strumento pi\u00f9 diffuso di attuazione. Con tale soluzione, si snell\u00ec e facilit\u00f2 il procedimento e allo stesso tempo favor\u00ec quel necessario processo di delegificazione tanto auspicato dal mondo politico e giuridico. I regolamenti chiamati in causa, avendo delega di legge, hanno anche la capacit\u00e0 di abrogare norme di rango superiore.\nCos\u00ec previsto:\nNella legge era disciplinata anche l'iniziativa delle regioni, che possono attuare il diritto comunitario immediatamente nelle materie a competenza esclusiva e in quella concorrente. Lo Stato ha la facolt\u00e0 di intervenire, secondo l'art. 11, indipendentemente dalle competenze, nel caso in cui non ci sia l'adempimento da parte dell'ente subordinato."}
{"id": "375588", "revid": "767487", "url": "https://it.wikipedia.org/wiki?curid=375588", "title": "Geometria affine", "text": "In matematica, la geometria affine \u00e8 la geometria che studia gli spazi affini. Tratta essenzialmente quegli argomenti della geometria euclidea che possono essere sviluppati senza l'uso dei concetti di misura degli angoli e di rapporto tra due segmenti non paralleli. Occupa un posto intermedio fra la geometria euclidea e la geometria proiettiva; in quest'ultimo caso anche la nozione di parallelismo perde di significato. Il suo studio fa largo uso dell'algebra lineare.\nSpazi affini.\nIntuitivamente, uno spazio affine \u00e8 un oggetto simile ad uno spazio vettoriale che non abbia alcun \"punto privilegiato\" (l'origine).\nUno spazio affine \u00e8 un insieme \"E\" di oggetti detti \"punti\" , tale che ad ogni coppia ordinata di punti (\"p\";\"q\") sia associato un vettore \u03c6(\"p\",\"q\") di un determinato spazio vettoriale \"V\". Nella definizione non ci sono restrizioni sul campo associato allo spazio \"V\", che pu\u00f2 essere ad esempio quello dei numeri reali, o complessi.\nLa funzione che associa a due punti un vettore deve soddisfare un paio di assiomi, che garantiscono che, fissato un punto qualsiasi \"p\" come origine dello spazio, i vettori \u03c6(\"p\",\"q\") al variare di \"q\" formino uno spazio vettoriale isomorfo a \"V\". In termini pi\u00f9 astratti, uno spazio affine \u00e8 un G-torsore; soltanto se si sceglie un suo punto (piano affine 'puntato') allora diventa uno spazio vettoriale (isomorfo allo spazio tangente nel punto).\nTrasformazioni affini.\nUna trasformazione affine fra due spazi affini \u00e8 la composizione di una traslazione e una trasformazione lineare: quest'ultima ha senso dopo aver fissato un punto \"p\" come origine. L'immagine di un sottospazio affine tramite questa trasformazione \u00e8 sempre un sottospazio affine. Nel caso in cui la trasformazione sia un isomorfismo, la dimensione del sottospazio \u00e8 preservata.\nPropriet\u00e0.\nIn uno spazio affine, due sottospazi possono non intersecarsi. Ad esempio, nello spazio affine tridimensionale ci sono rette e piani paralleli. Per questo motivo non vale la formula di Grassmann.\nLa geometria affine \u00e8 intermedia fra la geometria degli spazi vettoriali e quella proiettiva: in uno spazio vettoriale i sottospazi sono costretti a passare per l'origine. Lo spazio affine viene quindi costruito per ovviare a questa mancanza innaturale, ma in questo modo viene persa la formula di Grassmann, e in molti problemi si allunga la lista dei casi da considerare: due rette possono essere incidenti, complanari, sghembe... Lo spazio proiettivo elimina nuovamente fenomeni di parallelismo aggiungendo dei \"nuovi punti all'infinito\", senza ripristinare un \"punto privilegiato\".\nAd esempio un piano passante per l'origine e una retta ad esso parallela generano uno spazio somma che \u00e8 un piano parallelo al primo contenente la retta che ha dimensione 2 non 3 come dovrebbe essere secondo la formula di Grassmann.\nApplicazioni.\nLo spazio affine \u00e8 usato nella fisica classica come modello dello spazio tridimensionale in cui viviamo. Questo modello non \u00e8 per\u00f2 soddisfacente per modellizzare lo spazio per spiegare alcuni fenomeni che si sviluppano su grandi scale, fenomeni che si studiano nella fisica relativistica."}
{"id": "375590", "revid": "933835", "url": "https://it.wikipedia.org/wiki?curid=375590", "title": "Seleucide", "text": ""}
{"id": "375592", "revid": "339392", "url": "https://it.wikipedia.org/wiki?curid=375592", "title": "G\u00fc\u00e9jar-Sierra", "text": ""}
{"id": "375594", "revid": "339392", "url": "https://it.wikipedia.org/wiki?curid=375594", "title": "G\u00fcejar-Sierra", "text": ""}
{"id": "375604", "revid": "125074624", "url": "https://it.wikipedia.org/wiki?curid=375604", "title": "Assetto variabile", "text": "Viene definita come assetto variabile la tecnologia ferroviaria che in alcuni rotabili consente l'automatica inclinazione trasversale della cassa rispetto ai carrelli durante la marcia in curva, allo scopo di consentire velocit\u00e0 maggiori nella percorrenza dei tracciati curvilinei.\nPrincipi di base.\nUn oggetto che si muove lungo un percorso rettilineo a velocit\u00e0 costante non \u00e8 soggetto ad alcuna accelerazione, intendendo per quest'ultima una variazione di velocit\u00e0 nell'unit\u00e0 di tempo. La velocit\u00e0 \u00e8 una grandezza vettoriale composta da tre parametri: direzione, verso e intensit\u00e0. L'intensit\u00e0 \u00e8 il valore scalare usato nella vita comune, ma si ha una variazione della velocit\u00e0 anche se si modificano gli altri due parametri.\nSe l'oggetto da moto rettilineo uniforme inizia a muoversi di moto curvilineo, si ha una variazione della direzione della velocit\u00e0, che tende a far seguire all'oggetto la nuova direzione. Si generano due accelerazioni tra di loro ortogonali, una disposta tangenzialmente alla curva e una ad angolo retto che punta verso il centro della curva. Sono chiamate accelerazione tangenziale e centripeta. La risultante delle loro componenti fa cambiare traiettoria all'oggetto. L'applicazione dell'accelerazione centripeta crea per reazione una forza centrifuga che spinge verso l'esterno l'oggetto. L'intensit\u00e0 di questa forza \u00e8 direttamente proporzionale alla massa ed al quadrato della velocit\u00e0 e inversamente proporzionale al raggio di curvatura.\n\u00c8 evidente che un passeggero soggetto a questa forza tende ad essere spostato verso l'esterno della curva, quindi a subire un disagio. Per questo l'accelerazione residua ammessa in curva dalle Ferrovie dello Stato \u00e8 pari a 1,6\u00a0m/s2 (metri al secondo quadro), valore assolutamente tollerabile che permette di camminare lungo il convoglio evitando di essere sbattuti verso il fianco. Allo scopo di minimizzare l'entit\u00e0 del disagio, la rotaia esterna in curva viene sopraelevata rispetto a quella interna, creando un piano inclinato verso l'interno della curva. Questo accorgimento riduce la forza risultante applicata al passeggero, rendendo pi\u00f9 confortevole lo svolgimento della curva stessa.\nNel momento in cui si voglia aumentare la velocit\u00e0 di percorrenza della curva (compatibilmente con i parametri di sicurezza del binario) la forza centrifuga aumenterebbe in modo intollerabile a meno di aumentare ulteriormente l'angolo di inclinazione del piano del binario. Anche in questo caso vi sarebbero problemi di comfort: in caso di fermata in curva, infatti, a causa della forza di gravit\u00e0 il passeggero scivolerebbe verso l'interno. Per bilanciare i due effetti, ovvero per limitare tanto la forza centrifuga quanto l'inclinazione in caso di fermata in curva, si \u00e8 stabilito che la sopraelevazione massima della rotaia esterna sia di 160\u00a0mm, pari a un angolo di circa 6\u00b0.\nIl valore di 0,8\u00a0m/s2, tuttavia, \u00e8 notevolmente inferiore all'accelerazione trasversale massima che sopporta la struttura, tipicamente superiore ai 2,5\u00a0m/s2. La differenza \u00e8 troppa per essere sprecata, e da questo presupposto muove la tecnica dell'assetto variabile. Questa tecnologia interviene direttamente sul treno, inclinando la cassa a seconda della velocit\u00e0 e del raggio di curvatura in modo da aumentare l'angolo complessivo rispetto all'orizzontale. L'inclinamento aggiuntivo in curva e in velocit\u00e0 permette di mantenere all'interno del treno un valore di accelerazione minore di quello del treno stesso, e di aumentare la velocit\u00e0 del treno di circa il 30% senza generare un disagio ai passeggeri.\nDifficolt\u00e0 tecniche e problematiche affrontate e risolte.\nLe considerazioni da effettuare sul problema dell'assetto variabile sono molte, prima fra tutte la difficile scelta tra pendolamento spontaneo e pendolamento assistito. Nel primo caso si sfrutta la forza centrifuga per far inclinare la cassa, che ha un centro di rotazione posto molto in alto. Soluzione questa che, oltre a comportare una particolare costruzione del convoglio, non d\u00e0 comunque risultati eccezionali, dimostrandosi lenta nella risposta nel caso in cui si susseguano a breve distanza curva e controcurva.\nAlcuni treni attualmente in servizio adottano questo sistema, ad esempio lo spagnolo TALGO Pendular. Data la lentezza del movimento e lo scarso angolo di inclinazione (entro i 3 gradi), esso viene impiegato quasi esclusivamente sui treni notturni per dare pi\u00f9 comfort ai passeggeri che riposano.\nIl secondo tipo di pendolamento si basa su un complesso di attuatori meccanici che ruotano la cassa di un certo numero di gradi a seconda dell'entit\u00e0 dell'accelerazione da correggere. Di questo metodo detiene il brevetto la ex Fiat Ferroviaria.\nCi concentreremo su questa che \u00e8 la strada seguita a livello mondiale per la variazione di assetto dei convogli ferroviari. Al di l\u00e0 del fatto che serve una notevole velocit\u00e0 di esecuzione delle operazioni meccaniche di rotazione, la difficolt\u00e0 pi\u00f9 grande consiste nella rilevazione del momento esatto in cui iniziare ad inclinare.\nVerrebbe spontaneo introdurre un accelerometro dal quale estrarre un segnale che comandi proporzionalmente l'inclinazione, ed in effetti questo avviene. Ma non si pu\u00f2 relegare all'accelerometro il compito di iniziare la rotazione, in quanto il binario non \u00e8 perfetto e durante la marcia avvengono frequentissime accelerazioni trasversali che falserebbero il segnale in uscita. Per essere sicuri di essere in curva il valore rilevato deve superare una certa soglia, che \u00e8 pi\u00f9 alta delle possibili accelerazioni generate ad esempio dal serpeggio in rettilineo. Questo filtraggio genera un ritardo consistente che posticipa in modo cospicuo il momento di inizio della rotazione, risultando in alcuni casi inefficace al fine della compensazione voluta e soprattutto estremamente sgradito dal viaggiatore per il noto effetto \"mal di mare\".\nLa soluzione genialmente raggiunta dal gruppo di tecnici delle FS e della Fiat Ferroviaria, consiste nella rilevazione delle caratteristiche geometriche del binario e nell'individuazione giroscopica dell'inizio della curva.\nIn ogni curva la rotaia esterna \u00e8 sopraelevata rispetto alla rotaia interna. Per raggiungere l'elevazione desiderata vi \u00e8 prima della curva un raccordo di transizione parabolico durante il quale la rotaia esterna gradualmente si eleva, fino a raggiungere il valore definitivo in piena curva. Durante la curva l'altezza non cambia e in uscita avviene l'esatto contrario, ossia la rotaia esterna riscende gradualmente fino a riporsi in parallelo alla rotaia interna. Il giroscopio \u00e8 uno strumento usato nella tecnologia spaziale per rilevare e correggere gli spostamenti angolari delle piattaforme inerziali. In ferrovia, un giroscopio montato sul primo asse del treno rileva se l'asse ha una rotazione (quindi uno spostamento angolare) rispetto all'orizzonte del binario e invia un segnale di errore. \u00c8 lampante che questa variazione si ha solo nel caso in cui si stia impegnando il raccordo di transizione che precede una curva. Infatti, come detto, la ruota esterna si innalza mentre quella interna resta alla stessa quota: l'asse si inclina. Questo \u00e8 il segnale che abilita la lettura accelerometrica e d\u00e0 il via all'inclinazione della cassa. A questo punto il valore dell'accelerazione determina l'angolo di inclinazione della cassa, che si manterr\u00e0 in questa posizione finch\u00e9 perdurer\u00e0 la curva. Durante la piena curva non vi \u00e8 variazione altimetrica e il giroscopio non emette alcun segnale di errore, ma appena la curva si conclude e la rotaia esterna si riabbassa, si ha un nuovo segnale di comando che fa riportare la cassa in orizzontale in modo graduale sempre in base all'accelerazione misurata, che ovviamente tende a zero in quanto inizia un tratto rettilineo.\nDal momento in cui si ha la percezione della curva al momento in cui si ha un segnale accelerometrico di valore adeguato, si avrebbe una mancata rotazione della cassa in quanto i pistoni oleodinamici sono comandati dall'accelerometro. Per ovviare a questo inconveniente, che vanificherebbe il lavoro del giroscopio, si introduce un segnale fittizio di comando, del tutto arbitrario, che fa comunque iniziare l'inclinazione anticipando il segnale accelerometrico vero e proprio, che viene poi seguito dalla correzione esatta dell'accelerazione.\nAlla velocit\u00e0 di 180 km/h vengono percorsi 100 metri in due secondi e non sempre i raccordi di transizione sono cos\u00ec lunghi. Se consideriamo che il segnale dell'accelerometro \u00e8 filtrato al di sotto di 1 Hz, e che dobbiamo aspettare perlomeno una semionda per calcolare il periodo (5/10 s ad 1\u00a0Hz), il ritardo che abbiamo \u00e8 di circa 8/10 di secondo. Ci restano solo 12/10 di secondo (poco pi\u00f9 di un secondo) per inclinare la cassa e stabilizzarla. Non che non sia possibile, ma il movimento sarebbe talmente repentino da far sembrare di essere sulle montagne russe, non considerando poi il sovradimensionamento dei sistemi di rotazione. Tramite il giroscopio, invece riusciamo a rilevare la curva in circa 1/10 di secondo grazie a questa semplice considerazione: lo sghembo massimo ammesso per i binari \u00e8 di 8\u00a0mm/m, quindi il giroscopio ci dar\u00e0 un segnale oltre questo valore. Siccome la massima elevazione \u00e8 160\u00a0mm, 8\u00a0mm rappresentano il 5% di errore, che tradotto in metri lineari significa perdere solo 5 metri su 100 di raccordo per individuare la curva, e tradotto in secondi significa impiegare il 5% di due secondi per capire di essere in curva: 1/10 di secondo. In pratica abbiamo quasi due secondi per azionare i pistoni, inclinare dolcemente la cassa e stabilizzarla dove serve. Per dare un'idea di quanto irrisoria sia la velocit\u00e0 angolare che ha l'asse durante il raccordo di transizione, portiamo questo esempio: con un incremento della sopraelevazione di circa 1\u00a0mm per metro e viaggiando a 30\u00a0m/s (108\u00a0km/h) si ha una velocit\u00e0 angolare di circa 20 milliradianti al secondo ossia meno di un giro ogni 5 minuti. Questo per dire che la sensibilit\u00e0 dei giroscopi \u00e8 molto elevata e devono per forza di cose essere filtrati con una zona di neutralit\u00e0.\nIl comando giroscopico \u00e8 stato la chiave di volta che ha dischiuso le porte all'assetto variabile, portando alla costruzione del primo treno al mondo ad assetto variabile servoassistito. L'eccezionale fedelt\u00e0 di correzione e la decisa morbidezza con la quale si \u00e8 riusciti ad ottenere la variazione di assetto, hanno sbalordito la comunit\u00e0 internazionale tanto da prendere il Pendolino come esempio da seguire per la costruzione dei futuri treni ad assetto variabile."}
{"id": "375610", "revid": "859666", "url": "https://it.wikipedia.org/wiki?curid=375610", "title": "S\u00fcper Lig", "text": "La S\u00fcper Lig, ufficialmente T\u00fcrkiye 1. S\u00fcper Futbol Ligi, \u00e8 la prima divisione del campionato turco di calcio. Si svolge sotto l'egida della T\u00fcrkiye Futbol Federasyonu.\nRegolamento.\nLa S\u00fcper Lig si compone usualmente di 18 squadre (21 nella stagione 2020-2021), che si incontrano in gironi di andata e ritorno per un totale di 34 giornate.\nLe ultime 3 squadre nella classifica finale retrocedono (senza play-out) e vengono rimpiazzate dalle prime 3 classificate della seconda divisione (TFF 1. Lig).\nDalla stagione 2003-2004 la squadra campione viene ammessa direttamente alla UEFA Champions League, mentre la seconda classificata \u00e8 inserita nel terzo turno preliminare.\nLa squadra giunta al terzo, insieme alla vincitrice della Coppa di Turchia, si qualificano ai preliminari di Europa League.\nLa quarta qualificata si qualifica ai preliminari di Conference League.\nDal 2006 la vincitrice della S\u00fcper Lig affronta la squadra vincitrice della Coppa di Turchia nella Supercoppa di Turchia.\nStoria.\nDal 1904 si disput\u00f2 il campionato di calcio di Istanbul, il primo torneo calcistico organizzato in Turchia. Negli anni seguenti in Turchia nacquero molte altre leghe calcistiche regionali. Risale al 1937 la prima edizione della prima competizione calcistica aperta a squadre provenienti da pi\u00f9 zone della Turchia, la Lega nazionale. Inoltre dal 1924 al 1951, con alcuni periodi di interruzione, fu organizzato il campionato turco di calcio, che vedeva confrontarsi i vincitori delle varie leghe regionali. \nLa S\u00fcper Lig si disputa dal 1959 e la sua prima edizione fu vinta dal .\nRecentemente la Federazione calcistica della Turchia ha aggiunto all'albo d'oro ufficiale le due edizioni (1957 e 1958) della Coppa della Federazione turca, competizione che vedeva di fronte le vincenti dei campionati delle varie regioni della Turchia ed entrambe conquistate dal Be\u015fikta\u015f, campioni della Turchia europea.\nSolo 6 squadre hanno finora vinto il campionato turco: sono il Galatasaray (22 titoli), il Fenerbah\u00e7e (19), il Be\u015fikta\u015f (16), il Trabzonspor (6) e per la prima volta nel 2010 il Bursaspor e nel 2020 l'\u0130stanbul Ba\u015fak\u015fehir. Le prime tre, considerate le grandi del calcio turco per antonomasia, sono le principali squadre della citt\u00e0 sul Bosforo e non sono mai retrocesse.\nAnche in Turchia vige l'uso di apporre una stella ogni certo numero di titoli vinti, ma differenza del campionato italiano, dove la stella simboleggia 10 scudetti, in Turchia la si appone ogni 5: pertanto il Galatasaray vanta 4 stelle, il Fenerbahce 3 stelle, il Be\u015fikta\u015f 3 stelle e il Trabzonspor 1.\nInoltre, come in Italia, in Turchia vi \u00e8 l'uso di apporre un simbolo distintivo sulle maglie delle squadre campione nazionale. Questo \"scudetto\" \u00e8 di forma circolare e riproduce in piccolo la bandiera turca.\nNella stagione 2020-2021 al torneo partecipano in via eccezionale 21 squadre, a seguito della decisione della federazione di bloccare le retrocessioni dalla massima serie nell'annata precedente, condizionata dalla sospensione determinata dalla pandemia di COVID-19. Nella stagione 2021-2022 il numero delle squadre partecipanti \u00e8 sceso a 20.\nPartecipazioni al campionato.\nSono 73 le squadre ad aver preso parte ai 64 campionati di S\u00fcper Lig turca disputati dalla stagione 1959 alla stagione 2021-2022.\nSquadre.\nStagione 2021-2022."}
{"id": "375613", "revid": "41986", "url": "https://it.wikipedia.org/wiki?curid=375613", "title": "Iberomaurusiano", "text": ""}
{"id": "375618", "revid": "2103", "url": "https://it.wikipedia.org/wiki?curid=375618", "title": "\u00d1oldor", "text": ""}
{"id": "375620", "revid": "125305650", "url": "https://it.wikipedia.org/wiki?curid=375620", "title": "Join Hands", "text": "Join Hands \u00e8 il secondo album del gruppo musicale inglese Siouxsie and the Banshees, pubblicato il 7 settembre 1979.\nFin dall'uscita venne osannato dalla stampa britannica, tra cui il \"Melody Maker\", \"Sounds\", il \"New Musical Express\" e \"Record Mirror\". Il disco raggiunse il n\u00ba 13 della classifica britannica.\nIl disco.\nStoria, contenuto e musica.\nMusicalmente \u00e8 pi\u00f9 dark rispetto al primo album \"The Scream\": suona pi\u00f9 claustrofobico e inquietante. \u00c8 stato l'ultimo album registrato con la prima formazione della band, il chitarrista John McKay e il batterista Kenny Morris, che lasciano il gruppo dopo un disaccordo all'inizio del tour.\nIl disco \u00e8 stato scritto in sei mesi. Nel 1979, la band guardava le notizie provenienti dall'Iran, con scene di repressione e coprifuoco; era una delle prime volte che vedevano immagini di persone che venivano sparate e uccise in televisione. Anche in Inghilterra, la situazione politica era instabile, coi rifiuti accumulatisi nelle strade di Londra. Siouxsie Sioux ha visto come \"un tempo reale, tutto a branchi e incerto, ma anche marcio sotto, e poich\u00e9 queste cose del passato erano state solamente lasciate l\u00ec in decomposizione, avevano bisogno di essere riconosciute e poi ripulite, non solo spazzate via ancora in putrefazione\". Il gruppo \u00e8 stato ispirato da questi eventi. Il tema della guerra \u00e8 emerso attraverso le canzoni: invece di un messaggio pro-militare, i testi sono stati pensati per catturare lo spirito di come le cose erano come al momento. Miranda Sawyer ha affermato che \"Join Hands\" ha preso \"come ispirazione l'argomento molto poco rock'n'roll della Prima guerra mondiale\".\nI riferimenti dell'album ai papaveri rappresentano l'idea di \"sconfitta, di carne, sangue e disperazione\". I temi delle canzoni includono anche \"terrore infantile, gli attacchi al condizionamento sociale e spirituale, i vari tipi di morte e tortura, e la solitudine\". Alcune canzoni parlano anche di famiglie e di infermieristica. Per il critico Ronnie Gurr, \"Tutte le opzioni liriche sono state lasciate completamente aperte.\nL'album si apre con il rintocco delle campane prima dell'inizio di \"Poppy Day\". Le parole sono basati sul poema di John McCrae \"In Flanders Fields\", che \u00e8 stato scritto nel 1915, dopo la perdita di un amico durante una battaglia della Prima guerra mondiale. \"Poppy Day\", una breve traccia con una lunga edificante introduzione su quello che un giornalista ha chiamato \"frammenti di chitarra di John McKay\" e una \"stridente marcia militare in controtempo\", era stata modellata dopo che Steven Severin aveva osservato i due minuti di silenzio televisivi in memoria dei morti di guerra domenica 12 novembre 1978. \"Abbiamo voluto scrivere una canzone che avrebbe opportunamente colmato questa lacuna\", ha dichiarato. Nell'interno della copertina del disco, la dicitura \"2 minuti di silenzio\" \u00e8 stato aggiunto accanto al testo della canzone.\n\"Regal Zone\", con il sassofono da McKay, copre anche il tema della guerra e del conflitto in Iran. \"Placebo Effect\" affronta l'uso di placebo in medicina, mentre \"Icon\" mostra echi di iconoclastia, con la distruzione di quadri con immagini religiose, o statue e simboli di vecchi regimi autoritari. \"Premature Burial\", \"apparentemente ispirato\" dal racconto di Edgar Allan Poe con lo \"stesso nome\", \u00e8 la traccia da cui \u00e8 stato preso il titolo dell'album. \u00c8, nelle parole di Siouxsie, \"espressione di claustrofobia, di essere circondati dalle limitazioni sia da parte della societ\u00e0 sia delle persone\". Per lo scrittore Mark Paytress, la battuta \"Siamo tutti fratelli e sorelle\" sembrava una presa in giro della Summer of Love. La conclusione della canzone suona come \"un coro di formale sostegno per una Armata Rossa in ritirata nella sua grandiosa sconfitta\".\nAll'inizio del secondo lato, \"Playground Twist\" \u00e8 una \"massa vorticosa di chitarre flangiate\" con le campane della chiesa; include una filastrocca da scuola materna. La canzone \"parla di adulti che si comportano come bambini e bambini che pensano di essere adulti\". Siouxsie ha spiegato: \"Parla della crudelt\u00e0 dei bambini e di tutto l'aspetto di essere buttati fuori nel parco giochi in inverno durante ululanti tempeste e lasciati in balia di se stessi. Non \u00e8 il genere di cose che si suppone di scriverci canzoni pop\". \u00c8 stato il terzo singolo del gruppo in meno di un anno e \"probabilmente il migliore\", secondo lo storico della musica Clinton Heylin. Il singolo non sembrava orecchiabile, ma comunque \u00e8 entrato nella top 30. Severin ricord\u00f2 in seguito il capo della A&amp;R alla Polydor li disse che si aspettava un fallimento commerciale.\nLa ninna nanna \"Mother/Oh Mein Papa\" \u00e8 un'interpretazione della canzone tedesca \"O mein Papa\" con le parole di Siouxsie. Phil Sutcliffe l'ha definita \"una ferita aperta di una canzone offerta dalla vita di Siouxsie e sicuramente condivisa, raccolta e graffiata da tutti coloro che l'ascoltano\". Su di un carillon, due voci simultanee cantano amore e odio per la stessa madre. Il testo positivo \u00e8 in anticipo rispetto a quello negativo che \u00e8 in sottofondo. La traccia finale dell'album \u00e8 una registrazione in studio di \"The Lords Prayer\", il brano che Siouxsie and the Banshees avevano notoriamente suonato al loro debutto live al 100 Club Punk Festival nel settembre 1976. \u00c8 stato registrato in una sola volta; dopo ogni sessione nella prima settimana, hanno messo gi\u00f9 una versione di \"The Lords Prayer\". Prima di entrare in studio, la band aveva registrato una sessione da John Peel ai primi di aprile in cui erano in anteprima le tracce \"Placebo Effect\", \"Playground Twist\", \"Regal Zone\" e \"Poppy Day\". La band poi \u00e8 andata negli Air Studios di Oxford Street a Londra per registrare l'album a maggio. Entro giugno, l'avevano mixato.\n\"Join Hands\" \u00e8 diverso da \"The Scream\": \u00e8 pi\u00f9 \"dark\", pi\u00f9 sperimentale, meno abrasivo, con un nuovo umore \"claustrofobico\". La chitarra di McKay genera una \"raffica di suono\", mentre \"il basso di Severin porta la melodia\". La registrazione \u00e8 avvenuta in un'atmosfera tesa. McKay e Kenny Morris si isolarono e divennero poco comunicativi con il resto della band e il loro manager e co-produttore dell'album, Nils Stevenson. A differenza delle sessioni per \"The Scream\", la musica \u00e8 stata registrata senza Siouxsie, cos\u00eccch\u00e9 ha aggiunto la sua voce dopo. Morris non ha preso parte alle sessioni di mixaggio, mentre Siouxsie \u00e8 stata fortemente coinvolta. Commentando un paio di giorni prima della pubblicazione dell'album, Jon Savage ha scritto sulla musica: \"Le canzoni sono consegnati con l'intensit\u00e0 soffocante della violenza interna in una stanza chiusa a chiave\". Kris Needs ha osservato che \"Join Hands\" \u00e8 stato, in retrospettiva, un titolo ironico per un disco che ha diviso il gruppo in due. L'album rispecchia come la band si sentiva in quel momento: \"eravamo soli e isolati e cos\u00ec ci imbattevamo nella musica\", ha dichiarato Siouxsie nel 2003. Ha aggiunto: \"Musicalmente, \"Join Hands\" \u00e8 stato un album senza compromessi, ma oggi suona ancora moderno\".\nCopertina, pubblicazione e tour.\nInizialmente il gruppo voleva pubblicare una copertina utilizzando un'immagine modificata di una cartolina sull'eucaristia, mostrando dei bambini che si congiungevano le mani. L'immagine era stata fotocopiata parecchie volte, cos\u00ec era diventata distorta. La direzione artistica era stata affidata a John Maybury, un amico di college di Morris. Il loro manager, Stevenson, non era in grado di determinare che possedevano i diritti d'autore e ha avvertito che la band sarebbe andata in bancarotta se venivano come conseguenza citati in giudizio. La Polydor era diventata nervosa anche per la violazione del copyright, cos\u00ec la copertina \u00e8 stata ritirata all'ultimo minuto; i dirigenti della casa discografica disprezzavano anche la sua natura religiosa. Siccome era gi\u00e0 stato programmato un tour nel Regno Unito in concomitanza con l'uscita dell'album, non c'era nessuna possibilit\u00e0 di ritardare la pubblicazione.\nStevenson ha suggerito una copertina alternativa. Ha incaricato il dipartimento artistico della Polydor di creare una copertina con quattro statue delle guardie ai caduti, da una sessione di foto che la band aveva fatto di recente davanti al monumento che commemora i morti della Prima guerra mondiale. Quattro delle statue soldato sono state tagliate fuori dalla foto della band. Siouxsie ha trovato la copertina una soluzione praticabile, mentre lei \u00e8 stata ispirata dalle immagini evocate dalle parole per \"In Flanders Fields\", che hanno ispirato \"Poppy Day\". Per lei, era il fulcro dell'album. Il papavero riprodotto sulla copertina del disco \u00e8 un simbolo del Remembrance Day. Il progettista, Rob O'Connor, ha detto riguardo al progetto: \"La corona di papaveri \u00e8 stata ideata per contribuire ad aggiungere colore e creare un accorgimento vivace\". \u00c8 stata pianificata una copertina in rilievo, con i quattro soldati inchiostrati nel cartoncino, ma non \u00e8 stato utilizzata, poich\u00e9 il gruppo non ha ricevuto in tempo le bozze. Morris e McKay hanno incolpato Stevenson, Siouxsie e Severin, sebbene \u00e8 stata la Polydor che ha rifiutato la spesa extra all'ultimo minuto. Tuttavia, Severin \u00e8 riuscito a spingere per una copertina apribile: \"L'abbiamo voluta tutta bianca per ripicca verso la casa discografica che la voleva tutta nera\", ha dichiarato. I disegni di Maybury della band sono stati utilizzati sulla copertina interna; \u00e8 stata l'unica parte del progetto originale che \u00e8 sopravvissuto.\n\"Join Hands\" \u00e8 stato pubblicato il 7 settembre 1979 dalla casa discografica Polydor. Ha raggiunto il n. 13 della classifica britannica; \"Playground Twist\" \u00e8 il singolo estratto: pubblicato il 28 luglio 1979, raggiunse la posizione n. 28 delle classifiche. In quel periodo, la frattura tra McKay e Morris e il resto del gruppo era diventato grande. Uno spettacolo di preparazione in Irlanda aveva causato problemi per McKay, costringendolo a suonare senza tutti i suoi pedali, siccome nessuno dell'equipaggiamento si era fatto vivo. Alla fine, dopo un disaccordo in un negozio di dischi per la decisione di Stevenson di vendere urgentemene delle copie in prova (che il gruppo aveva ricevuto a titolo gratuito) dell'album ai fan dopo che la tiratura del negozio aveva esaurito le scorte, McKay e Morris bruscamente lasciarono il gruppo il giorno della pubblicazione dell'album, solo poche ore prima di un concerto al Capitol Theatre di Aberdeen. \u00c8 stata una decisione d'impulso, che non hanno mai corrisposto. Severin ha poi osservato: \"C'\u00e8 un'altra band che alla quale \u00e8 successo questo? Non credo\".\nIl 29 maggio 2006 l'album \u00e8 stato ripubblicato in versione rimasterizzata con due tracce bonus: il singolo non-album \"Love in a Void\" (doppio lato A del singolo \"Mittageisen\", presente anche nella raccolta \"\") e l'inedito strumentale \"Infantry\". L'album, questa volta con la copertina progettata da Maybury, \u00e8 stata ristampata in vinile per il Record Store Day nell'aprile 2015 con l'opera autentica che la band aveva presentato alla Polydor nel 1979.\nLascito.\n\"Join Hands\" \u00e8 considerato un album post-punk da Heylin ed elencato come tale da AllMusic. Secondo Simon Reynolds, \u00e8 anche visto come un precursore del genere gothic rock dovuto a molte delle sue canzoni. La sua atmosfera \"funebre\" \"ha ispirato una serie di imitatori gotici\", secondo \"Mojo\", ma \"nessuno dei quali combinato all'evoluzione dei singoli dei Banshees.\".\nAllMusic ha commentato che \"alcuni dei brani tratti da [\"Join Hands\"] sembrano anticipare con forza il lavoro del secondo album dei Joy Division, \"Closer\", soprattutto \"Placebo Effect\", il cui suono di chitarra \u00e8 stato una chiara ispirazione per la canzone \"Colony\" della band di Manchester\". Nel film del 2007 \"Control\", la copertina di \"Join Hands\" \u00e8 mostrata in una scena dove la moglie di Ian Curtis, Deborah (che ha co-scritto la sceneggiatura), guarda la raccolta di dischi di suo marito.\nSuccessivamente \"Join Hands\" \u00e8 stato citato da altri acclamati musicisti dalla critica. Il leader degli LCD Soundsystem James Murphy, ha espresso un apprezzamento dell'album affermando che i primi dischi che ha comprato erano \"Join Hands\", \"Grotesque\" dei Fall e \"Nick the Stripper\" dei Birthday Party. \"Tutti e tre i dischi sono tra i pi\u00f9 belli che abbia mai sentito\", ha detto. Alla fine del 2008, Morrissey ha scelto il brano \"Mother\" nella sua playlist quando \u00e8 stato intervistato per la BBC Radio 2. Johnny Marr ha detto che era un grande ammiratore del secondo album di diverse band, tra cui Siouxsie and the Banshees.\nTracce.\nTesti di Sioux, musiche di Siouxsie and the Banshees, tranne ove indicato.\nVersione originale.\nTracce bonus rimasterizzazione 2006"}
{"id": "375623", "revid": "1728", "url": "https://it.wikipedia.org/wiki?curid=375623", "title": "Tetradramma", "text": "Il tetradramma (o pi\u00f9 raramente tetradrammo) era una moneta in uso nella Grecia arcaica, coniata inizialmente ad Atene intorno al 510 a.C., del valore di quattro dracme.\nSi diffuse in poco tempo in tutto il mondo greco.\nCitt\u00e0 che utilizzavano il tetradramma.\nAitna.\nUn tetradramma in argento, di Aitna, attribuito al \"Maestro del Sileno\" (o \"Maestro di Aitna\"), di cui si conosce un unico esemplare, si trova a Bruxelles (Bibli\u00f2theque Royale de Belgique).\nRiporta al dritto la testa di Sileno, che allude a Dioniso, con le orecchie appuntite e un minuscolo scarabeo. Nel bordo \u00e8 l'etnico \"\u0391\u0399\u03a4\u039d\u0391\u0399\u039f\u039d\" (moneta etnea), contornato da un cerchio puntato.\nAl rovescio \u00e8 rappresentato Zeus \"Aitnaios\", protettore del vulcano Etna, volto verso destra (seated), seduto su un trono riccamente decorato e coperto da una pelle di leone. Il Dio \u00e8 vestito con un \u03b9\u03bc\u03b1\u03c4\u03b9\u03bf\u03bd (\"imation\"), che passa sopra la spalla sinistra. Nella mano destra che \u00e8 in alto sopra la testa tiene un tralcio di vite, mentre la mano sinistra, con il braccio esteso avanti, tiene un fulmine alato, simile a quello delle monete di Catana. Avanti un'aquila, con le ali chiuse \u00e8 appollaiata su un albero di pino. Pesa 17,23 g ed ha un diametro di 26 mm.\nIl culto di Zeus \"Aitnaios\" \u00e8 riportato nelle odi di Pindaro.\nLa moneta risale al periodo di Aitna-Katane (circa 476-461 a.C.) o a quello Aitna-Inessa (successivo al 461 a.C.).\nG. E. Rizzo sostiene che allo stesso maestro sono da attribuire un tetradramma di Katane e uno di Naxos.\nAtene.\nNella citt\u00e0 di Atene, il tetradramma fu coniato per la prima volta nel 510 a.C.. Le monete coniate nella citt\u00e0 dell'Attica nell'Et\u00e0 Arcaica e nell'Et\u00e0 Classica rappresentavano la dea Atena, protettrice della citt\u00e0 e della regione circostante, e sul retro della moneta la civetta, animale sacro alla dea. Sotto il dominio romano la moneta cambi\u00f2 estetica: l'effigie del volto di Atena e della civetta divenne pi\u00f9 elaborata e precisa.\nGelas.\nLe uniche monete ritrovate nel sito archeologico dell'antica polis di Gelas, nella Magna Grecia, risalgono al 420-415 a.C. e rappresentano un auriga su una biga, sul retro un toro androprosopo che rappresenta il fiume Gela. Sopra di esso \u00e8 presente la scritta \u0393E\u039bA\u03a3, in greco antico il nome della polis sicula.\nKatane.\nNella citt\u00e0 di Katane, l'attuale Catania, nella Magna Grecia, il tetradramma rappresentava la quadriga del dio Elio e sul retro il capo del dio Apollo, dio delle arti, della poesia e delle opere teatrali. Vicino al volto del dio \u00e8 presente la scritta \u039a\u0391\u03a4\u0391\u039d\u0391\u0399\u03a9\u039d, in greco antico il nome della citt\u00e0 sicula.\nLocri Epizefiri.\nNella citt\u00e0 di Locri Epizefiri, l'attuale Portigliola, nella Magna Grecia, il tetradramma rappresentava il capo del dio Zeus, padre e re di tutti gli dei greci, e sul retro Dione, figlia di Gea e Urano, seduta in trono con scettro nella mano sinistra. Vicino all'effigie di Dione \u00e8 presente la scritta \u03a0\u03a5\u03a1\u03a1\u039f\u03a5 \u0392\u0391\u03a3\u0399\u039b\u0395\u03a9\u03a3, in greco antico \"Re Pirro\": infatti la moneta ritrovata fu coniata sotto il dominio di Pirro, re d'Epiro.\nMorgantina.\nIl tetradramma d'argento coniato a Morgantina risale all'anno 305- 304 a.C. durante il dominio di Agatocles che, per premiare la Polis di averlo aiutato nel 317 a.C., quando prese con la forza il potere a Siracusa, concesse alla cittadina questo privilegio.\nL'esemplare studiato da G. E. Rizzo, che faceva parte della \"Collezione Pennisi\", ha un diametro di mm 28 e peso di g 17,40. Su una faccia Persefone a sinistra con tre delfini e nell'altra la Nike che incorona un auriga (Demetra o Agatocles?) e la scritta greca in esergo \"\u039c\u039f\u03a1\u0393\u0391\u039d\u03a4\u0399\u039d\u03a9\u039d\" (Morgantin\u014dn). (CoinArchives.com)\nL'archeologo Kenan T. Erim e il Prof. Erik Sjoqvist attribuirono una datazione dal 340-330 a.C. ma i tetradrammi di Agatocles coniati a Siracusa sono molto simili, con il monogramma AI e la triskeles (trinacria).\nRhegium.\nLa riproduzione soprastante di un tetradramma (moneta d'argento del peso tra i 16,4 e i 17,5 g) della citt\u00e0 di Reggio Calabria, di epoca magnogreca intorno al 400 a.C. proviene da un originale custodito presso il Museo della Magna Grecia.\nSiracusa.\nLa citt\u00e0 siceliota inizia a coniare, pi\u00f9 tardi rispetto a altre citt\u00e0 greche, adottando subito come piede monetario il tetradramma. La scelta \u00e8 da ricollegare al fatto che la citt\u00e0, quando inizia a coniare vuole entrare nei circuiti commerciali delle madre patria, e poich\u00e9 nella Grecia continentale la moneta pi\u00f9 forte era il tetradramma ateniese adotta lo stesso valore.\nI tipi del tetradramma sono al dritto una quadriga, riferimento all'aristocrazia cittadina, i \"gamoroi\", coloro che si erano divisi la terra, mentre al rovescio compare subito la testa della ninfa Aretusa con la legenda \u03a3\u03a5\u03a1\u0391\u039a\u039f\u03a3\u0399\u03a9\u039d (Syrakosi\u014dn); questi tipi resteranno pressoch\u00e9 invariati fino alla fine del V secolo a.C.\nAccanto ai tetradrammi vengono coniati didrammi e dramme, la differenza tra le tre monete \u00e8 chiara fin dai tipi, difatti al dritto presentano: il tetradramma una quadriga, la didramma una biga, la dramma un cavaliere, questo era un espediente per far capire al fruitore il valore della moneta, quattro cavalli 4 dramme, 2 cavalli 2 dramme, 1 cavallo 1 dramma. Sulle monete siracusane appaiono le firme di alcuni famosi incisori di conii dell'antichit\u00e0: Kimon, Eukleidas, Euainetos e altri."}
{"id": "375628", "revid": "2034231", "url": "https://it.wikipedia.org/wiki?curid=375628", "title": "Ripostiglio monetale delle 44 monete d'oro", "text": "Il \"ripostiglio monetale delle 44 monete d'oro\", scoperto nel 1966 da Theodore V. Buttrey a Morgantina, comprende 5 stateri d'oro di re Filippo II di Macedonia (359-336 a.C.), 10 stateri d'oro di Alessandro Magno (336-323 a.C.), 4 stateri di Agatocle di Siracusa (304-289 a.C.), 21 emistateri d'oro di Iceta di Siracusa (288-279 a.C.) e 3 stateri di re Pirro (278-276 a.C.).\nQuesto tesoro potrebbe essere appartenuto al chiliarca macedone Artemidoro, che segu\u00ec il re Pirro in Sicilia. Artemidoro, insieme a Gerone II, fu nominato dall'esercito a Morgantina comandante in capo (\"strategos autocratos\") nel 275 a.C. Poich\u00e9 il furbo ed abile Gerone II nella battaglia del Ciamosoro si sbarazz\u00f2 dei soldati mercenari mandandoli allo sbaraglio contro i bellicosi mamertini \u00e8 molto probabile che Artemidoro venne ucciso ed il suo tesoro non venne mai trovato, nemmeno dai Romani che nel 211 a.C. saccheggiarono Morgantina.\nIl ripostiglio \u00e8 uno di quelli trovati nell'area archeologica di Morgatina ed \u00e8 comunemente identificato come IGCH 2204 e l'analisi \u00e8 stata pubblicata nel 1967 da Richard Stillwell."}
{"id": "375632", "revid": "1543377", "url": "https://it.wikipedia.org/wiki?curid=375632", "title": "K.A", "text": "K.A \u00e8 un album del 2004 del gruppo di rock progressivo francese Magma. Il disco \u00e8 stato pubblicato dopo vent'anni di silenzio, anche se la composizione, del batterista Christian Vander, risale agli anni 1973-1974. Anche questo album, come molti dei precedenti, \u00e8 cantato in kobaiano, la lingua artificiale dei Magma."}
{"id": "375633", "revid": "991694", "url": "https://it.wikipedia.org/wiki?curid=375633", "title": "Pensiero profondo", "text": ""}
{"id": "375634", "revid": "34060", "url": "https://it.wikipedia.org/wiki?curid=375634", "title": "S\u00fcper Lig Turca", "text": ""}
{"id": "375635", "revid": "287204", "url": "https://it.wikipedia.org/wiki?curid=375635", "title": "Ferdinand Bracke", "text": "Professionista dal 1962 al 1979, fu campione del mondo nell'inseguimento individuale nel 1964 e nel 1969, vinse la Vuelta a Espa\u00f1a nel 1971 e due tappe al Tour de France. Nel 1967 stabil\u00ec il record dell'ora percorrendo 48,093\u00a0km.\nCarriera.\nPassista e cronoman, emerse da dilettante nel 1962 vincendo la decima tappa della Corsa della Pace. Nel maggio dello stesso anno pass\u00f2 Indipendente e vinse il Grand Prix des Nations, gara a cronometro. Divenne professionista il 26 settembre 1962 con la squadra Peugeot-BP-Dunlop diretta da Gaston Plaud.\nNegli anni seguenti ottenne numerose vittorie di prestigio su strada: il Trofeo Baracchi, in coppia con Eddy Merckx, nel 1966 e nel 1967, una tappa al Tour de France 1966 e la cronometro finale dell'edizione 1968, che peraltro concluse al terzo posto nella generale. Nel 1971 vinse la Vuelta a Espa\u00f1a battendo il connazionale Wilfried David e lo spagnolo Luis Oca\u00f1a.\nNell'inseguimento su pista duell\u00f2 spessissimo con l'italiano Leandro Faggin: fu il belga a diventare campione del mondo nel 1964 proprio contro Faggin, mentre nei due anni successivi fu l'italiano a imporsi. Torn\u00f2 invece a diventare campione del mondo dell'inseguimento nel 1969 ad Anversa, conquistando poi la piazza d'onore nel 1972 e nel 1974 ed il terzo posto nel 1973. Il 30 ottobre 1967 sigl\u00f2 al Velodromo Olimpico di Roma il record dell'ora con 48,093 chilometri. Il record, battuto l'anno successivo da Ole Ritter, rimase comunque a lungo la miglior prestazione per piste sotto i 600 metri di quota.\nChiuse la carriera nel 1979, a 39 anni."}
{"id": "375636", "revid": "62004", "url": "https://it.wikipedia.org/wiki?curid=375636", "title": "Leandro Faggin", "text": "Nel 1956 vinse la medaglia d'oro olimpica nell'inseguimento a squadre e nel chilometro da fermo. Professionista dal 1957 al 1969, fu tre volte campione del mondo nell'inseguimento individuale.\nCarriera.\nSoprannominato \"il Rosso Volante\", tra i dilettanti Faggin ottenne il primo successo iridato nell'inseguimento individuale ai campionati del mondo nel 1954, seguito dal terzo posto e dal secondo (battuto da Ercole Baldini) nei due anni successivi. Nel dicembre 1956 fu protagonista a Melbourne in occasione dei Giochi della XVI Olimpiade, vincendo due medaglie d'oro: la prima nell'inseguimento a squadre (in quartetto con Tonino Domenicali, Franco Gandini e Valentino Gasparella, quest'ultimo subentrato dai quarti di finale a Virginio Pizzali caduto in batteria), la seconda nel chilometro da fermo con il nuovo record olimpico.\nPassato professionista nel 1957, per dodici anni consecutivi fu fra i primi quattro al campionato del mondo dell'inseguimento individuale; nel 1958 fu secondo, terzo nel 1961, ancora secondo nel 1962; vinse poi i titoli mondiali del 1963, 1965 e 1966, gli ultimi due sul belga Ferdinand Bracke, che lo aveva precedentemente sconfitto nel 1964.\nIn Italia non ebbe rivali e, per tutta la carriera professionistica, dal 1957 al 1968, vinse il titolo italiano di inseguimento individuale, per un totale di dodici consecutivi, la maggior parte dei quali sulla pista del velodromo Vigorelli di Milano. Vinse anche il campionato italiano dell'omnium nel 1959. Fra le sue vittorie rientrano anche nove Sei giorni e numerosi record mondiali nel chilometro da fermo e nell'inseguimento individuale, specialit\u00e0 nella quale arriv\u00f2 sotto il muro dei 6 minuti sui 5 chilometri, con il miglior tempo (5'57\"8) fatto segnare il 19 luglio 1962 a Milano.\nMor\u00ec di un tumore all'intestino a soli 37 anni. A Leandro Faggin \u00e8 stata intitolata la blasonata scuola di ciclismo di Padova che tra l'altro gestisce il Velodromo Monti."}
{"id": "375637", "revid": "1048993", "url": "https://it.wikipedia.org/wiki?curid=375637", "title": "Ugo Agostoni", "text": "Carriera.\nNacque in un'agiata famiglia di commercianti, in giovane et\u00e0 pratic\u00f2 diverse discipline sportive nella Polisportiva Pro Lissone, per poi intraprendere la carriera di ciclista. Nella categoria dei dilettanti vinse, nel 1910, la corsa a tappe chiamata Ai mari, ai laghi, ai monti, imponendosi all'attenzione di tecnici e tifosi. Nello stesso anno arriv\u00f2 terzo al Campionato italiano di categoria.\nDivenuto professionista all'et\u00e0 di soli diciotto anni, nel 1911, lo stesso anno vinse una tappa nella Corsa delle Tre Capitali, una gara che partiva da Torino ed arrivava a Roma dopo essere passata per Firenze; vinse anche la prima delle due tappe della Roma-Napoli-Roma. L'anno successivo si impose nel Giro dell'Emilia, vittoria che rimarr\u00e0 fra le pi\u00f9 importanti della sua carriera insieme al secondo posto al Giro d'Italia di quell'anno (corso a squadre) con la sua formazione, la Peugeot, dietro all'Atala. Sempre nel 1912 partecip\u00f2 al Tour de France.\nNel 1913 conquist\u00f2 il record italiano dell'ora sulla pista delle Cascine a Firenze. Fu alla Milano-Sanremo che ottenne la pi\u00f9 importante vittoria della carriera, imponendosi nel 1914 su Carlo Galetti e Charles Crupelandt; arriver\u00e0 terzo nella \"Classicissima\" nel 1918, a quasi un'ora da Costante Girardengo. Dopo la Guerra conquist\u00f2 altre piazzamenti ragguardevoli anche al Giro d'Italia, come il quinto posto nel 1919 e il settimo nel 1920, quando fu anche insignito della vittoria nella tappa finale con arrivo a Milano ex aequo con altri 8 corridori. Fu anche quarto al Giro di Lombardia 1919.\nMor\u00ec il 26 settembre 1941 in seguito a un'operazione chirurgica. Dal 1946 gli \u00e8 stata dedicata la Coppa Agostoni divenuta ormai una classica, che parte proprio da Lissone, suo paese natale. Oggi Agostoni riposa nel cimitero di Lissone."}
{"id": "375638", "revid": "2179318", "url": "https://it.wikipedia.org/wiki?curid=375638", "title": "Paolo Thaon di Revel", "text": "In tre circostanze gli fu conferita la croce di guerra al valore militare. Aiutante di campo di re Vittorio Emanuele III di Savoia, insignito del Collare dell'Annunziata, riceve il titolo di \"Duca del Mare\" e l'altissimo grado di Grande ammiraglio, unico nella storia della Marina italiana. \nFu senatore del Regno, Ministro della Marina e Presidente del Senato dal 1943-1944.\nBiografia.\nInfanzia ed educazione.\nPaolo, figlio del ministro delle finanze e firmatario dello Statuto Albertino Ottavio Thaon di Revel e della terza moglie Carolina Clermont de Vars, trascorse la sua infanzia a Torino con i due fratelli gemelli maggiori, Vittorio e Adriano. La perdita del padre all'et\u00e0 di nove anni porta una svolta dolorosa per la famiglia pure da punto di vista economico. Dopo aver frequentato l'Istituto Patern\u00f2 e il collegio salesiano di Val Salice a Torino, lo stesso di Don Bosco, fu mandato a Genova presso il collegio barnabita Sant'Anna, istituto preparatorio agli esami di ammissione alla scuola di Marina.\nAmmissione alla Regia Marina.\nEntr\u00f2 in Marina nel 1873 a quattordici anni e fece due anni a Napoli e tre a Genova. \nGuardiamarina nel 1877, nel 1879 partecip\u00f2 alla circumnavigazione del globo a bordo della fregata Garibaldi. La sua carriera prosegu\u00ec con le nomine a sottotenente di vascello nel 1880 a soli 21 anni, tenente di vascello nel 1886 e capitano di corvetta nel 1896, quando fu per quattro anni aiutante di campo di re Umberto I. \nIl 1\u00ba gennaio 1900, Revel fu promosso capitano di fregata e designato comandante della torpendiera-avviso \"Sparviero.\" Dai suoi superiori viene considerato un brillante manovratore e severo educatore e gli fu assegnato il comando dei prestigiosi istituti di formazione, la Scuola macchinisti di Venezia e l'Accademia Navale di Livorno (1900-1907). Promosso a capitano di vascello nel 1904, dal 1907-1909 fu al comando della nuova corazzata veloce \"Vittorio Emanuele\". \nNel 1908, durante il terribile terremoto che colp\u00ec la Sicilia, presso la citt\u00e0 di Messina, Thaon schiera la corazzata e tutte le altri navi della squadra per il primo intervento di protezione civile. Salgono a bordo della \"Vittorio Emanuele\" la coppia reale per recarsi a Messina, dove, a prodigarsi in prima linea si distinse la regina Elena di Montenegro. Successivamente, nel 1909, i reali ritornano a bordo della corazzata in occasione dell'incontro con tra i sovrani d'Italia e della Germania nel Mediterraneo, il 12 maggio. Nel 1910, Thaon riceve la nomina di contrammiraglio e presidente di una commissione ministeriale incaricata del riordino degli studi negli istituti d'istruzione della Regia Marina, quindi sbarca, e si sposta da La Spezia a Livorno e Napoli. L'anno successivo vara la riforma dei corsi dell'Accademia navale e riceve l'incarico di aiutante di campo del re Vittorio Emanuele III che svolge per otto mesi.\nMatrimonio.\nSpos\u00f2 a Torino, il 5 maggio 1898, Irene di Enrico Martini di Cigala e Cocconato. Dalla loro unione nacquero due figlie, Giovanna (1899) e Clorinda (1905). Al matrimonio della figlia Clorinda con il capitano di corvetta Mariano Imperiali, duca di Francavilla, il 16 gennaio 1941, furono testimoni il cugino della sposa Paolo, ministro delle finanze e Umberto di Savoia, principe di Piemonte.\nGuerra italo-turca.\nCome contrammiraglio partecip\u00f2 alla guerra italo-turca (1911-1912) e fu posto a comando della II Divisione della II Squadra navale, composta dagli incrociatori corazzati \"Marco Polo\", \"Varese\", \"Ferruccio\" e (nave ammiraglia) \"Garibaldi\" con il supporto dei esploratori \"Coatit\" e \"Minerva\"; affond\u00f2 nel porto di Beirut navi turche, contribu\u00ec ai bombardamenti di Tripoli e alla distruzione dei porti lungo i Dardanelli. Queste azioni militari offensive, per le quali merit\u00f2 la commenda dell'ordine militare di Savoia, crearono viceversa tensioni politiche e diplomatiche, sia domestiche sia internazionali. Nominato Capo di stato maggiore della Marina in sostituzione del viceammiraglio Carlo Rocca Rey dal 1913 al 1915, spinse allo sviluppo dei navigli leggeri e alla costituzione di un'aviazione navale.\nPrima guerra mondiale.\nCon l'entrata dell'Italia nella Prima guerra mondiale (24 maggio 1915), Thaon si trov\u00f2 in contrasto con il comandante in capo dell'Armata, il viceammiraglio Luigi di Savoia duca degli Abruzzi, fautore (spalleggiato dagli ammiragli Cagni e Millo) di una strategia che non condivideva; il Duca degli Abruzzi desiderava affrontare la squadra navale in mare aperto e vendicare la sconfitta di Lissa mentre Thaon ritenne che le operazioni navali del futuro portassero meno all'occasione della grande battaglia navale, in favore di nuovi mezzi insidiosi come siluranti, sommergibili, mine e aeroplani. Nelle prime azioni austriache vengono colati a picco due incrociatori da sommergibili tedeschi e per sabotaggio, nel porto di Brindisi, esplode la corazzata \"Benedetto Brin\" e a Taranto la nuova corazzata \"Leonardo da vinci\". Il principe rimase al comando della flotta e Thaon si dimise dall'incarico di Capo di Stato Maggiore, il 1\u00ba ottobre 1915. Presentandosi a Vittorio Emanuele III disse: \u00abMaest\u00e0 devo combattere e guardarmi dagli austriaci, dagli Alleati e dagli ammiragli italiani. Le assicuro che i primi mi danno meno da fare degli altri due\u00bb.\nOttenendo la nomina di comandante in capo del Dipartimento militare marittimo di Venezia, sostenne il potenziamento l'aviazione navale, l'impiego dei treni armati, la creazione dei moderni fanti di marina e dei MAS alla quale riformula la destinazione tattica; non solo arma difensiva protetta dai canali della laguna, ma orma offensiva, capace di colpire il nemico all'interno delle sue basi. La strategia operativa port\u00f2 all'affondamento della corazzata austriaca Wien nel porto di Trieste, della SMS \"Szent Istv\u00e1n\" a Premuda (celebrata come l'impresa di Premuda) e della nave ammiraglia dell'impero austro-ungarico, la SMS \"Viribus Unitis\" a Pola. Dopo la rotta di Caporetto, sostenne il mantenimento della linea del Piave e della laguna di Venezia. Sul finire della guerra condusse il bombardamento di Durazzo e organizz\u00f2 la rapida occupazione delle isole e delle coste dell'Istria e della Dalmazia; \u00absenza il blocco navale voluto dal Thaon e assicurato dalle Regie Navi e dai loro equipaggi tra il 1915 e il 1918, la guerra sull'Isonzo, sulle Alpi e sul Piave non solo non sarebbe stata vinta, ma avrebbe comportato, assieme alla rovina dell'Italia, anche quella della Francia e dell'Inghilterra\u00bb.\nSempre dentro l'Arsenale di Venezia furono realizzate le protezioni per la salvaguardia del patrimonio artistico e architettonico veneziano. Fu proprio l'Ammiraglio a pianificare e a porre in opera una serie di intelligenti iniziative tese a tutelare le opere, i monumenti i palazzi della citt\u00e0. Sapeva, come emerge dalla sua lunga corrispondenza con Gabriele D'Annunzio, protratta fino alla morte del poeta, che \u00abla guerra \u00e8 cultura perch\u00e9 l'anima di un popolo e dei singoli \u00e8 cultura\u00bb. In seguito all'armistizio di Villa Giusti, il Thaon annunci\u00f2 il bollettino della Vittoria Navale, composto da D'Annunzio.\nCarriera politica.\nFu nominato senatore del Regno nel 1917 e promosso ammiraglio nel 1918. Partecip\u00f2 come delegato navale alla Conferenza di pace di Parigi (con il ministro degli esteri Sonnino) e difese a spada tratta, ma invano, i diritti italiani sulla Dalmazia e il rispetto del Patto di Londra. \nDivenne ispettore generale della Regia Marina fino al 30 maggio 1920 e fu nominato presidente della Societ\u00e0 Geografica Italiana dal 1921 al 1923.\nDall'ottobre 1922 entr\u00f2 nel Governo Mussolini, il cosiddetto Primo Governo Nazionale in qualit\u00e0 di ministro della Regia Marina (come uomo di fiducia di re Vittorio Emanuele III), insieme al generale dell'esercito Armando Diaz, come Ministro della Guerra, e tra gli altri, a Giovanni Gronchi, futuro presidente della repubblica. Il suo ministero non fu privo di contrasti con il capo del governo Mussolini, sia per la politica di bilancio inflessibilmente rivolta al pareggio e al disavanzo primario (che quindi limit\u00f2 di molto sia le nuove costruzioni sia i fondi per l'addestramento, la formazione del personale e il rinnovamento dei quadri), ma soprattutto per la politica navale del regime, che tendeva a un certo avventurismo; con l'incidente di Corf\u00f9, il Revel prese di fatto le distanze da Mussolini dato che l'Italia si stava ponendo in rotta di collisione con la Gran Bretagna, con gravi rischi per il paese. Per la seconda volta, si dimise dalla carica di capo di stato maggiore della Marina e comandante in capo delle forze navali. Dall'incarico ministeriale rassegn\u00f2 le dimissioni nel maggio del 1925, dopo la riforma con cui Mussolini istituiva il nuovo ordinamento del comando supremo (affidando a Badoglio la carica di capo di stato maggiore generale). Con la riforma, Revel non vedeva realizzarsi l'auspicabile coordinamento delle forze, ma a suo parere, la sola subordinazione della marina e dell'aeronautica all'esercito.\nFu insignito del titolo di (primo) \"Duca del Mare\" il 24 maggio 1924 e promosso grande ammiraglio il 4 novembre dello stesso anno, l'unico nella storia della Marina, rimanendo in tal modo in servizio a vita con un proprio ufficio al ministero. Quando nel 1923 fu costituita la Regia Aeronautica, che assorb\u00ec sotto un unico comando i mezzi e l'organizzazione delle forze aeree della marina e dell'esercito, si prodig\u00f2 per ottenere una consistente aliquota di mezzi aerei da porre sotto il controllo della Marina per la lotta sul mare.\nSeconda guerra mondiale.\nNel 1932 fu nominato primo segretario di S.M. per il Gran Magistero dell'Ordine dei Santi Maurizio e Lazzaro. Richiamato alle istituzioni, nel novembre del 1941 Mussolini affid\u00f2 al grande ammiraglio la presidenza della commissione d'inchiesta sulla condotta delle operazioni italiane nella campagna dell'Africa Orientale Italiana. Della commissione d'inchiesta interforze facevano parte il generale d'armata Pietro Ago e il generale di squadra aerea Giuseppe Manno; i lavori si conclusero dopo pochi mesi e ai primi di marzo consegn\u00f2 al capo del governo gli atti finali. La conclusione dei lavori della commissione rappresent\u00f2 l'ultimo contatto ufficiale con Mussolini.\nDopoguerra.\nRevel faceva parte della ristretta cerchia dei collaboratori di Vittorio Emanuele III e istituzionalmente partecipava alle settimanali udienze regie del gioved\u00ec al Quirinale. Ci\u00f2 nonostante, non fu coinvolto in prima persona negli eventi che portarono all'armistizio di Cassibile del 3 settembre e non ader\u00ec alla Repubblica Sociale Italiana. Dopo essere stato in un primo tempo escluso dalle indagini della Commissione della epurazione, il 27 agosto 1944 viene inquisito e in tale circostanza decise di non presentare alcuna linea di difesa all'Alto commissario che, con un'ordinanza del 18 novembre 1945, lo scagion\u00f2 da qualsiasi addebito; venne pertanto assolto con provvedimento liberatorio e con la conferma della carica di senatore.\nDopo la caduta del fascismo, nel periodo costituzionale transitorio fu nominato Presidente del Senato, dal 28 luglio 1943 al 20 luglio 1944. Nel maggio del 1946, dopo aver fatto parte della cerchia dei consiglieri di re Umberto II nel periodo della sua Luogotenenza e aver ripreso l'incarico di primo segretario degli ordini cavallereschi, si schier\u00f2 al referendum del giugno 1946 apertamente a favore del blocco monarchico.\n\u00c8 a Paolo Thaon di Revel che si deve l\u2019idea di costruire le due navi scuola italiane in stile antico, la \"Colombo\" e la \"Vespucci\": la prima scomparsa in Unione Sovietica dopo che Stalin la pretese come parte del pagamento dei debiti di guerra, mentre l\u2019altra, in servizio ancor oggi, \u00e8 considerata tra le pi\u00f9 belle navi del mondo.\nUomo di \"mistica\" fede monarchica, fece parte della massoneria. Fu membro della Gran Loggia d'Italia e sovrano grande ispettore generale, membro attivo del Supremo Consiglio del 33\u00b0 e massimo grado per l'Italia e le sue dipendenze e colonie del Rito scozzese antico ed accettato (1921). Era pure di vivace penna nell'epistolare privato e di servizio, ma si mantenne a debita distanza dai giornali e dalla storiografia contemporanea, nella convinzione che \"\"chi fa la storia non deve scriverla\" e che \"la storia in fondo \u00e8 quella che si crede\"\".\nSepoltura e memoria.\nLe sue spoglie riposano nella Basilica di Santa Maria degli Angeli e dei Martiri a Roma. In suo onore e ricordo \u00e8 stata nominata \"Borgo Revel\" la frazione Calciavacca del comune di Verolengo, in provincia di Torino, come pure il ponte Thaon di Revel, inaugurato il 2 luglio 2013 a La Spezia, oltre a numerosi corsi, vie e strade in molte citt\u00e0 d'Italia.\nRiconoscimenti.\nIl 15 giugno 2019 \u00e8 stato varato un pattugliatore polivalente d'altura con il nome Paolo Thaon di Revel."}
{"id": "375639", "revid": "729019", "url": "https://it.wikipedia.org/wiki?curid=375639", "title": "Jef Scherens", "text": "Professionista dal 1929 al 1951, \u00e8 considerato uno dei pi\u00f9 forti sprinter di sempre, venne soprannominato \"Poeske\", piccolo gatto, per lo scatto \"felino\" che contraddistingueva gli ultimi metri delle sue volate. Fu sette volte campione del mondo nella velocit\u00e0: tale record venne eguagliato nel 1964 da Antonio Maspes e superato poi con 10 titoli consecutivi nel 1986 da Koichi Nakano.\nCarriera.\nPass\u00f2 professionista il 13 ottobre 1929. Dopo il terzo posto del 1931, nel 1932 a Roma conquist\u00f2 il primo dei suoi sette titoli mondiali imponendosi sul francese Lucine Michard che batt\u00e9 anche l'anno successivo a Parigi. Fu re indiscusso della velocit\u00e0, conquistando altri 4 titoli consecutivi (per un totale di sei) fino al 1938, quando ad Amsterdam fu battuto da Arie van Vliet. Nello stesso anno divenne il primo belga a conquistare il Gran Premio di Parigi, fra le pi\u00f9 prestigiose competizioni a livello di ciclismo su pista al tempo.\nNel 1939 si qualific\u00f2 per la finale ancora contro l'olandese van Vliet, ma la competizione fu sospesa per lo scoppio della Seconda guerra mondiale: e proprio il conflitto mondiale interruppe la carriera di Scherens nel pieno delle potenzialit\u00e0, quando aveva 30 anni. Nel 1947, all'et\u00e0 di 38 anni, seppe per\u00f2 nuovamente imporsi per una settima e ultima volta, sulla pista di Parigi, a quindici anni di distanza dalla prima vittoria iridata. Si ritir\u00f2 il 21 gennaio 1951, a quasi 42 anni.\nFra le sue vittorie rientrano anche 23 titoli nazionali, di cui addirittura quindici nella velocit\u00e0."}
{"id": "375642", "revid": "320578", "url": "https://it.wikipedia.org/wiki?curid=375642", "title": "Yuliya Bartsevich", "text": ""}
{"id": "375643", "revid": "767487", "url": "https://it.wikipedia.org/wiki?curid=375643", "title": "Tempio di Poseidone (Taranto)", "text": "Il tempio di Poseidone (o Tempio Dorico) \u00e8 un tempio periptero di ordine dorico situato nella odierna piazza Castello nel centro storico di Taranto. Risulta essere il tempio pi\u00f9 antico della Magna Grecia ed \u00e8 l'unico luogo di culto greco ancora visitabile nel Borgo Antico. \nStoria.\nIl tempio \u00e8 datato al primo quarto del VI secolo a.C.. Si presuppone che la peristasi dorica sia dovuta ad una fase di espansione successiva alla costruzione della cella in quanto non si riscontrano connessioni costruttive nelle fondazioni con il nucleo pi\u00f9 antico. Il tempio ha subito saccheggi gi\u00e0 in et\u00e0 postantica e parti del tempio sono stati utilizzati per la costruzione di altri edifici.\nI ruderi del tempio erano inglobati nella chiesa della SS. Trinit\u00e0, nel cortile dell'oratorio dei Trinitari, nella casa Mastronuzzi e nel convento dei Celestini. Nel 1700 erano ancora visibili dieci spezzoni di colonne, ma furono rimossi e andarono dispersi durante il rifacimento del convento nel 1729.\nVerso la fine dell'Ottocento, l'archeologo Luigi Viola ne studi\u00f2 i resti ed attribu\u00ec il tempio al culto di Poseidone, ma esso \u00e8 pi\u00f9 probabilmente da mettere in relazione con le divinit\u00e0 femminili di Artemide, Persefone o Hera.\nAltri reperti andarono dispersi con la successiva demolizione del convento nel 1926 e della vicina chiesa nel 1973.\nDescrizione.\nLe devastazioni e i saccheggi susseguitesi nell'arco dei secoli, nonch\u00e9 il fenomeno del reimpiego, ha reso impossibile il compito di definire la planimetria esatta del tempio.\nLe 2 colonne di ordine dorico rimaste a testimonianza dell'antico tempio magno-greco, pi\u00f9 una base con 3 tamburi o rocchi, furono realizzate in carparo locale ricavato dalla stessa acropoli, e rappresentano il lato lungo della \"peristasis\" del tempio, i cui resti sono stati individuati nel chiostro e nelle cantine del Monastero di San Michele, che fa da sfondo ai ruderi al fianco di Palazzo di Citt\u00e0. Sono alte ciascuna 8,47 metri, con un diametro di 2,05 metri e un interasse di 3,72 metri: dall'osservazione dell'area della \"peristasis\" e dal calcolo del rapporto tra la sua ampiezza e l'interasse, si suppone che il tempio avesse il fronte rivolto verso il canale navigabile, e che fosse costituito da 6 colonne sui lati corti e da 13 sui lati lunghi. Inoltre, sia il profilo del capitello che i \"rocchi\", molto bassi e sovrapposti senza un perno centrale, fanno risalire i manufatti agli inizi del V secolo a.C.&lt;br&gt; Tuttavia, la presenza di una piccola fossa vicino alle colonne, nonch\u00e9 le tracce presenti ai bordi della stessa, fanno pensare all'esistenza di una pavimentazione e di un'alzata in legno appartenenti ad un primo edificio di culto, in mattoni crudi e materiale deperibile, costruito alla fine dell'VIII secolo a.C. dai primi coloni spartani. L'area sacra sarebbe stata abbandonata definitivamente alla fine del III secolo a.C., quando la citt\u00e0 fu conquistata dai Romani, per poi ritornare ad essere utilizzata nel VI secolo con silos, granai, quando la popolazione si ritir\u00f2 nella penisola per motivi difensivi. Nel X secolo i resti del tempio avrebbero ospitato un luogo di culto cristiano, mentre dal XIV secolo una parte dell'area fu utilizzata per attivit\u00e0 produttive con vasche di decantazione dell'argilla e piccole fornaci."}
{"id": "375644", "revid": "6923", "url": "https://it.wikipedia.org/wiki?curid=375644", "title": "Fine Gael", "text": " \nIl Fine Gael \u00e8 un partito politico irlandese di centro-destra liberal-conservatore e cristiano democratico, il terzo pi\u00f9 rappresentato nel D\u00e1il \u00c9ireann e il pi\u00f9 rappresentato tra i partiti irlandesi al Parlamento europeo.\nIl nome letteralmente significa \"Famiglia degli irlandesi\"; \u00e8 membro del Partito Popolare Europeo e dell'Internazionale Democratica Centrista.\nStoria.\nIl FG \u00e8 stato fondato nel 1933 dall'unione di tre partiti:\nVa comunque detto che lo stesso Fine Gael \"negli anni Trenta venne definito la versione irlandese del fascismo\".\nIdeologia e politiche.\nIl FG nasce come il \"partito della legge e dell'ordine\". Si \u00e8 sempre battuto contro l'evasione fiscale, per il sostegno all'attivit\u00e0 d'impresa e la rettitudine nell'agire politico. Pu\u00f2 essere considerato un partito di centro-destra, decisamente europeista, vicino alle posizioni cristiano-democratiche e del conservatorismo. \u00c8 spesso accusato di essere il partito dello status quo, anche se ha avanzato proposte in materia di neutralit\u00e0 internazionale dell'Irlanda, di assistenza all'infanzia e di unioni omosessuali ed \u00e8 stato tra gli artefici dell'introduzione della legge sul divorzio.\nNel 2014 ha sostenuto il disegno di legge che, dopo l'approvazione a larga maggioranza del senato, ha permesso alle coppie omosessuali unite civilmente di accedere all'adozione. Successivamente ha promosso e sostenuto la campagna del s\u00ec al \"referendum\" costituzionale del 22 maggio che chiedeva di modificare l'articolo 41 della Costituzione del 1937 con l'inserimento del comma \"Il matrimonio pu\u00f2 essere contratto per legge da due persone, senza distinzione di sesso\". Il referendum poi approvato con il 62,1% di voti ha permesso l'allargamento del diritto al matrimonio anche alle persone omosessuali.\nStoria amministrativa.\nA livello amministrativo il FG \u00e8 spesso alleato con il Fianna F\u00e1il, ma a livello nazionale tra il 1994 e il 1997 ha governato assieme ai Laburisti e alla Sinistra democratica e dal 2011 assieme ai Laburisti.\nAlle elezioni politiche del 2002 il FG aveva ottenuto il peggior risultato dal 1948 (19,8%), il 22,5% dei voti e 31 seggi. Alle elezioni europee del 2004 il FG aveva invece ottenuto 5 seggi, contro i 4 del FF. Il buon andamento del FG \u00e8 stato poi confermato alle politiche del 2007, in cui \u00e8 passato dal 22,5% al 27,3%, conquistando ben 20 seggi in pi\u00f9 (51). Il FG \u00e8 stato l'unico partito irlandese a guadagnare seggi, soprattutto a discapito degli indipendenti (-6) e dei Democratici progressisti (-6). L'avanzata non era tuttavia stata sufficiente ai democristiani per ritornare al governo.\nAlle elezioni politiche del febbraio 2011 il FG si \u00e8 affermato come primo partito irlandese con il 36,1% dei voti. Dal 1932 il primo partito irlandese era sempre stato il Fianna F\u00e1il. Il 6 marzo il FG ha annunciato il raggiungimento di un accordo per la formazione di una coalizione di governo con i Laburisti. Il governo \u00e8 stato guidato dal leader del FG Enda Kenny.\nAlle elezioni politiche del febbraio 2016 il FG si \u00e8 confermato come primo partito ma scendendo al 24% dei voti e la coalizione di governo ha perso la maggioranza assoluta."}
{"id": "375646", "revid": "287204", "url": "https://it.wikipedia.org/wiki?curid=375646", "title": "Fianna F\u00e0il", "text": ""}
{"id": "375648", "revid": "125961678", "url": "https://it.wikipedia.org/wiki?curid=375648", "title": "Cueca", "text": "La cueca \u00e8 un ballo praticato in America meridionale, in particolare in: Argentina, Bolivia, Cile, Colombia e Per\u00f9.\nOrigini.\nNon si conoscono bene le sue vere origini ma si pensa che abbia avuto influenze spagnole o africane. La versione pi\u00f9 diffusa sembra derivi dalla \"zamacueca\", un ballo peruviano che rappresenta una variante della danza spagnola di derivazione creola o africana. Si pensa che la \"zamacueca\" sia arrivata in Cile e in Argentina dove il nome fu poi distorto e abbreviato continuando a evolversi.\nL'interpretazione pi\u00f9 comune che viene fatta di questo ballo di piazza \u00e8 \"zoomorfica\": ripropone il rituale del gallo e della gallina dove il maschio, molto entusiasta e al tempo stesso aggressivo tenta di corteggiare la femmina che \u00e8 invece molto elusiva e si mantiene sulla difensiva.\nIn Bolivia.\nLa \"Cueca\" si diffuse in Bolivia provenendo dal Cile e dal Per\u00f9 all'inizio del XX secolo e ha assunto proprie caratteristiche. \u00c8 menzionata in varie opere letterarie del paese, inoltre l'inno \"Viva mi patria\", composta da Apolinar Camacho, \u00e8 una \"cueca\" ed \u00e8 riconosciuta come secondo inno del paese. Si balla in tutto il paese con variazioni regionali che portano il nome dalle zone di origine: la \"Cueca Pace\u00f1a\" (dal Dipartimento di La Paz), la \"Cueca Chuquisaque\u00f1a\" (dal Dipartimento di Chuquisaca), la \"Cueca Potosina\" (dal Dipartimento di Potos\u00ed), la \"Cueca Cochabambina\" (dal Dipartimento di Cochabamba), la \"Cueca Tarije\u00f1a\" e la \"Cueca Chapaca\" (entrambe dal Dipartimento di Tarija).\nIn Cile.\nNonostante la sua presenza a partire dai primi insediamenti spagnoli in Cile, \u00e8 stato considerato come ballo \"ufficiale\" del Cile dal 1979.\nAnche in questo Paese sono riportate alcune differenze a seconda delle zone geografiche e si conoscono due distinte varianti della cueca tradizionale.&lt;br&gt;\nLa \"cueca del nord\": in questa versione non c'\u00e8 il canto ma solo l'accompagnamento musicale di tromba, basso tuba e tamburo.&lt;br&gt;\nLa \"cueca di Chilo\u00e9\": cos\u00ec detta dalla provincia di provenienza; i passi sono brevi e la voce ha un ruolo molto pi\u00f9 importante di quello degli strumenti.\nNella citt\u00e0 di San Bernardo si svolge l'ultimo sabato di aprile il festival \"Abril cuecas Mil\". Diversi gruppi musicali suonano mille \"cuecas\" una dopo l'altra in una maratona che dura pi\u00f9 di 30 ore.\nIn Per\u00f9.\nIn questo paese venne chiamata \"chilena\" (cilena) fino alla guerra del Pacifico che vide contrapporsi la coalizione Per\u00f9-Bolivia al Cile. Dopodich\u00e9 venne rinominata in \"marinera\"."}
{"id": "375649", "revid": "767487", "url": "https://it.wikipedia.org/wiki?curid=375649", "title": "Frankie Knuckles", "text": "Veniva anche chiamato \"The Godfather of House Music\" (Il padrino della musica house).\n\u00c8 scomparso nel 2014 all'et\u00e0 di 59 anni per complicazioni dovute al diabete mellito di tipo 1, malattia per la quale nel 2008 aveva subito l'amputazione di un piede.\nCarriera.\nStudi\u00f2 alla \"Dwyer School of Art\", nel Bronx, e successivamente frequent\u00f2 il FIT (\"Fashion Institute of Technology\") di Manhattan. Cominci\u00f2 a fare il dj, nel 1971 al Better Days di New York, dove lavor\u00f2 con Tee Scott. La sua selezione musicale iniziale prevedeva principalmente funk, jazz, rhythm'n'blues, soul.\nKnuckles si fece subito notare per le sue abilit\u00e0 e perci\u00f2 nel 1972 fu ingaggiato come dj resident del Gallery, locale newyorkese, dove affianc\u00f2 due dj molto popolari: Nicky Siano, che era anche proprietario del locale, e Larry Levan, suo grande amico. I tre furono tra i primi, insieme a Kenny Carpenter, ad introdurre nei club la tecnica del \u201cmixaggio\u201d, ovvero suonare i dischi uno dietro l'altro, senza interruzioni, in modo che la musica scorresse con continuit\u00e0. Altra curiosit\u00e0 tecnica, furono tra i primi ad utilizzare pi\u00f9 di due piatti per inserire effetti sonori nel passaggio da un brano all'altro.\nNel 1973 affianc\u00f2 Levan in un altro club storico: Continental Baths. Quando l'anno successivo Levan lasci\u00f2 il locale, Knuckles divenne il dj principale del locale fino alla chiusura. Successivamente affianc\u00f2 Levan in un altro locale storico: il Paradise Garage. Nel 1976, Levan era impegnato infatti nel suo leggendario \"Garage\", quando gli fu proposto di lasciare New York per trasferirsi a Chicago e lavorare al lancio di un altro storico locale: \"Warehouse\". Levan non era intenzionato a lasciare New York e consigli\u00f2 ai proprietari del locale di Chicago di affidare la selezione musicale a Knuckles. Knuckles si trasfer\u00ec a Chicago nel 1977, diventando il dj resident del Warehouse. La presenza di un pubblico diverso da quello newyorkese, lo spinse a sperimentazioni sonore elettroniche e a lavori di re-editing manuale; Knuckles recupera vecchi pezzi funk, jazz e soul e attraverso manipolazioni elettroniche mediante sintetizzatori e registratori, realizz\u00f2 quel genere che poi sarebbe stato denominato musica house, il cui nome deriva proprio dal locale in cui Knuckles si esibiva nei suoi dj-set. Knuckles contribu\u00ec all'evoluzione della figura del dj: da semplice selezionatore di musica (una sorta di juke box umano) ad artista in grado di creare nuovi ritmi e coinvolgere il pubblico nel ballo. Nel 1983 apr\u00ec un club proprio: il Power Plant. Quando alcune difficolt\u00e0 lo costrinsero a chiuderlo nel 1987, Knuckles torn\u00f2 a New York, e tra la met\u00e0 degli anni ottanta e i primi novanta divent\u00f2 resident al \"The World\", e successivamente al \"The Choice\", \"The Sound Factory\" e \"The Sound Factory Bar\".\nLa sua carriera decoll\u00f2 e si mise a produrre musica. Il suo primo remix risaliva al 1982 per la canzone \"\u201cLet no man put as under\" \"dei First Choice e a seguire \"I'm going to go\" (1985) di Jago. L'attivit\u00e0 discografica ebbe comunque inizio con \"Your Love\": un classico della musica house, realizzato in principio da Byron Walton alias Jamie Principle in acapella nel 1983. Il brano venne proposto in un primo momento in una versione demo su nastro magnetico, destinata solo ad essere sperimentata nei club di Chicago, tra cui il Power Plant. Knuckles, a cui \u00e8 stata consegnata questa prima registrazione dall'amico Freddy Gomez, ridurr\u00e0 parecchio il testo originale di Principle, inserendo molto del materiale musicale che in seguito far\u00e0 parte dell'edizione definitiva. La prima stampa su vinile, contenente un piccolo campione della canzone \"Feels Good\" (1982) degli Electra, fu pubblicata nel 1986 ed era mixata dal dj Mark \"Hot Rod\" Trollan, ma solo nel 1987 usc\u00ec su etichetta Trax Records il 12\" con le due canzoni cantate da Principle e prodotte da Knuckles: \"Baby Wants To Ride / Your Love\". Questa fu la versione ufficiale di \"Your Love\", mixata da Knuckles, incisa anche su licenza di diverse etichette europee nel 1989, e suonata nei primi rave inglesi.\nKnuckles intanto, nella seconda met\u00e0 degli anni ottanta, si concentr\u00f2 in altre produzioni della Chicago house: assieme al produttore Chip E. incise la sua prima traccia per l'etichetta Dj International intitolata \"You Can't Hide\", con il cantante Ricky Dillard. Il brano usc\u00ec nel 1987. Nel frattempo pubblic\u00f2 altri successi da club del filone deep house come i brani del progetto \"Night Writers\" e la canzone \"Tears\" (1989), prodotta con Robert Owens (dei Fingers, Inc.) e Satoshi Tomiie; con i suoi amici newyorkesi David Morales, lo stesso Satoshi Tomiie e Bobby D'Ambrosio nel 1989 fond\u00f2 inoltre la Def Mix Productions, la cui attivit\u00e0 continua tutt'oggi.\nDopo numerosi singoli e remix nel \u201891 arriv\u00f2 il suo primo album: \"Beyond The Mix\". Il disco conteneva le hit \"\"The Whistle Song\u201d \"(probabilmente il brano pi\u00f9 famoso di Frankie Knuckles), \"Rainfalls\" e\" \"Workout\"\", che non solo raggiunsero ottimi piazzamenti nelle classifiche dance ma vennero anche particolarmente apprezzati dalla critica. Il giornalista della rivista di billboard Larry Flick nel 1992 afferm\u00f2 infatti che Knuckles fosse probabilmente il miglior artista dance d'America e che nelle sue produzioni \"conosce il groove, conosce la canzone e tutto il quadro\". Nel 1995 pubblic\u00f2 il suo secondo album \"Welcome To The Real World\" con la cantante Adeva, contenente le hit \"\u201cToo Many Fish\u201d \"e \"Whadda U Want (From Me)\". Nel 2004 \u00e8 uscito l'album \"A New Reality\".\nSono noti i suoi lavori come remixer su canzoni di Michael Jackson e Diana Ross, per i quali nel 1997 vinse un Grammy.\nIl 25 agosto 2004 \u00e8 stata intitolata a suo nome la strada in cui risiede il Warehouse a Chicago: \"Honorary Frankie Knuckles Way\".\nDal 2011 inizia un sodalizio con la label inglese \"Nocturnal Groove\", riproponendo in chiave moderna alcuni grandi classici del passato, house e non, con lo pseudonimo \"Director's Cut\", progetto al quale prende parte assieme ad Eric Kupper.\nDurante la notte tra il 31 marzo ed il primo aprile 2014, Frankie Knuckles mor\u00ec a causa dell'aggravamento della condizione fisica dovuto alla sua malattia cronica, il diabete mellito di tipo 1, per la quale era stato costretto all'amputazione di un piede nel 2008, ma ci\u00f2 non aveva impedito all'artista di continuare ad esibirsi."}
{"id": "375654", "revid": "638792", "url": "https://it.wikipedia.org/wiki?curid=375654", "title": "Woden", "text": "Woden \u00e8 una divinit\u00e0 del pantheon anglosassone, che corrisponde al norreno Odino. Entrambi sono continuazione della divinit\u00e0 protogermanica *W\u014ddanaz. Altre forme del suo nome sono: \"Wodan\" nell'antica lingua della Franconia, \"Wuodan\" in alamannico e \"Wotan\" in germanico.\nWoden fu adorato durante il periodo di espansione dei popoli germanici, fino al VII o VIII secolo, quando il paganesimo germanico fu gradualmente rimpiazzato dal Cristianesimo. Nell'Inghilterra anglosassone, Woden fu storicizzato come un re, e i resti del suo culto sono giunti fino ad oggi come elementi folklorici. Wodan figura prominentemente sia nel folklore inglese e continentale come il capo della Caccia Selvaggia.\nOrigini.\nIl Wodan continentale.\nI particolari del periodo di espansione della religione germanica sono imprecisi: \u00e8 stato ricostruito dai manufatti, da fonti contemporanee sparse e poi dalle testimonianze successive delle leggende e dei toponimi medioevali. Secondo Giona di Bobbio, il missionario irlandese San Colombano (VI secolo) avrebbe interrotto un sacrificio di birra a Wuodan (\"Deo suo Vodano nomine\"), a Bregenz (Germania). Wuodan era il dio principale degli Alamanni, il suo nome compare nell'iscrizione runica sulla fibula scoperta a Nordendorf, vicino ad Augusta (Baviera). Gli incantesimi medioevali noti come \"Merseburger Zauberspr\u00fcche\" (gli Incantesimi di Merseburgo), furono scritti attorno all'800. Uno di loro descrive Wodan come un guaritore."}
{"id": "375656", "revid": "2", "url": "https://it.wikipedia.org/wiki?curid=375656", "title": "Interazione fondamentale", "text": ""}
{"id": "375664", "revid": "1652635", "url": "https://it.wikipedia.org/wiki?curid=375664", "title": "Hy\u00e6na", "text": "Hy\u00e6na \u00e8 il sesto album in studio del gruppo musicale inglese Siouxsie and the Banshees, pubblicato l'8 giugno 1984.\nIl disco.\nCos\u00ec come nel precedente \"live\" \"Nocturne\", la band si avvale della collaborazione come chitarrista di Robert Smith, leader dei Cure, in momentanea pausa dal suo gruppo. \"Hyaena\" segue la nuova linea sperimentata dai Banshees nel precedente \"A Kiss in the Dreamhouse\", che aveva abbandonato i suoni troppo duri e \"sporchi\" del punk degli esordi per arrangiamenti pi\u00f9 ricchi, sofisticati e \"barocchi\".\nIl brano di apertura, \"Dazzle\", caratterizzato dagli archi suonati da un'orchestra di 27 elementi chiamata \"The Chandos Players\"; \u00e8 stato accordato su una melodia che Siouxsie Sioux ha composto al pianoforte. \"Hy\u00e6na\" \u00e8 l'unico album in studio che il chitarrista Robert Smith dei Cure ha composto e inciso con Siouxsie and the Banshees.\nL'album raggiunse la posizione n. 15 delle classifiche britanniche, ma le reazioni della critica musicale furono contrastanti. Negli Stati Uniti, \"Hy\u00e6na\" \u00e8 stato il primo album dei Banshees ad essere distribuito per una major - la Geffen Records (allora etichetta sorella della Polydor per il Regno Unito). I singoli estratti furono \"Swimming Horses\" (pubblicato il 16 marzo 1984, raggiunse la posizione n. 28 delle classifiche) e \"Dazzle\" (pubblicato il 25 maggio 1984, posizione n. 33). \u00c8 stato ristampato, rimasterizzato e ampliato nel 2009.\nIl singolo \"Dear Prudence\", cover di una canzone dei Beatles, pubblicato il 23 settembre 1983 e incluso solo nella versione statunitense dell'album, divenne il maggior successo commerciale dei Banshees, arrivando alla posizione n. 3 delle classifiche britanniche nel settembre dell'anno precedente.\nTracce.\nTesti di Sioux, musiche di Siouxsie and the Banshees, tranne ove indicato.\nVersione standard.\nTracce bonus rimasterizzazione CD 2009"}
{"id": "375672", "revid": "838137", "url": "https://it.wikipedia.org/wiki?curid=375672", "title": "Partito Laburista (Irlanda)", "text": "Il Partito Laburista (in inglese Labour Party, PL o LAB, in gaelico P\u00e1irti an Lucht Oibre) \u00e8 un partito politico irlandese, a ispirazione socialdemocratica.\n\u00c8 il pi\u00f9 antico partito politico irlandese, essendo stato fondato nel 1912; aderisce all'Internazionale socialista e al Partito Socialista Europeo.\nStoria.\n\u00c8 la terza forza politica del paese. Alle elezioni generali del 2002 ha ottenuto il 10,8% dei voti, dato sostanzialmente in media con i risultati elettorali dal 1977 in poi: unica eccezione il 1993, quando il PL ottenne il suo miglior risultato, il 19,3% dei voti e 33 deputati. Il peggior risultato, invece, \u00e8 del 1987, quando il PL ottenne il 6,4%, a causa del discreto risultato del Partito dei Lavoratori (marxisti).\nNel 1990, Mary Robinson, laburista, \u00e8 stata la prima donna ad essere eletta Presidente della Repubblica d'Irlanda. Nel 1997 ha visto la confluenza della \"Sinistra Democratica\", nata da una scissione, nel 1992, del \"Partito dei Lavoratori\".\nAlle elezioni generali del 2007, i laburisti sono passati dal 10,8 al 10,1%, eleggendo 20 deputati (1 in meno) e rimanendo all'opposizione di un Governo composto da Fianna Fail, Democratici Progressisti e, per la prima volta, dal Partito Verde.\nNel 2011 viene eletto Presidente d'Irlanda il laburista Michael D. Higgins.\n\u00c8 stato sei volte al Governo, quasi sempre alleato con il \"Fine Gael\" (democristiani), una sola volta con il \"Fianna F\u00e0il\" (conservatori liberali). \u00c8 inoltre l'unico partito, oltre al \"Fianna F\u00e1il\", ad aver offerto un Presidente della Repubblica (Douglas Hyde, il primo Presidente, era infatti indipendente)."}
{"id": "375678", "revid": "125686518", "url": "https://it.wikipedia.org/wiki?curid=375678", "title": "Il Grande Mazinga", "text": ", conosciuta anche come Il Grande Mazinger, \u00e8 una serie televisiva anime di genere mecha ideata da G\u014d Nagai nel 1974. La serie \u00e8 il seguito della precedente \"Mazinga Z\" che si concludeva con il Grande Mazinga che giungeva in aiuto di Mazinga Z; le due serie sono collegate da un lungometraggio, \"Mazinga Z contro il Generale Nero\". La serie, composta di 56 episodi, si inserisce nello stesso universo narrativo di \"Mazinga Z e\" \"UFO Robot Goldrake\".\nContemporaneamente all'anime fu realizzato anche il manga da Gosaku Ota che sviluppa meglio il carattere di alcuni personaggi e si rende parzialmente autonomo dalle vicende dell'anime; in Italia \u00e8 stato pubblicato per la prima volta dalla casa editrice Fabbri Editori e, successivamente, negli anni novanta dalla casa editrice Granata Press e poi da d/visual e dalla J-Pop.\nTrama.\nLa Terra \u00e8 sotto la minaccia dei Mikenes, ovvero l'antico popolo greco dei Micenei, che un cataclisma aveva costretto a rifugiarsi per millenni nelle viscere del pianeta, affidando la loro sopravvivenza a un sole artificiale: per questo motivo i loro corpi divennero deboli. In tempi pi\u00f9 recenti un gruppo di ufficiali guidati dal perfido generale Nero, che hanno convertito i propri corpi in quelli di giganteschi automi, si impadronisce del regno e ne trasforma la popolazione, parte in soldati robot (tra questi anche il loro ex monarca, principe Kerubinus, che viene imprigionato) e parte in mostri da combattimento, con l'evidente scopo di iniziare una guerra di conquista.\nA capo dei Mikenes vi \u00e8 il malvagio Supremo Imperatore delle Tenebre che risveglia il suo popolo per spingerlo a lasciare il sottosuolo e tornare a vivere sulla Terra.\nRiappaiono il Granduca Gorgon e il Dottor Inferno salvato dall'Imperatore delle Tenebre alla fine della serie precedente; il dr. Inferno ha ora un occhio bendato ed \u00e8 diventato un cyborg, ovvero il Grande Maresciallo del Demonio.\nPer contrastare i Mikenes viene costruito il robot Grande Mazinga da Kenzo Kabuto, figlio di Juzo Kabuto (creatore di Mazinga Z) e padre di Shiro e Koji Kabuto, pilota di Mazinga Z. Il Grande Mazinga riprende ed evolve la tecnologia di Mazinga Z, corazzato con una nuova superlega chiamata Nuova Zeta o NZ, e meglio armato: pu\u00f2 ad esempio lanciare potentissime scariche elettriche e scagliare un boomerang che porta sul petto; possiede inoltre la capacit\u00e0 di volare grazie a due ali retrattili.\nLa nuova base di difesa terrestre viene stabilita nella Fortezza delle Scienze, un complesso sulle rive giapponesi dell'oceano Pacifico che pu\u00f2 anche immergersi e volare; a dirigerla vi \u00e8 Kenzo Kabuto. Creduto morto a seguito di un incidente, Kenzo \u00e8 in realt\u00e0 sopravvissuto grazie all'adozione di un corpo meccanico costruito da suo padre. Kabuto, che ha anche cresciuto e addestrato il pilota, Tetsuya Tsurugi, cela per molto tempo la sua reale identit\u00e0 a Shiro e riversa parte del suo affetto paterno su Tetsuya.\nAl Grande Mazinga viene affiancato un robot dalle sembianze femminili, Venus Alfa, che pu\u00f2 lanciare potenti laser dagli occhi e scagliare i missili che porta sul petto e sulla dita; Venus \u00e8 pilotata da Jun Hono, una bellissima ragazza figlia di una giapponese e di un uomo di colore. Ai due si aggiungono Boss Robot e successivamente il Junior Robot, un automa costruito da Kenzo per il figlio Shiro.\nLa personalit\u00e0 complessa di Tetsuya, minata dall'insicurezza a causa del suo essere orfano e dalla preparazione fisica maniacale a cui lo ha abituato il Dottor Kabuto, rende a volte difficile al pilota la collaborazione con gli altri robot, il cui aiuto in realt\u00e0 spesso gli salva la vita: l'apporto di Boss Robot \u00e8 spesso disprezzato anche se pure Jun arriva a difenderlo in uno dei primi episodi, inoltre il ritorno di Koji verr\u00e0 subito a creare una forte gelosia in Tetsuya. Sia Tetsuya che Jun si mettono ai comandi dei robot uscendo dalla base per passaggi segreti ed entrando nella loro testa con speciali navicelle (il Brain Condor e la Regina delle Stelle). Tetsuya dispone anche di una speciale motocicletta armata con pugni a razzo.\nI combattimenti vedono generalmente impegnati prima Venus e Boss che quasi mai riescono a fermare i mostri guerrieri di Mikenes, e quindi l'intervento risolutore del Grande Mazinga.\nI Mikenes dispongono di una base sottomarina e dispongono di una gigantesca fortezza volante; a dirigere gli attacchi sono sette generali che rappresentano sette classi di mostri (Yuri Caesar per i mostri umani, Lord Rygan per gli altri mammiferi, Drayato per i rettili, Vardallah per gli uccelli, Scarabeth per gli insetti, Anghoras per pesci e anfibi e Hardias per gli spiriti delle tenebre); in posizione pi\u00f9 defilata \u00e8 il ministro Argos che si occupa di missioni di spionaggio.\nIn un episodio Tetsuya affronta anche il principe Kerubinus, l'ex sovrano dei Mikenes spodestato dal Generale Nero che dopo averlo tenuto prigioniero per molto tempo l'ha indotto a combattere contro il robot terrestre sotto la falsa promessa di restituirgli il potere: durante la lotta Kerubinus, che pure \u00e8 rimasto ferito da Tetsuya, si rende conto che il suo vero nemico \u00e8 l'Imperatore dopo essersi accorto che questi lo ha collegato ad un ordigno esplosivo, e finisce per lanciarsi in un'azione suicida contro la fortezza Mikeros, danneggiandola seriamente.\nIl Grande Mazinga esce vincitore da ogni battaglia e Tetsuya infligge gravi perdite ai nemici abbattendo prima Gorgon (il cui posto verr\u00e0 preso dalla Marchesa Yanus, esperta di intrighi) e poi lo stesso Generale Nero; l'imperatore decide allora di risvegliare il dr. Inferno, che viene nominato Grande Maresciallo del Demonio e incaricato del comando delle operazioni al posto del predecessore; i suoi mostri si rivelano pi\u00f9 potenti dei precedenti e arrivano spesso ad un passo dalla vittoria finale senza per\u00f2 riuscirvi.\nUsando la nuova base volante Demonica costruita dopo la distruzione di Mikeros, i nemici sferrano un durissimo attacco alla Fortezza delle Scienze, nel corso del quale lo stesso Kabuto resta ferito. In soccorso arriva il dottor Yumi, il direttore dell'Istituto di ricerca per l'energia fotoatomica dove ancora si trova Mazinga Z; Yumi richiama Koji Kabuto dagli Stati Uniti che si rimette ai comandi di Mazinga Z, potenziato e corazzato grazie all'aiuto di Kenzo, e il suo contributo \u00e8 determinante per respingere i nemici. Lo stato maggiore di Mikenes scende in campo per lo scontro decisivo. Il dottor Kabuto solleva allora la sua fortezza e la scaglia in un attacco suicida contro Demonica, inchiodandola a terra e capovolgendo le sorti della battaglia. Malgrado lo sconcerto di Koji per il gesto del padre, i due robot reagiscono e cingono d'assedio la fortezza; ad essi si aggiungono anche Venus e Diana A; la devastante esplosione di Demonica uccide i suoi occupanti e segna la fine della guerra, anche se la sorte dell'Imperatore resta avvolta nel mistero.\nI due robot si ritirano dalla scena e nel lungometraggio \"UFO Robot Goldrake contro il Grande Mazinga\" li vediamo collocati con le partner femminili Venus e Diana e Boss Robot in un museo nei pressi di Tokyo.\nMecha.\nGrande Mazinga (Great Mazinger)\nIl super robot pilotato da Tetsuya e successore di Mazinga Z nella lotta contro Mykene. Progettato dal prof. Kenzo Kabuto, \u00e8 alimentato da un generatore di energia \"fotoatomica\" e costruito con la lega \"Nuova Zeta\", una versione potenziata di quella usata per costruire Mazinga Z.\nBoss Robot (Boss Borot)\nLo sgangherato robot pilotato da Boss e costruito con vari materiali di scarto. Cerca sempre di affrontare le Bestie Combattenti di Mykene con scarso successo anche se a volte si riveler\u00e0 di grande aiuto per Mazinga.\nVenus Alfa\nRobot dalle sembianze di donna pilotato da Jun. Creata come aiutante di Mazinga, Venus \u00e8 molto agile e veloce ma molto meno forte rispetto a Mazinga e viene spesso danneggiato dalle Bestie Combattenti.\nAnime.\nL'anime \u00e8 stato trasmesso su varie TV locali e regionali italiane dal 1979.\nSigle.\nSigla originale giapponese\nSigla di apertura: di Ichirou Mizuki e Columbia Yurikago-kai\nSigla di chiusura: di Ichirou Mizuki e Columbia Yurikago-kai\n\"Il Grande Mazinger\", testi di Franco Migliacci, musica e arrangiamento di Massimo Cantini, cantata dai Superobots. \u00c8 lo stesso Migliacci che esclama nella sigla i vari \"Maaaazinga!\", attribuiti per anni ad un giovane Piero Pel\u00f9, leggenda smentita dallo stesso.\nDoppiaggio.\nIl doppiaggio \u00e8 stato effettuato presso la C.D. Cooperativa Doppiatori sotto la direzione di Enrico Bomba.\nManga.\nDalla serie televisiva venne realizzato da Gosaku Ota un manga, pubblicato in quattro \"tank\u014dbon\" tra il 1974 e il 1975.\nEdizioni italiane.\nIl primo adattamento italiano del manga, effettuato della Fratelli Fabbri Editori, risale al novembre 1979, all'inizio del primo \"boom mediatico\" che i cartoni giapponesi stavano avendo nel paese, ed \u00e8 di fatto il primo manga tradotto in Europa. Il fumetto viene proposto in un formato di dimensioni maggiori dell'originale, ribaltato e colorato, mentre alcune vignette e storie (tra cui il finale) vengono modificate per renderle accettabili dal pubblico italiano pi\u00f9 giovane. L'edizione \u00e8 composta da 25 albi, pubblicati tra il 28 novembre 1979 e il 25 luglio 1980, con i titoli \"Grande Mazinga\" (albi 1-7) e \"Grande Mazinger\" (albi 8-25), dal costo di 500 lire; le storie sono in parte riproposte nei volumi \"Io, il Grande Mazinger\" e \"Mazinger contro i Mazinger\", usciti nell'autunno del 1979\nPer avere un adattamento pi\u00f9 fedele all'originale occorre attendere il 1993, quando la Granata Press, nella sua collana \"Manga Classic\", pubblica prima il manga di \"Mazinga Z\" e a seguire il Grande Mazinga (volumi 12-18 di \"Manga Classic\"). L'edizione della Granata \u00e8 tuttavia ribaltata, per rendere pi\u00f9 facile la lettura al pubblico italiano, maggiormente abituato ai fumetti occidentali (pratica comune tra gli editori, il primo manga non ribaltato, Dragon Ball, verr\u00e0 pubblicato solo nel 1995 ad opera della Star Comics).\nUn'ulteriore edizione italiana si ha tra il 2006 e il 2007, con la pubblicazione dell'opera, suddivisa in 4 volumi e non ribaltata, da parte di d/visual."}
{"id": "375679", "revid": "124439568", "url": "https://it.wikipedia.org/wiki?curid=375679", "title": "Lucio Magri", "text": "Biografia.\nMagri entra nel PCI nel 1957, dopo un'esperienza nella giovent\u00f9 democristiana a Bergamo, che lo porta a sfiorare l'elezione a segretario nazionale. Viene accolto nella segreteria del partito di Bergamo, poi nel direttivo regionale lombardo, e di l\u00e0 passa poi a Botteghe Oscure, dove lavora con Napolitano e Barca al dipartimento Lavoro di massa. Celebre \u00e8 il suo intervento al convegno del Gramsci nel 1963 nel quale delinea i caratteri del neo-capitalismo e si scontra con Amendola.\nNel 1969, dopo lo shock dell'invasione sovietica della Cecoslovacchia durante la Primavera di Praga, in dissenso con la posizione del PCI, \u00e8 tra gli animatori (con Rossana Rossanda, Luigi Pintor, Aldo Natoli, Valentino Parlato, Luciana Castellina e altri) del gruppo che d\u00e0 vita alla rivista \"il manifesto\", da lui diretta, e che successivamente viene radiato dal partito.\nNel 1971 partecipa insieme agli altri alla trasformazione della rivista nel quotidiano ancora esistente.\nSuccessivamente si distanzia dal gruppo, fondando nel 1974 il Partito di Unit\u00e0 Proletaria per il Comunismo, di cui \u00e8 segretario. Nel 1976 conosce Marta Marzotto, con cui ha una storia importante per dieci anni.\nConfluisce successivamente con tutto il partito nel PCI nel 1984. Al momento della trasformazione del PCI in PDS nel 1991, decide di aderire al Partito della Rifondazione Comunista, fondando una corrente interna la cui struttura ricorda il gruppo dirigente del vecchio PdUP per il comunismo.\nIl 14 giugno 1995 la sua corrente lascia il partito per costituire il Movimento dei Comunisti Unitari, su una posizione di appoggio del governo Dini. Successivamente il Movimento appare tra le forze fondatrici dei Democratici di Sinistra, svolta alla quale Magri non aderisce, preferendo tornare a scrivere per \"il manifesto\".\nIn seguito fonda e dirige \"la rivista del manifesto\", mensile di approfondimento politico uscito per 56 numeri dal novembre 1999 al dicembre 2004. Nel 2009 pubblica \"Il sarto di Ulm. Una possibile storia del PCI\" (il Saggiatore, Milano), un tentativo di ripercorrere la storia del Partito Comunista in Italia e nel mondo nella seconda met\u00e0 del Novecento, mettendo in evidenza i tanti punti di biforcazione che, se attraversati diversamente, avrebbero potuto far approdare il movimento comunista italiano a un esito ben diverso dall'attuale.\nNel novembre 2011, depresso per la scomparsa della moglie Mara Caltagirone (1946 - 2009), si reca a Bellinzona in Svizzera dove, nonostante la contrariet\u00e0 degli amici, chiede ad un medico amico di aiutarlo nella procedura di suicidio assistito, chiudendo i suoi giorni all'et\u00e0 di 79 anni.\nIl 3 dicembre 2011 viene tumulato a fianco della moglie Mara nel cimitero di Recanati. In quell'occasione Famiano Crucianelli legge l'ultima lettera di Magri.\nNel 2021 viene pubblicata la prima biografia di Magri, scritta da Simone Oggionni, con una prefazione di Luciana Castellina e una postfazione di Famiano Crucianelli."}
{"id": "375680", "revid": "1534511", "url": "https://it.wikipedia.org/wiki?curid=375680", "title": "G\u00e1bor Arpad Somorjai", "text": "\u00c8 docente di chimica presso l'Universit\u00e0 di Berkeley in California, USA ed il suo campo di ricerca \u00e8 la scienza delle superfici. \n\u00c8 stato uno dei pionieri dello studio a risoluzione atomica dei catalizzatori eterogenei, utilizzando metodi quali la diffrazione di elettroni lenti (low energy electron diffraction), argomento che ha cominciato a studiare fin dagli anni sessanta. \nHa utilizzato metodi quali la microscopia a scansione di sonda.\nPrimi anni.\nSomorjai \u00e8 nato a Budapest nel 1935 da genitori ebrei. Fu salvato dai nazisti quando sua madre cerc\u00f2 l'assistenza di Raoul Wallenberg nel 1944 che rilasci\u00f2 passaporti svedesi alla madre, a lui e a sua sorella salvandoli dai campi di sterminio nazisti. Il padre venne fu imprigionato nei campi di concentramento, ma, a differenza di molti membri della famiglia allargata di Somorjai, riusc\u00ec a sopravvivere.\nStudi\u00f2 ingegneria chimica all'Universit\u00e0 di Tecnologia ed Economia di Budapest nel 1956. Avendo preso parte alla rivoluzione ungherese del 1956, Somorjai lasci\u00f2 l'Ungheria per recarsi negli Stati Uniti dopo l'invasione sovietica. Insieme ad altri immigrati ungheresi, Somorjai si iscrisse allo studio post-laurea a Berkeley e ottenne il dottorato nel 1960. Si un\u00ec allo staff di ricerca di IBM a Yorktown Heights, New York per alcuni anni, ma torn\u00f2 a Berkeley come assistente professore nel 1964.\nRicerca chimica.\nL'introduzione di nuove tecnologie come la low energy electron diffraction ha rivoluzionato lo studio delle superfici negli anni Cinquanta e Sessanta. Tuttavia, i primi studi erano limitati a superfici come il silicio, importanti per le sue propriet\u00e0 elettriche. Al contrario, Somorjai era interessato a superfici come il platino noto per le sue propriet\u00e0 chimiche.\nSomorjai ha scoperto che le reazioni catalitiche avvengono dove ci sono i difetti superficiali. Quando questi difetti si rompono, si formano nuovi legami tra atomi che portano a composti organici complessi. Questi risultati hanno portato a una maggiore comprensione di argomenti quali adesione, lubrificazione, attrito e adsorbimento. La sua ricerca ha avuto anche importanti implicazioni nella nanotecnologia.\nNegli anni Novanta, Somorjai inizi\u00f2 a lavorare con il fisico Yuen-Ron Shen allo sviluppo di una tecnica nota come spettroscopia di generazione della frequenza di somma per studiare le reazioni superficiali senza la necessit\u00e0 di una camera da vuoto. Sta anche studiando le reazioni superficiali in nanotecnologia a livello atomico e molecolare usando la microscopia a forza atomica e la microscopia a effetto tunnel, entrambe utilizzabili senza vuoto.\nL'esperienza di Somorjai nelle superfici \u00e8 stata utilizzata per le Olimpiadi invernali del 2002, dove ha dato consigli su come realizzare le superfici di pattinaggio sul ghiaccio il pi\u00f9 velocemente possibile. La ricerca di Somorjai aveva gettato nuova luce sul ghiaccio, dimostrando che i pattinatori pattinavano su uno strato superiore di molecole a vibrazione rapida, piuttosto che su uno strato di acqua liquida sopra il ghiaccio che fungeva da lubrificante, che in precedenza era stata la spiegazione generalmente accettata per la scivolosit\u00e0 del ghiaccio.\nDurante la sua carriera, Somorjai ha pubblicato pi\u00f9 di mille articoli e tre libri di testo sulla chimica delle superfici e sulla catalisi eterogenea. Ora \u00e8 la persona pi\u00f9 citata nei settori della chimica di superficie e della catalisi.\nRiconoscimenti.\nSomorjai \u00e8 stato eletto all'Accademia Nazionale delle Scienze nel 1979 e all'American Academy of Arts and Sciences nel 1983. Ha vinto il Premio Wolf nel 1998 per il suo contributo alla chimica, condividendo l'onore con il professor Gerhard Ertl del Fritz- Haber Institute di Berlino. Somorjai \u00e8 stato insignito della National Medal of Science per il suo contributo come chimico nel 2002. L'American Chemical Society gli ha anche assegnato il Premio Peter Debye in Physical Chemistry e il Adamson Award in Surface Chemistry. Nel 2002 gli \u00e8 stato conferito lo status di professore universitario attraverso la rete della University of California, un onore che condivide con altre due dozzine di accademici. Nel 2004 ha vinto la Cotton Medal per l'eccellenza nella ricerca chimica della American Chemical Society. Nel 2008 ha ricevuto la Medaglia Priestley, il pi\u00f9 alto riconoscimento dell'American Chemical Society, per il suo \"straordinario contributo creativo e originale alla scienza e alla catalisi di superficie\". Nel 2009 \u00e8 stato nominato Miller Senior Fellow del Miller Institute presso l'Universit\u00e0 della California. \u00c8 stato insignito del prestigioso premio BBVA Foundation Frontiers of Knowledge Award in Basic Science. Inoltre, nel 2010 gli \u00e8 stato assegnato il premio ENI New Frontiers of Hydrocarbons e il premio Honda. Il destinatario del Premio Nobel per la chimica del 2007, Gerhard Ertl e altri membri della comunit\u00e0 della scienza di superficie, sono rimasti sorpresi e sconcertati dalla decisione del comitato per il Premio Nobel di trascurare Somorjai, assegnando il premio per la chimica di superficie al solo Ertl. Nel 2013 Somorjai \u00e8 stato insignito del National Academy of Sciences NAS Award in Scienze chimiche. Pi\u00f9 di recente, nell'aprile 2015, Somorjai ha ricevuto la William H. Nichols Medal dell'American Chemical Society."}
{"id": "375684", "revid": "767487", "url": "https://it.wikipedia.org/wiki?curid=375684", "title": "Twisted Sister", "text": "I Twisted Sister sono stati un gruppo heavy metal statunitense nato a New York nel 1973, nonch\u00e9 una delle band di punta della scena hair metal anni ottanta, sebbene l'appartenenza a questo genere sia stata a pi\u00f9 riprese smentita dalla band stessa.\nStoria.\nLe origini.\nI Twisted Sister nacquero il 14 febbraio 1973, dopo che il chitarrista Jay Jay French non pass\u00f2 un'audizione con i Wicked Lester (in seguito conosciuti con il nome KISS) e fond\u00f2 una band chiamata \"Silverstar\". In quel periodo, French usava lo pseudonimo di \"Johnny Hearbreaker\" e questo gruppo comprendeva, oltre a lui, il cantante Michael Valentine, il chitarrista Billy Diamond e il batterista Mel \"Starr\" Anderson. Il gruppo cambi\u00f2 il nome nel pi\u00f9 noto Twisted Sister in seguito al suggerimento del cantante Michael Valentine. Dopo un po' di tempo, Valentine e Diamond lasciarono la formazione e French ne divenne il leader oltre che il cantante/chitarrista.\nNel 1975, Eddie Ojeda (amico di French e proveniente dagli \"SPV\") entr\u00f2 come secondo chitarrista, Kevin John Grace rimpiazz\u00f2 Anderson alla batteria e Kenny Neill assunse il ruolo di bassista. Rinnovata la formazione, la band inizia ad esibirsi suonando varie cover degli artisti glam rock a quel tempo in voga come T. Rex, David Bowie, Slade e Mott the Hoople.\nNel 1976, alla batteria arriv\u00f2 Tony Petri e French lasci\u00f2 il ruolo di cantante al nuovo arrivato Dee Snider. Snider ebbe un ruolo fondamentale nel gruppo, grazie alle sue doti vocali e alla sua trascinante presenza sul palco, caratteristiche che permetteranno ai Twisted Sister di guadagnare una cospicua popolarit\u00e0 nei locali di New York. Ciononostante, il complesso non riusc\u00ec a trovare un'etichetta che potesse produrre la loro musica e, nel 1979, incise il singolo \"I'll Never Grow Up Now\" / \"Under the Blade\" con la propria etichetta (Twisted Sister Records) e nell'anno seguente ne produssero un altro chiamato \"Bad Boys (Of Rock &amp; Roll)\" / \"Lady's Boy\". Per l'incisione dei singoli, la band collabor\u00f2 con il produttore Eddie Kramer.\nI continui cambi di formazione tormentarono ancora la stabilit\u00e0 del gruppo e Neill lasci\u00f2 il gruppo (secondo Dee Snider, perch\u00e9 convertitosi al Cristianesimo). Il ruolo di bassista fu quindi affidato a Mark \"The Animal\" Mendoza, roadie della band ed ex membro dei The Dictators (band nella quale militava anche Ross the Boss, futuro chitarrista dei Manowar). Anche il batterista Petri usc\u00ec per unirsi ai Plasmatics e venne sostituito da Ritchie Teeter, il quale milit\u00f2 per poco tempo e a lui subentr\u00f2 Joey Brighton. Brighton usc\u00ec per dare spazio ad A.J. Pero (ex \"Cities\") e con il suo arrivo, i Twisted Sister trovarono una certa solidit\u00e0 e questo organico (Snider, French, Ojeda, Mendoza e Pero) \u00e8 definita la classica formazione della band.\nL'esordio.\nSu consiglio di due redattori del giornale Sounds, la band, in data aprile 1982, si rec\u00f2 in Regno Unito per firmare un contratto con la Secret Records, una piccola etichetta che lavorava per gruppi punk rock. Nel mese di giugno dello stesso anno, venne pubblicato \"Ruff Cuts\", il loro primo EP, che preannunci\u00f2 l'uscita, sempre nel 1982, del loro disco di debutto, \"Under the Blade\", prodotto da Pete Way degli UFO. L'album ricevette buoni consensi e contribu\u00ec a diffondere il nome del gruppo. Il disco contiene hits conosciute come \"What you don't know, Run for your life, Destroyer\" e \"Tear It Loose\" (la quale presenta un assolo chitarristico di \"Fast\" Eddie Clarke dei Mot\u00f6rhead).\nSuccessivamente, inizi\u00f2 l'attivit\u00e0 live della band. I componenti diversificarono il \"look\" androgino degli esordi in un altro pi\u00f9 grottesco, diverso dalle classiche hair metal band. Anche la loro musica, sebbene comprenda aspetti melodici, si mostr\u00f2 pi\u00f9 potente rispetto alle suddette band e molti critici considerano il gruppo una band heavy metal a tutti gli effetti (discorso simile \u00e8 stato fatto per i W.A.S.P. o i Lizzy Borden).\nDopo essere apparsi nel programma musicale \"The Tube\", l'Atlantic Records li not\u00f2 e volle metterli sotto contratto, ricevendo risposta positiva da Snider e soci. Cos\u00ec fu pubblicato il secondo album in studio \"You Can't Stop Rock 'n' Roll\" (1983), prodotto da Stuart Epps. Il sound si dimostr\u00f2 pi\u00f9 pulito e pi\u00f9 incisivo rispetto al precedente, con il singolo \"I Am (I'm Me)\" che raggiunse il 19\u00ba posto nelle classifiche britanniche. Menzione speciale va fatta ad altri classici della loro carriera come \"The Kids Are Back\" e la canzone omonima (dalla quale fu anche estratto un videoclip).\nL'apice e gli scontri con il P.M.R.C..\nNel 1984, i Twisted Sister danno vita a quello che \u00e8 considerato da molti il loro disco pi\u00f9 famoso \"Stay Hungry\", il quale vendette oltre un milione di copie. L'album presenta sonorit\u00e0 ancor pi\u00f9 violente ma, allo stesso tempo, pi\u00f9 melodiche. \"Stay Hungry, I Wanna Rock, We're Not Gonna Take It, Burn In Hell\" e la ballad \"The Price\" furono singoli di grande successo in quel periodo. Oltre alla fama, l'album port\u00f2 una ventata di contestazioni nei confronti del gruppo, con il P.M.R.C. che li accus\u00f2 per il contenuto violento e dissacrante dei loro brani.\nSecondo l'associazione, il testo di \"We're Not Gonna Take It\" (ed il relativo videoclip) \u00e8 considerato una dimostrazione di ribellione e violenza dei ragazzi nei confronti dei genitori, ed il pezzo fin\u00ec anche in una lista elaborata dall'associazione chiamata \"Filthy Fifteen\", lista contenente le canzoni da loro considerate pi\u00f9 scandalose di quel periodo. Dee Snider (assieme ad altri musicisti come Frank Zappa e John Denver) decise di ribellarsi all'associazione, sostenendo che essa proibisse la libert\u00e0 di espressione, partecipando a varie battaglie legali contro l'organizzazione di Tipper Gore:\nAd ogni modo, i Twisted Sister diedero il via ad una nuova tourn\u00e9e, con i Metallica come gruppo \"spalla\". Nel 1985 venne lanciato sul mercato il quarto album \"Come Out and Play\". Questo non ebbe lo stesso successo di \"Stay Hungry\", ma venne considerato valido ugualmente e la formazione vinse un disco d'oro negli U.S.A. per aver venduto 500\u00a0000 copie. Il disco, che vedeva la partecipazione straordinaria di artisti come Alice Cooper, Alan St. John, Brian Setzer, Billy Joel, Clarence Clemons e Don Dokken, conteneva anche la traccia \"Leader of the Pack\", cover dei The Shangri-Las.\nAncora una volta, i Twisted Sister sollevarono un gran polverone, a causa del brano \"Be Chrool To Your Scuel\", dove il P.M.R.C. si rese ancora protagonista del dibattito. Il video del brano, a cui partecip\u00f2 anche Alice Cooper, non venne trasmesso su MTV per i suoi contenuti orrorifici e perch\u00e9 considerato diseducativo nei confronti dei giovani, in quanto li inciterebbe a ribellarsi in maniera violenta contro gli insegnanti.\nIl declino e lo scioglimento.\nDopo un periodo prolifico e longevo per la band, la formazione inizi\u00f2 a sfaldarsi con l'uscita del batterista Pero che ritorn\u00f2 nel suo vecchio gruppo, i \"Cities\". Il suo posto fu preso da Joey Franco, proveniente dai \"Good Rats\".\nRinnovata la formazione, nel 1987 fu pubblicato \"Love Is for Suckers\". Questo lavoro port\u00f2 rilevanti cambiamenti, sia nella musica che nell'immagine. Il sound si fece pi\u00f9 leggero (molti hanno visto nel produttore Beau Hill l'artefice di questa svolta) e la band apparve per la prima volta senza il make-up che li aveva distinti fino a quel momento. Al disco parteciparono artisti d'eccezione come Kip Winger e Reb Beach dei Winger, e Steve Whiteman e Jimmy Chalfant dei Kix. La risposta commerciale si rivel\u00f2 pessima, i fan si mostrarono contrari al loro nuovo corso.\nA due mesi dall'uscita del disco, Dee Snider abbandon\u00f2 il gruppo e la loro casa discografica ruppe il contratto. Non pi\u00f9 in grado di andare avanti, i Twisted Sister dichiararono lo scioglimento agli inizi del 1988.\nLe reunion occasionali.\nSi riunirono per un'occasione nel 1998, ovvero per registrare un brano per il film \"Strangeland\", in cui recita Snider.\nNell'arco di circa dieci anni, vennero pubblicate varie compilation e dischi live. Nel 1992 l'Atlantic fece uscire \"Big Hits and Nasty Cuts\", la prima raccolta del gruppo; nel 1994, ad opera della CMC International, usc\u00ec \"Live at Hammersmith\", contenente performance dal vivo effettuate durante il tour di \"Stay Hungry\".\nNel 1999, la Spitfire Records ristamp\u00f2 la loro discografia e fece uscire ' (composto da varie demo incise agli esordi) e ', il quale contiene rare performance live. Nel 2001 venne pubblicato un disco tributo alla band chiamato \"\", che contiene cover fatte da artisti come Anthrax, Lit, Mot\u00f6rhead, Overkill, HammerFall e Cradle of Filth.\nNel mese di novembre del 2001, il quintetto si riun\u00ec ancora per suonare in un concerto di beneficenza per le vittime degli attentati terroristici dell'11 settembre, assieme ad Anthrax, Overkill, Sebastian Bach e Ace Frehley. Nel 2002 usc\u00ec un'altra raccolta, \"The Essentials\".\nIl ritorno.\nNel 2003, i Twisted Sister dichiararono di essersi riuniti a tutti gli effetti e celebrarono il loro ricongiungimento partecipando al Sweden Rock Festival e al Wacken Open Air, entrambi nello stesso anno. Nel 2004 venne pubblicato \"Still Hungry\", la ri-registrazione dello storico album \"Stay Hungry\" con l'aggiunta di pezzi inediti. Il quintetto suon\u00f2 un altro concerto, il \"Klondike Days\" festival ad Edmonton. Nel 2006, venne prodotto \"A Twisted Christmas\", disco composto da cover di canzoni natalizie in stile heavy metal. Nel 2007 la band partecipa ad una compilation natalizia intitolata \"Monster Ballads Christmas\" con il brano \"\"I'll Be Home for Christmas\" (gi\u00e0 incluso nel loro album natalizio) al quale partecip\u00f2 Lita Ford, assieme a molte altre hair metal band tra cui Skid Row, Winger, Danger Danger, Dokken, Stryper e molti altri.\nIl 7 aprile 2015 il gruppo annuncia il tour Forty and F**k It, previsto per il 2016. Durante tutto il tour, il gruppo sar\u00e0 affiancato da Mike Portnoy, in sostituzione di A.J. Pero, scomparso il 20 marzo precedente a causa di un attacco cardiaco.. Il tour \u00e8 stato annunciato come l'addio alle scene della band dopo 40 anni di carriera.\nIl genere.\nDal libro \"Heavy metal: i Classici\" di Luca Signorelli:\n\"\"La forza dei TS consiste nell'unire alla grande pezzi di purissimo heavy metal (\"Destroyer\", \"Under The Blade\") ad altri pi\u00f9 catchy e orecchiabili (\"Shoot em' Down\"). Questo permetter\u00e0 loro di conquistare parecchi fan sia fra gli appassionati di Maiden e Saxon che fra sleazer e glamster. Su tutto spicca la potente e roca voce di Snider, che, grazie anche alla presenza scenica animalesca, diventa un nuovo grande mito per i metal kids d'Inghilterra\"\".\nI Twisted Sister furono anche annoverati come esponenti della corrente hair metal, tuttavia i gruppi solitamente inclusi in questa categoria tendevano ad essere maggiormente influenzati dal pop, dalla melodia, dai lenti e dalle ballad. Da riconoscere che comunque il gruppo non si \u00e8 mai tirato indietro quando si trattava di comporre dei brani pi\u00f9 \"radiofonici\" e potenziali hit che sarebbero state poi trasmesse su MTV, e sotto questo profilo, anche loro non si sono mai opposti alla scena heavy metal commerciale. Comunque non si adattarono mai a alle tendenze prettamente pop (se non in qualche brano del disco \"Love Is for Suckers\", fortemente criticato a causa di questo cambiamento), tipiche della scena hair/glam metal, anche pur rimanendo una delle band simbolo di questa corrente. Quindi nonostante essi siano generalmente categorizzati nella scena hair/glam metal, il frontman Dee Snider rifiut\u00f2 di definire i TS una \"glam band\" affermando:\nBisogna precisare che i canoni musicali della band comprendono in ogni caso questo tipo di sonorit\u00e0 e di testi, oltre ad adottare il look tipico di questa corrente, di conseguenza il gruppo \u00e8 sempre stato considerato come parte della corrente hair metal, categoria che per altro non comprende unicamente band dal look e attitudine prettamente \"glam\"."}
{"id": "375689", "revid": "1498232", "url": "https://it.wikipedia.org/wiki?curid=375689", "title": "Regioni della Lituania", "text": "La Lituania \u00e8 tradizionalmente suddivisa in regioni storiche e culturali (chiamate regioni etnografiche).\nGli esatti confini delle regioni non sono determinati in quanto le regioni non hanno alcun potere politico o valenza amministrativa: sono solo delimitate dalla comunanza di aspetti linguistici, tradizionali e culturali. Corrispondono grossomodo alla diffusione sul territorio dei vari dialetti, ma anche questo assunto non \u00e8 sempre esatto: ad esempio, il dialetto della Dz\u016bkija \u00e8 chiamato auk\u0161taiziano meridionale nonostante la Dz\u016bkija non faccia parte della Auk\u0161taitija.\nLista.\nUn elenco delle regioni, con indicazione della posizione geografica nel Paese baltico e della citt\u00e0 principale, da considerarsi alla stregua di un \"capoluogo\" figurato, pi\u00f9 la seconda per popolazione:\nBench\u00e9 le regioni non siano entit\u00e0 politiche o amministrative hanno una citt\u00e0 che ne \u00e8 considerata la capitale, non necessariamente \u00e8 la citt\u00e0 pi\u00f9 popolosa.\nStoria e prospettive.\nTranne la Samogizia, nessuna delle regioni \u00e8 mai stata un'entit\u00e0 politica o amministrativa. Vi \u00e8 un progetto recente che prevede la modifica dell'assetto amministrativo del Paese con il passaggio dalle contee (soppresse nel 2010) alle regioni che verrebbero chiamate (\"\u017eem\u0117\", al plurale \"\u017eem\u0117s\" tradotto significa terra). I sostenitori del cambiamento affermano che 10 contee erano troppe, dati i limitati poteri delle stesse. Un altro argomento presentato a favore della sostituzione, \u00e8 che anche in altri paesi vi \u00e8 una rivalutazione delle regioni storiche, mentre i confini delle contee furono creati in maniera del tutto arbitraria e artificiale.\nUno dei sostenitori del progetto \u00e8 l'ex-presidente della repubblica Rolandas Paksas ma i tempi e i modi non sono ancora ben definiti.\n\u00c8 presumibile che qualora la riforma venga attuata le regioni sarebbero 4 e non cinque. Gran parte della Lituania minore \u00e8 infatti in territorio russo e la piccola parte rimanente in territorio lituano \u00e8 abitata da popolazioni non originarie dell'area, \u00e8 probabile che venga quindi inglobata nella Samogizia."}
{"id": "375690", "revid": "200568", "url": "https://it.wikipedia.org/wiki?curid=375690", "title": "Vergobbio", "text": "Vergobbio (\"Verg\u00f6bi\" in dialetto varesotto) \u00e8 una frazione di Cuveglio, in provincia di Varese, di circa 300 abitanti, completamente fusa col centro urbano di cui costituisce la met\u00e0 occidentale, e situata al centro della Valcuvia.\nStoria.\nInfeudata nel medioevo alla Famiglia Cotta, registrato agli atti del 1751 come un borgo di 281 abitanti, nel 1786 Vergobbio entr\u00f2 per un quinquennio a far parte della Provincia di Varese austriaca, per poi cambiare continuamente i riferimenti amministrativi nel 1791, nel 1798 e nel 1799. Alla proclamazione del Regno d'Italia napoleonico nel 1805 risultava avere 384 abitanti. Nel 1809 il municipio annesse Cuveglio, Arcumeggia, Duno e Cassano, ma nel 1812 fu a sua volta soppresso in forza di un regio decreto di Napoleone che lo annesse a Cuvio. Il Comune di Vergobbio fu poi ripristinato con il ritorno degli austriaci. L'abitato crebbe poi lentamente, nel 1853 vi erano 413 abitanti e 475 nel 1871. Il processo si arrest\u00f2 per\u00f2 alla fine del XIX secolo a causa della mancata industrializzazione della montagna. Nel 1921 erano censiti 489 abitanti. Con R.D. 12 gennaio 1928, n. 63 il comune fu soppresso assieme a Cavona, Cuveglio in Valle e Duno e aggregati a Cuvio. Nel 1954 Duno riottene la propria autonomia amministrativa mentre due anni dopo Cavona, Cuveglio in Valle e Vergobbio furono staccati da Cuvio ed eretti in comune con la denominazione di Cuveglio (D.P.R. 5 ottobre 1956, n. 1256).\nMonumenti e luoghi d'interesse.\nChiesa parrocchiale di San Rocco (XVIII secolo).\nInfrastrutture e trasporti.\nPosta lungo la strada statale 394 del Verbano Orientale, fra il 1914 e il 1949 Vergobbio era servita da una fermata della tranvia della Valcuvia, che transitava lungo tale arteria stradale."}
{"id": "375695", "revid": "276491", "url": "https://it.wikipedia.org/wiki?curid=375695", "title": "Balconi", "text": ""}
{"id": "375697", "revid": "1005847", "url": "https://it.wikipedia.org/wiki?curid=375697", "title": "Paolo Thaon di Revel (1888-1973)", "text": "Biografia.\nNasce terzo di quattro fratelli (due sorelle maggiori, Laura e Irene e un fratello minore, Ignazio) nella benestante famiglia del conte Vittorio Thaon di Revel e Sant'Andrea, ministro plenipotenziario e regio console, appartenente all'\u00e9lite aristocratica subalpina. I genitori si sposano a New York e la madre, Elfrida Maria Luisa Atkinson (di origini scozzesi) dopo aver seguito il marito nelle varie destinazioni diplomatiche (dove nacquero i figli), gli diede una prima formazione seguiti da un tutore nella residenza a Torino, presso il palazzo Thaon di Revel in via dell'Ospedale 24, l'attuale via Giolitti. Apprese, insieme ai fratelli, lo studio delle principali materie e lingue oltre l'entusiasmo sportivo, favorito dalla possibilit\u00e0 di accedere attivamente agli allenamenti presso Il club di scherma che aveva la sede nel palazzo di famiglia.\nFormazione.\nLa tradizione della famiglia Thaon di Revel nella formazione militare, diplomatica e politica incide sull'indirizzo degli studi. I rapporti con il fratello del nonno Genova Thaon di Revel ma soprattutto con lo zio Paolo, il Grande Ammiraglio, stimolano molteplici interessi. Appassionato di matematica, decise di avviarsi agli studi economici e nel 1910 si laure\u00f2 in diritto economico seguendo cos\u00ec le orme del nonno, Ottavio Thaon di Revel, ministro delle finanze e firmatario dello Statuto Albertino. La sua tesi di laurea si intitola \"Contributo alla teoria del consumo\", lavoro che diventa la base di uno studio economico che ruota intorno al concetto del \"bisogno\"; tema che continua a sviluppare negli decenni seguenti (fortemente sostenuto dall'amico Luigi Einaudi), fino alla pubblicazione, nel 1967, del volume \"Teoria del bisogno - Saggio di Metaeconomia\", pubblicato dal Laboratorio di economia politica \"S. Cognetti De Martiis\"\".\"\nAlla soglia della Grande Guerra fu un fervido interventista e si arruol\u00f2 nell'esercito con il grado di tenente colonnello di artiglieria (come il Genova Thaon) della terza armata e prese parte a tutte le azioni, dall'ottobre del 1915 all'aprile del 1918. Alcuni missioni erano dei ricognizioni aeree che lo porta ad appassionarsi per il volo. Ricevette la croce di guerra al merito per il valore dimostrato.\nRientrato a Torino conobbe la contessa Maria Angelica Salvi del Pero di Luzzano, che spos\u00f2 il 25 gennaio 1923 e con quale ebbe tre figlie: Maria Luisa, Gabriella e Elfrida.\nCarriera politica.\nRientrando dalla esperienza bellica fu estremo oppositore al bolscevismo, ma affascinato dalle idee del socialismo nazionale. Aveva fatto conoscenza con Gabriele D'Annunzio, che era al comando del reparto aereo sotto il quale svolgeva servizio come aviatore il fratello Ignazio. Di conseguenza si iscrisse al Partito fascista fin dal 1919 e si avvi\u00f2 attivamente nella amministrazione politica dal 1924, quando venne eletto consigliere comunale a Poirino. In seguito, nel 1929, venne nominato podest\u00e0 di Torino, incarico ben pi\u00f9 gravoso, che mantenne fino al 1935. In questi anni si impegn\u00f2 perch\u00e9 non fossero modificati \"i tre punti di forza di Torino\" ovvero la meccanica fine, l'elettricit\u00e0 e l'esercito (tramite l'Accademia militare e le scuole di specializzazione) a cui aggiungeva la nascente industria radiofonica, minacciata come molte attivit\u00e0 torinesi, di trasferimento a Milano per volont\u00e0 di Mussolini. La creazione dell'Ente nazionale della moda, il 31 ottobre 1935, coron\u00f2 questi e altri sforzi, come l'avvio del programma di grandi opere pubbliche edilizie (il Palazzo d'Igiene, il mercato Ortofrutticolo e il rifacimento di via Roma sotto quale furono scavati i primi tunnel in previsione della futura metropolitana). Questo sforzo fu spinto dalla drammatica situazione occupazionale nell'ottica di stimolare lo sviluppo dell'occupazione e gli investimenti.\nCollabor\u00f2 strettamente con l'Accademia delle scienze di Torino di cui era membro attivo e ricopr\u00ec l'incarico di presidente dell'Aero club di Torino dal 1930 al 1934. Fu membro del Gran consiglio del fascismo e del Consiglio nazionale delle corporazioni. Divenne senatore del Regno nel 1933 e ricopr\u00ec la carica di Ministro delle finanze e del tesoro nel governo Mussolini, dal 1935 al 1943. In quel periodo istitu\u00ec l'IGE, l'Istituto nazionale di finanza corporativa, promosse la convenzione IRI-Tesoro del dicembre 1936 e la politica economica autarchica.\nCarriera Sportiva.\nConquist\u00f2 la medaglia d'oro nella spada a squadre alle Olimpiadi di Anversa del 1920, insieme a Nedo e Aldo Nadi, Abelardo Olivier, Dino Urbani e Tommaso Costantino e divenne campione d'Italia di spada da terreno nel 1920 e 1921. Dopo la giovanile stagione atletica continu\u00f2 il suo appassionato impegno nel mondo dello sport; nel dopoguerra fu presidente del comitato organizzatore dei VII Giochi olimpici invernali di , delegato italiano del Comitato Olimpico Internazionale e promotore dei giochi olimpici di Roma nel 1960.\nSeconda Guerra Mondiale.\nNel 1943, su propria richiesta, venne reintegrato nell'esercito come tenente colonnello di artiglieria e fu mandato in Sicilia per predisporre le difese contro lo sbarco degli alleati. Difese strenuamente le postazioni per dare tempo alle truppe di ritirarsi e fu tra gli ultimi ufficiali ad abbandonare l'isola. \nDopo l'8 settembre 1943, si rifiut\u00f2 di aderire alla Repubblica Sociale e grazie al suo prestigio riusc\u00ec a dare rifugio, presso la sua tenuta in campagna, sia ai soldati che avevano rifiutato a riprendere le armi, sia ai partigiani, agli sfollati e agli ebrei. L'ANPI ha chiesto e ottenuto, nel 2007, che gli venisse intitolata una via nella citt\u00e0 di Carmagnola, provincia di Torino.\nDopoguerra.\nFu presidente dell'Italgas e dell'Accademia di Agricoltura dal 1963 al 1971. \nHa lasciato un grande contributo, donando, nel 1967, alla Fondazione Luigi Einaudi di Torino varie fonti e importanti documentazioni per gli studiosi di storia italiana del periodo del regime fascista, raccolte durante la sua attivit\u00e0 di ministro delle finanze. Il materiale archivistico riflette principalmente otto anni di finanza statale che permette, per la variet\u00e0 delle questioni di politica economica e finanziaria trattate, una ricostruzione approfondita dell'intervento dello stato nella vita economica del paese (il materiale \u00e8 diviso in 33 sezioni).\nOnorificenze.\ne Grande Ufficiale della Legion d'Onore, il 21 aprile 1935"}
{"id": "375698", "revid": "129019", "url": "https://it.wikipedia.org/wiki?curid=375698", "title": "Independence Day", "text": "Independence Day \u00e8 un film di fantascienza del 1996, diretto da Roland Emmerich.\nIl film narra di un'immaginaria e quasi riuscita invasione aliena della Terra, con la distruzione di parecchi monumenti simbolo degli Stati Uniti d'America, come l'Empire State Building, la Casa Bianca e la Library Tower di Los Angeles. Per il lancio del film si ricorse ad una campagna pubblicitaria di enormi dimensioni che ebbe inizio durante la 30\u00aa edizione della finale del Super Bowl.\nTrama.\n2 luglio.\nLa mattina del 2 luglio 1996, il SETI (il programma di \"Ricerca di intelligenze extraterrestri\") avverte uno strano rumore, classificato come probabile segnale dal cosmo di una forma di vita.\nIn breve tempo, viene rilevato un gigantesco oggetto grande 550 chilometri di diametro, con una massa di un quarto di quella della Luna, in avvicinamento dallo spazio. Viene scartata l'ipotesi del meteorite perch\u00e9 l'oggetto inizia a rallentare, e subito dopo vengono monitorati una quindicina di \"frammenti\" che sembrano staccarsi da esso, ognuno della grandezza di 27 chilometri di diametro, e il mondo viene messo a soqquadro dall'arrivo di gigantesche navi aliene che, dopo essersi appunto staccate dall'astronave madre rimasta oltre l'atmosfera terrestre, si posizionano sopra le pi\u00f9 grandi metropoli del pianeta, tra cui New York, Washington D.C. e Los Angeles.\nDavid Levinson, uno specialista in telecomunicazioni e sistemi informatici di New York, nel tentativo di rimediare ai disturbi sulle comunicazioni riesce a interpretare il segnale anomalo, comprendendo il terribile pericolo che incombe sul mondo: gli alieni stanno utilizzando la rete di satelliti terrestre per farvi rimbalzare un segnale di sincronizzazione che disturba le trasmissioni e, soprattutto, nelle intenzioni degli invasori extraterrestri dovr\u00e0 fungere da conto alla rovescia per coordinare un attacco simultaneo. Per informare della propria scoperta il presidente Thomas Whitmore e soprattutto all'ex-moglie Constance, che lavora alla Casa Bianca, David decide di recarsi a Washington insieme al padre Julius. Qui, Constance riesce a farlo entrare e a farlo parlare col Presidente, il quale ordina l'evacuazione delle citt\u00e0 minacciate, e si prepara a lasciare Washington assieme al suo staff.\nAlla fine del conto alla rovescia mancano per\u00f2 solo 27 minuti, per cui quando le astronavi aliene aprono il fuoco sulle citt\u00e0 le radono al suolo, massacrando la maggior parte degli abitanti che non erano potuti fuggire in tempo. In particolare, a New York la nave aliena si piazza sopra l'Empire State Building e distrugge il grattacielo con il suo raggio mortale. L'esplosione travolge il resto della citt\u00e0; in un oceano di fuoco e fiamme cadono anche le Torri Gemelle e la Statua della Libert\u00e0. Stessa sorte tocca a Los Angeles, a Mosca e a tantissime citt\u00e0 europee e del mondo. Anche la Casa Bianca viene rasa al suolo dalle forze aliene, ma prima che ci\u00f2 accada gli uomini della sicurezza fanno salire sull'Air Force One il Presidente Thomas J. Whitmore, sua figlia, il Segretario della difesa, Albert Nimzicky, il generale Grey, il maggiore Mitchell e David, suo padre Julius e Constance. L'aereo decolla appena in tempo per sfuggire all'esplosione.\n3 luglio.\nPer contrastare l'attacco alieno vengono inviati squadroni di F-18 del corpo dei Marines e dell'aeronautica militare statunitense. Tra i piloti impegnati nell'azione vi sono il capitano Steven Hiller e il suo amico, il capitano Jimmy Wilder; nella battaglia le forze terrestri si accorgono che le navi aliene sono dotate di scudo deflettore, in grado di respingere i colpi delle armi da fuoco e dei missili. Quando gli alieni si vedono attaccati dai terrestri, liberano un nugolo di navicelle da guerra che in breve distruggono facilmente gli avversari, soprattutto perch\u00e9 protette anch'esse dallo scudo. Jimmy Wilder e il suo amico Steve Hiller sono coinvolti nel combattimento e alla fine rimangono vivi solo loro del proprio gruppo. Durante la fuga, il primo perde per\u00f2 pressione, rallenta la corsa del caccia e viene quindi ucciso. Steve, molto arrabbiato, si fa inseguire da un velivolo in un canyon, dove inganna l'avversario lanciandogli contro il freno paracadute, oscurandogli la visuale. Steve si eietta lasciando che il suo aereo si schianti contro la parete rocciosa. Quando l'alieno si libera del paracadute, si ritrova ormai fra le fiamme e i rottami dell'aereo di Steve; riesce a cabrare per non schiantarsi contro la parete, ma non a evitare di colpirla di striscio e atterrare rovinosamente nel deserto. Steve stordisce l'alieno con un pugno dentro la navicella e decide di portarlo in una vicina base militare, che in seguito si riveler\u00e0 essere l'Area 51. Lungo la strada incontra una carovana di camper, tra cui quello di Russell Casse, disinfestatore di campi alcolizzato che da anni sosteneva, inascoltato e deriso, di essere stato vittima di rapimenti alieni. Casse carica a bordo Steve e la carovana si dirige verso l'Area 51.\nIntanto, sull'Air Force One, David inizia a discutere con lo staff del Presidente; Julius interviene in sua difesa, ricordando che, senza l'intervento del figlio, sarebbero morti tutti. Inoltre, accusa il governo di essere al corrente dell'esistenza degli alieni gi\u00e0 dal 1947, dopo l'incidente di Roswell, e di non aver agito come avrebbe potuto per salvare le vittime dell'attacco degli alieni. Il Presidente lascia intendere che sia tutto falso, ma il segretario Nimzicky, ex capo della CIA, lo ammette: dopo l'incidente, nei sotterranei dell'Area 51, si analizzano gli alieni, all'insaputa del Presidente stesso. Una volta raggiunto il bunker, fanno la conoscenza del dottor Brackish Okun, direttore dell'Area, che appare subito un po' \"stralunato\"; questi mostra ai presenti una navicella aliena integra e tre cadaveri dei suoi piloti alieni. Il generale Grey \u00e8 furibondo con Nimzicky per non aver parlato della navetta e dei corpi recuperati nel 1947 nel momento in cui sono arrivati gli alieni, poich\u00e9 cos\u00ec avrebbero potuto capire subito le loro intenzioni e salvare la vita a centinaia di migliaia di innocenti e ai piloti morti nell'attacco successivo. Contemporaneamente Casse, raggiunge la zona con la sua famiglia insieme al resto dei camper. Proprio durante il viaggio Troy, il figlio minore, si sente male: il padre per\u00f2 chiede subito assistenza minacciando un dottore. Anche Steve Hiller raggiunge il posto, portando con s\u00e9 l'alieno stordito, e fa la conoscenza di David dopo aver mostrato l'extra-terrestre, che viene subito sottoposto a esame. Durante l'esame, l'alieno si riprende, aggredisce e uccide il reparto intero, e infine manda in coma Okun: si impossessa infatti del suo corpo. Il presidente Whitmore, Nimzicky, Dave, il generale Grey e il maggiore Mitchell, raggiungono il posto: l'extra-terrestre, attraverso il corpo del dottore, minaccia i quattro e tenta di uccidere il presidente Whitmore attraverso i suoi poteri telepatici, ma alla fine l'alieno viene crivellato dal Maggiore e dagli altri uomini armati l\u00ec presenti.\nNel corso del contatto con l'alieno, Whitmore apprende che la razza che li sta invadendo intende conquistare la Terra e sterminarne la popolazione con l'obiettivo di sfruttarne intensivamente le risorse, come fatto in precedenza con innumerevoli altri pianeti. Il presidente decide perci\u00f2, nonostante all'inizio si opponesse all'idea per timore di uccidere troppi innocenti, di autorizzare l'uso di armi nucleari contro le navi aliene come aveva proposto Nimzicky dopo il fallito attacco degli F-18. Si alzano quindi in volo i bombardieri statunitensi B-2 Spirit armati di missili nucleari, ma, dopo la detonazione del primo ordigno contro l'astronave situata su Houston, anche questo tentativo fallisce miseramente, a causa dello scudo protettivo delle astronavi. Tutto sembra ormai perduto.\n4 luglio.\nDopo aver discusso con Connie sulle ragioni della fine della loro relazione, David, ubriaco fradicio, durante una discussione col padre, ha un'illuminazione e sviluppa un piano per rimuovere lo scudo di difesa delle astronavi aliene per permettere agli aerei umani di abbatterle: il piano consiste nel pilotare la navetta aliena presente nella base, per agganciarla all'astronave madre in orbita intorno alla Terra, in modo cos\u00ec da infettarla con un virus da computer, che sar\u00e0 poi ritrasmesso a tutte le altre navi presenti sul pianeta (in modo simile a come gli alieni avevano sfruttato i satelliti terrestri per sincronizzare il loro attacco iniziale), disabilitando gli scudi protettivi. Il piano \u00e8 molto rischioso poich\u00e9 prevede l'utilizzo della navetta precipitata; inoltre, gli schermi saranno disattivati solo per alcuni minuti, forse non sufficienti a garantire la vittoria. David dimostra che la navetta pu\u00f2 volare e Steve si offre volontario per pilotarla. Nimzicky \u00e8 convinto che sia un'idea folle e, dopo aver avuto una violenta discussione con il presidente, viene licenziato e cacciato dinanzi a David, Constance e Julius. Vengono poi scelti da Steve, dal generale Grey e dal maggiore Mitchell i membri del gruppo dei caccia che attaccheranno l'astronave che si sta spostando sopra l'Area 51: tra questi c'\u00e8 Casse. Con i satelliti sabotati e in mano agli invasori intergalattici, gli uomini del presidente usano il codice Morse e informano gli eserciti di tutto il mondo per preparare un contrattacco mondiale simultaneo contro gli alieni. Prima di partire, Steve si sposa con Jasmine, mentre Constance e David sembrano riavvicinarsi, anche perch\u00e9 il motivo per cui divorziarono non fu la mancanza di amore, ma il fatto che David, pur avendone la possibilit\u00e0, scelse di rinunciare a una grande carriera come ricercatore perch\u00e9 gi\u00e0 felice della sua vita, mentre Constance non rifiut\u00f2 l'occasione di lavorare alla Casa Bianca. Usando l'astronave precipitata a Roswell, David e Steve giungono all'interno dell'astronave madre e la infettano con il virus informatico e il piano ha successo: infatti, l'astronave madre ritrasmettere il segnale ed infetta le navi col virus e gli schermi protettivi vengono disattivati.\nLa squadra di F-18 che si appresta ad affrontare l'astronave in prossimit\u00e0 dell'Area 51 \u00e8 capitanata dal Presidente in persona, ex pilota da combattimento dell'esercito. Sar\u00e0 proprio lui a verificare se il virus avr\u00e0 effetto per dare inizio al contrattacco dell'umanit\u00e0. Una volta verificato l'esito positivo del virus, un gruppo di piloti attacca con i caccia le navicelle che, sprovviste di difese, vengono facilmente abbattute, ma la gigantesca astronave, bench\u00e9 abbia subito danni, continua a galleggiare nell'aria. Per poter utilizzare il loro potente raggio, gli alieni devono aprire la parte inferiore dell'astronave, mettendone l'interno allo scoperto. Quando gli alieni si apprestano ad aprire il fuoco contro l'Area 51, altri caccia iniziano a essere distrutti, e l'ultimo pilota ad avere ancora un missile \u00e8 Casse, che si lancia all'attacco, ma non riesce a sganciare il missile poich\u00e9 il sistema di sgancio \u00e8 stato danneggiato; decide, quindi, di sacrificarsi lanciandosi all'interno contro l'arma aliena. L'esplosione innesca una reazione a catena che fa precipitare l'astronave in fiamme. La notizia viene divulgata a tutte le squadriglie del mondo, cosicch\u00e9 possano anche loro abbattere le altre astronavi. Nel frattempo, Steve e David, rimasti bloccati dal capo degli alieni all'interno dell'astronave madre, decidono di sacrificarsi e lanciano all'interno dell'astronave madre aliena il missile nucleare con innesco a tempo, caricato a bordo della loro navicella prima della partenza. L'impatto fa sganciare la loro navetta e nei trenta secondi rimasti riescono a fuggire poco prima che questa esploda. Gli alieni, in rotta dopo la distruzione della loro nave madre, vengono cos\u00ec sconfitti.\nSteve e David atterrano nel deserto del sale dove li attendono Julius, Constance e Jasmine, e l\u00ec i protagonisti assistono alla caduta sulla Terra dei detriti dell'astronave madre \"in sostituzione\" dei fuochi d'artificio del 4 luglio.\nPersonaggi.\nCaratteristica dei film di Roland Emmerich, e in generale di tutti i film catastrofici, \u00e8 quella di seguire lo svolgimento degli eventi attraverso gli occhi di pi\u00f9 protagonisti. Per non smentirsi Emmerich crea in questo film una miriade di personaggi che hanno tutti a che fare con la storia e che a un certo punto del film si incontrano:\nColonna sonora.\nAll'inizio come brano per la colonna sonora era stata scelta \"Everybody Wants to Rule the World\" dei Tears for Fears. Successivamente venne scelto un celebre brano musicale dei R.E.M. sulla fine del mondo, \"It's the End of the World as We Know It (And I Feel Fine)\", per sottolineare l'imminente e oscuro pericolo che la Terra avrebbe dovuto affrontare di l\u00ec a poco.\nLa musica orchestrale \u00e8 stata composta da David Arnold.\nIl 2 luglio 1996 \"RCA Records\" ha pubblicato la \"Original Soundtrack Recording\", un'edizione costituita da 14 tracce (circa 50 minuti di musica).\nTracce.\nIl 27 aprile 2010 \"La-La Land Records\" ha pubblicato la \"Complete Original Motion Picture Soundtrack\", un'edizione a 2 dischi limitata a 5000 copie della colonna sonora completa, costituita da 27 tracce. Il secondo disco include 13 tracce di musica alternativa.\nDistribuzione.\nLa premi\u00e8re del film era stata annunciata negli Stati Uniti per il 3 luglio, ma molti cinema decisero di iniziare le proiezioni della pellicola la sera del 2 luglio, ovvero in corrispondenza dell'inizio cronologico degli avvenimenti del film stesso. In Italia il film venne distribuito venerd\u00ec 27 settembre 1996.\nAccoglienza.\nIncassi.\nIl film ottenne uno straordinario successo al botteghino con 306.169.268 dollari solamente negli Stati Uniti e 817.400.891$ in tutto il mondo. \u00c8 stato il film di maggiore incasso globale del 1996, staccando \"Twister\" e \"\".\nCritica.\nLa pellicola ebbe critiche sfavorevoli che ne misero in discussione la trama, ritenuta troppo banale e stereotipata, in particolare rispetto al ruolo della \"razza aliena\" venuta da un altro pianeta per distruggere la Terra.\nInoltre, tali critiche inclusero il fatto che si riteneva poco coerente che una civilt\u00e0 superiore a quella terrestre (in grado di dominare e persino sterminare l'umanit\u00e0) venisse debellata da un \"banale\" virus per computer; anche per questo e per molti altri aspetti, il film parrebbe ispirato al romanzo di H.G. Wells \"La guerra dei mondi\" e alla sua versione cinematografica del 1953. C'\u00e8 per\u00f2 un netto cambio di prospettiva morale e teologica rispetto al film del '53: in questo infatti il messaggio morale, l'azione della Provvidenza e la chiave di lettura cristiana erano esplicite; Independence Day invece registra il cambio culturale che la societ\u00e0 ha vissuto in chiave tecnica, ne \u00e8 un esempio il passaggio dal batterio voluto da Dio al virus informatico prodotto dall'uomo. Il momento di preghiera \u00e8 guidato dal pap\u00e0 di David che \u00e8 ebreo e l'unico accenno cristiano \u00e8 la visione di un uomo con un crocifisso e una Bibbia che urla tra le macerie (quest'ultima scena \u00e8 presente solo nell'edizione speciale del film), oltre che il matrimonio del capitano Hiller.\nGli straordinari effetti speciali (navicelle spaziali da 27\u00a0km di diametro) hanno comunque reso il tutto visivamente impressionante, ricco di particolari che sono stati pensati soprattutto per il grande schermo e sono valse alla pellicola un Oscar per i migliori effetti speciali.\nSu Rotten Tomatoes il film ha un punteggio del 67% di recensioni positive con un voto medio di 6.50 su 10; il consenso della critica recita \"La trama \u00e8 sottile, cos\u00ec come lo sviluppo dei personaggi, ma come film estivo emozionante e ricco di spettacoli, Independence Day offre momenti di pura epicit\u00e0\".\nSequel.\nIn conseguenza del successo internazionale ricavato da \"Independence Day\" si \u00e8 parlato per anni della realizzazione di un seguito. Nel 2004 fu scritta una sceneggiatura e parlando delle ispirazioni si citavano gli attentati dell'11 settembre 2001. Dean Devlin ed Emmerich hanno parlato alla Fox delle loro intenzioni circa il film, ma i problemi specifici riguardavano la posizione di Will Smith, per cui l'attore e lo studio cinematografico volevano due tipi di contratto opposti, ragion per cui le trattative sono rimaste in una situazione di stallo per anni. A causa di questo problema, la Fox aveva chiesto a Emmerich se fosse necessario l'impiego di Smith nel seguito e la risposta fu \u00ab\u00e8 assolutamente necessario per noi, per questo film e per il pubblico\u00bb.\nIntervistato da MTV il 12 novembre 2009, Emmerich ha dichiarato di star sviluppando una storia ambientata pi\u00f9 di dieci anni dopo il primo film che faccia da base per almeno due film da realizzare simultaneamente: \"Independence Day 4-Ever: Part I\" e \"Part II\". Alcuni giorni dopo per\u00f2 sono stati smentiti dalla Fox i progetti sul franchise, replicando che quelle di Emmerich erano idee personali sul da farsi che non avevano trovato richiesta alla Fox dal momento che non era interessata a sviluppi futuri sul film.\nIn un'intervista di gennaio 2013 Roland Emmerich ha confermato il sequel di \"Independence Day\" e che Will Smith ha gi\u00e0 firmato la partecipazione.\nSembra che, forte del fenomeno \"Avatar\", la Fox si sia convinta a sviluppare i due sequel. Durante l'intervista del 26 marzo 2013 per il film \"White House Down\", Roland Emmerich ha dichiarato che il seguito \u00e8 in fase di scrittura, confermando che verr\u00e0 diviso in due parti e l'assenza di Will Smith dal cast e come protagonista il figlio del Capitano Steven Hiller, Dylan Dubrow.\nIl 26 novembre 2014, il regista Roland Emmerich, il produttore Dean Devlin e Harald Kloser annunciano che la Fox ha dato il via libera alle riprese (che inizieranno a maggio 2015) di \"Independence Day 4-Ever: Part I\". I principali attori confermati sono Jeff Goldblum, che riprende il ruolo di David Levinson, Liam Hemsworth (il cui ruolo non \u00e8 stato reso noto), Jessie Usher (Dylan Dubrow, il figlio del Capitano Steven Hiller), mentre Will Smith non parteciper\u00e0 al primo sequel ma probabilmente a \"Independence Day 4-Ever: Part II\". Un'altra attrice confermata \u00e8 la francese Charlotte Gainsbourg in un ruolo non ancora reso noto. Molto probabilmente Bill Pullman ritorner\u00e0 nel ruolo del Presidente nella prima parte, mentre Vivica A. Fox riprende ufficialmente il ruolo di Jasmine Dubrow, madre di Dylan Dubrow e moglie di Steven Hiller. Travis Tope si \u00e8 unito al cast di \"Independence Day 4-Ever: Part I\" il 26 marzo 2015, non si sa ancora in quale ruolo. Il 9 aprile 2015 Roland Emmerich annuncia su Twitter che anche Brent Spiner torner\u00e0 nel sequel, nei panni dell'eccentrico scienziato Brackish Hokun, che nel primo film sembrava fosse stato ucciso. Si aggiunge, inoltre, al cast la giovane Joey King. Nel maggio 2015 viene annunciato che il nuovo Presidente degli Stati Uniti sar\u00e0 interpretato da Sela Ward.\nNel giugno 2015 la 20th Century Fox annuncia che il titolo del sequel sar\u00e0 \"Independence Day - Rigenerazione\". Il film \u00e8 uscito nelle sale cinematografiche statunitensi il 24 giugno 2016, a vent'anni di distanza dal primo."}
{"id": "375699", "revid": "767487", "url": "https://it.wikipedia.org/wiki?curid=375699", "title": "Papillon (film 1973)", "text": "Papillon \u00e8 un film del 1973 diretto da Franklin J. Schaffner, con Steve McQueen e Dustin Hoffman. Il film \u00e8 basato sul romanzo omonimo di Henri Charri\u00e8re.\nPoich\u00e9 \u00e8 stato girato in luoghi remoti, il film era piuttosto costoso per l'epoca (13,5 milioni di dollari), ma ha guadagnato pi\u00f9 del doppio al primo anno di uscita. Il film ha incassato 53\u00a0267\u00a0000 dollari al botteghino.\nTrama.\nHenri Charri\u00e8re, un francese detto \"Papillon\" per via di una farfalla che porta tatuata sul torace, viene condannato all'ergastolo per un omicidio che non ha commesso. La sua esperienza, vissuta in quello che al tempo era probabilmente il peggior sistema carcerario del mondo, ossia la colonia penale dell'isola del Diavolo nella Guyana francese, sar\u00e0 costellata da infruttuosi tentativi di fuga, che gli costeranno anni di isolamento, e da strette relazioni con altri detenuti, tra i quali il falsario Louis Dega, ma sar\u00e0 accompagnata costantemente dal suo desiderio di libert\u00e0 che, in et\u00e0 ormai avanzata, lo spinger\u00e0 a tentare un'impresa apparentemente impossibile.\nProduzione.\nIl film \u00e8 stato girato in Giamaica e i carcerati presenti nella scena della decapitazione del condannato sono in realt\u00e0 dei giamaicani di origine tedesca.\nIspirazione letteraria.\nIl soggetto del film \u00e8 tratto dal romanzo autobiografico di Henri Charri\u00e8re pubblicato nel 1969 con enorme successo. Il romanzo scaten\u00f2 anche diverse polemiche circa la veridicit\u00e0 delle esperienze di vita carceraria nelle colonie penali della Guyana francese. La critica mise in dubbio l'autenticit\u00e0 dei fatti raccontati da Charri\u00e8re a causa delle incongruenze e dei paradossi riscontrati nella narrazione. Testimoni dell'epoca invece confermarono i metodi efferati utilizzati dal sistema giudiziario dell'epoca.\nColonna sonora.\nJerry Goldsmith, frequente collaboratore del regista Schaffner (con cui aveva realizzato le musiche, tra gli altri, anche di \"Il pianeta delle scimmie\", nel 1968, e di \"Patton, generale d'acciaio\", nel 1970) si \u00e8 fatto carico del sofisticato e ricco commento musicale sinfonico di questa pellicola registrato in Italia/Roma dall'orchestra \"Unione Musicisti Roma\" presso lo studio Ortophonic. Sia il regista, sia il musicista hanno condiviso, innanzi tutto, la convinzione che la musica cinematografica debba essere utilizzata con contributi parsimoniosi, destinando il commento musicale solo a quelle sequenze in cui esso pu\u00f2 sottolineare aspetti psicologici o narrativi non del tutto evidenti nelle sequenze filmiche. In \"Papillon\" questa filosofia \u00e8 particolarmente evidente: su una pellicola di due ore e mezzo di durata, si ascoltano poco pi\u00f9 di 40 minuti di musica. Le composizioni di Goldsmith, caratterizzate da uno stile sinfonico tardo romantico e impressionistico (con un'impostazione che pu\u00f2 richiamare, per certi aspetti, l'arte di Debussy), non prive di digressioni nell'atonalismo e soffuse di una dosata timbrica esotica (mediante uso di strumentazioni musicali del folclore caraibico), si distribuiscono soprattutto nella seconda met\u00e0 della pellicola, e generalmente appaiono nelle scene fuori dal carcere, durante i vari tentativi di fuga del protagonista.\nGoldsmith utilizza inoltre, per le parti meno aspre del suo lavoro, un delicato approccio melodico, dominato da un tema conduttore molto orecchiabile, esposto in forma di valzer, spesso affidato alla fisarmonica, strumento che istintivamente richiama l'origine francese dei protagonisti. Il tema, divenuto celebre all'epoca dell'uscita del film, ha ottenuto numerose variazioni e riesecuzioni, pubblicate in molte edizioni discografiche, in alcuni casi anche in versione cantata.\nIl resto della partitura sinfonica \u00e8 stato prodotto su vinile gi\u00e0 nel 1973, e successivamente ristampato nel corso degli anni, fino a una recente edizione prodotta su CD dalla Universal Records francese, che contiene per la prima volta la versione integrale della partitura (e quindi con l'aggiunta di circa cinque minuti di brani inediti). La versione del dvd in lingua inglese consente inoltre di ascoltare la musica di Goldsmith su traccia audio isolata.\nRemake.\nNel 2017 \u00e8 stato realizzato un remake intitolato sempre \"Papillon\", diretto da Michael Noer e interpretato da Charlie Hunnam e Rami Malek."}
{"id": "375701", "revid": "400694", "url": "https://it.wikipedia.org/wiki?curid=375701", "title": "Jason Isaacs", "text": "Biografia.\nIsaacs \u00e8 nato a Liverpool, Merseyside, Inghilterra, discendente da ebrei dell'Europa dell'Ovest; i suoi genitori ora vivono in Israele. Inizialmente aveva progettato di studiare legge\u00a0\u2013 un lavoro analogo a quello dei suoi fratelli, che sono diventati un dottore, un avvocato, e un ragioniere\u00a0\u2013 ma durante i suoi studi di legge all'Universit\u00e0 di Bristol fu attratto dalla recitazione alla quale si dedic\u00f2. Ben presto Jason inizi\u00f2 a nutrire un deciso interesse verso il teatro (\"nel teatro potevo liberarmi in un modo che non ero libero di fare in societ\u00e0\") e a tempo debito lasci\u00f2 Bristol, dove aveva diretto ed era apparso in oltre venti produzioni, per affinare le sue capacit\u00e0 alla Central School of Speech and Drama di Londra.\nUna volta a Londra, Isaacs inizi\u00f2 quasi immediatamente a lavorare, apparendo sul palcoscenico e in televisione. Inizialmente Isaacs era conosciuto nel Regno Unito come un attore prettamente televisivo, avendo un ruolo principale nella serie \"Capital City\" della ITV plc e ruolo da guest in show come \"Taggart\" e \"Ispettore Morse\". Fece il suo debutto al cinema nel 1989 con il piccolo ruolo di un dottore in \"Due metri di allegria\" di Mel Smith. Jason dimostr\u00f2 la sua versatilit\u00e0 in diverse altre serie televisive e opere teatrali, come la rappresentazione nel 1993 al Royal National Theatre di \"Angels in America\" (vincitore del premio Pulitzer) di Tony Kushner. Nel 1996 recit\u00f2 nel film \"Dragonheart\", ma cominci\u00f2 anche a trovare lavoro sul grande schermo nel 1998, quando fu scelto per far parte del cast di \"Armageddon - Giudizio finale\"; inizialmente chiamato per un ruolo abbastanza importante, la sua partecipazione nel film fu ridotta per permettergli di prendere parte nello stesso anno a \"Divorcing Jack\", una commedia-thriller dove ha recitato nuovamente con David Thewlis.\nDopo aver impersonato un prete a fianco di Julianne Moore e Ralph Fiennes nell'adattamento di Neil Jordan di \"Fine di una storia\" di Graham Greene, Jason ebbe il suo pi\u00f9 grande successo internazionale nel 2000, quando venne scelto per interpretare il colonnello William Tavington nell'epico film di Roland Emmerich sulla guerra di indipendenza americana \"Il patriota\", recitando insieme a Mel Gibson. L'anno successivo, nel 2001, prese parte a \"Sweet November - Dolce novembre\" (2001), una romantica commedia con Charlize Theron e Keanu Reeves.\nIsaacs \u00e8 apparso in seguito in vari film (tra cui \"Black Hawk Down\"), ma la sua pi\u00f9 famosa interpretazione resta quella di Lucius Malfoy nella saga di \"Harry Potter\", cos\u00ec come quella del terrificante Capitano Giacomo Uncino, o quella di George Darling nella pellicola \"Peter Pan\" di P. J. Hogan. Isaacs \u00e8 apparso anche nelle serie televisive \"West Wing - Tutti gli uomini del Presidente\" e \"Brotherhood - Legami di sangue\". Nel 2010 presta la voce a Satana, l'antagonista del videogioco ', mentre nel 2012 \u00e8 il protagonista della serie televisiva \"Awake\". Nel 2017 veste i panni del capitano nella nuova serie televisiva di fantascienza '.\nVita privata.\nIsaacs ha due fratelli pi\u00f9 grandi e uno pi\u00f9 piccolo. Mentre frequentava la Central School of Speech and Drama incontr\u00f2 la produttrice di film documentari della BBC Emma Hewitt, sua compagna dal 1988 che \u00e8 diventata sua moglie nel 2001. La coppia ha due figlie: Lily (nata il 23 marzo del 2002) e Ruby (nata il 25 agosto del 2005).\nDoppiatori italiani.\nNelle versioni in italiano delle sue opere, Jason Isaacs \u00e8 stato doppiato da:\nDa doppiatore \u00e8 sostituito da:"}
{"id": "375702", "revid": "486946", "url": "https://it.wikipedia.org/wiki?curid=375702", "title": "Macchi M.C. 205", "text": ""}
{"id": "375705", "revid": "10548", "url": "https://it.wikipedia.org/wiki?curid=375705", "title": "L'arte nell'antica Grecia", "text": ""}
{"id": "375709", "revid": "1005847", "url": "https://it.wikipedia.org/wiki?curid=375709", "title": "Thaon di Revel", "text": "I Thaon di Revel (pronuncia: ) e Sant'Andrea sono una famiglia nobiliare originaria della contea di Nizza. Per tradizione familiare i figli maschi furono educati alla carriera militare, politica e diplomatica. Molti membri dei Thaon di Revel hanno raggiunto posizioni di pubblico interesse, sia in ambito militare sia politico, partecipando attivamente nel governo del Regno di Sardegna e alla formazione del Regno d'Italia. Il ramo dei Thaon si stabil\u00ec nel Nizzardo nel XV secolo e da l\u00ec in Piemonte.\nOrigini della famiglia.\nTradizioni domestiche vogliono che la famiglia, proveniente dalla Normandia (Thaon presso Caen), sia passata in Inghilterra (Filippo di Thaon poeta anglo-normanno), poi in Scozia al seguito della giovane sposa regina Maria Stuarda, e infine in Francia.La leggenda (che tuttora si ricorda presso Saint-Andr\u00e9-de-la-Roche) della \"Regina Bianca,\" vuole che un giorno si presentasse il duca Emanuele Filiberto di Savoia con un bimbetto in fasce e chiese ai signori del castello di crescerlo e educarlo alle armi.\nLe prime notizie storicamente documentate sulla famiglia Thaon risalgono al 1454 (secondo gli \"Archives D\u00e9partementales des Alpes-Maritimes\"), quando i Thaon risultano negli elenchi dei capi famiglia di Lantosca, che oggi \u00e8 un comune francese situato nel dipartimento delle Alpi Marittime della regione della Provenza-Alpi-Costa Azzurra.\nCapostipite certo e documentato \u00e8 Filippo Thaon (1530-1623), capitano delle milizie di Lantosca e Belvedere che il 16 gennaio 1617, ottenne le lettere patenti dal duca Carlo Emanuele I di Savoia. Il secondogenito di Filippo \u00e8 Pietro Thaon (1567-1642), medico a Nizza che spos\u00f2 Camilla Doria Michelotti di Claudio, giovane discendente da una nobile famiglia perugina. Ella port\u00f2 in dote il feudo di Revel (costituito da una parte del territorio di Torretta Levenzo e da quello di Sant'Andrea) dando cos\u00ec alla casata la prima signoria. Il figlio terz'genito di Filippo e Camilla, Carlo Antonio Thaon (1611-1643), divenne il primo signore Revel e nel 1685, suo figlio Pietro Thaon di Revel (1639-1711) acquist\u00f2 la rimanente parte del territorio di Tourette e ottenne da Vittorio Amedeo II (il 10 ottobre 1687) che le signorie Revel e Sant'Andrea fossero erette in stato di Contea. In seguito, i membri della famiglia unirono al nome Thaon, Signori di Revel e Sant'Andrea quello dei Conti (1687), Signori di Castelnuovo (1790), Marchesi (1796), Conti di Pralungo (1814) e Duchi (1920).\nIncarichi.\nI Thaon di Revel hanno avuto, negli ultimi tre secoli:\nMembri illustri.\nPaolo Camillo Thaon di Revel e Sant'Andrea (Torino 1859 - Roma, 1948) conte, poi creato Duca del Mare era il nono figlio del conte Ottavio. Dopo aver frequentato il collegio salesiano di Val Salice a Torino (lo stesso di don Bosco, che era accorso al capezzale del padre Ottavio) e il collegio barnabita di Sant'Anna a Genova, nel 1873 venne avviato alla carriera navale alle scuole di Marina di Genova prima e Napoli poi, secondo la prassi formativa del tempo. Consegue i gradi di guardiamarina nel 1877, dopo ben cinque crociere mediterranee e oceaniche alla fregata ad elica Vittorio Emanuele. Dal 1878 al 1911 venne destinato a molteplici e pi\u00f9 diverse destinazioni, ben ventuno, di cui diciassette a bordo e mostr\u00f2 una sua peculiarit\u00e0 nello speciale rapporto con la famiglia reale. Infatti, dopo i primi comandi, nel grado di tenente di vascello, per quattro anni (dal 1884 al 1888), era stato ufficiale di ordinanza dell'ammiraglio Eugenio, principe di Savoia-Carignano, quindi da capitano di corvetta aiutante di campo effettivo di re Umberto I (dal 1896 al 1900, e fu un vero caso che si trov\u00f2 presente al regicidio di Monza) e nel 1911, da contrammiraglio, per pochi mesi, aiutante di campo di Vittorio Emanuele III. Dopo aver gi\u00e0 ricoperto importanti incarichi, tra i quali il comando dell'Regia accademia navale di Livorno e della corazzata a torri da 14.192 t \"Vittorio Emanuele\", appena entrata in servizio, venne posto a comando della II Divisione della II Squadra navale con quale partecip\u00f2 alla guerra italo-turca (1911-1912), dove si distinse per la sua determinazione offensiva; con gli incrociatori corazzati \"Giuseppe Garibaldi\" e \"Francesco Ferruccio\" affond\u00f2 nel porto di Beirut navi da guerra turche, prese parte al bombardamento di Tripoli e dei forti esterni dei Dardanelli, azioni per le quali merit\u00f2 la commenda dell'Ordine militare di Savoia. \nDopo la guerra venne nominato capo di stato maggiore della marina (1\u00ba aprile 1913) e promosso vice-ammiraglio il successivo 1\u00ba luglio. In uno scenario internazionale sempre pi\u00f9 teso, riusc\u00ec a garantire una maggiore sicurezza marittima italiana, rinegoziando una nuova convenzione marittima (giugno 1913) e il riarmo navale, nonostante le frizioni politici e strategiche con il comandante in capo dell'Armata, il viceammiraglio Luigi di Savoia duca degli Abruzzi oltre che le tensioni interni nella marina, che lo portarono alle dimissioni l'11 ottobre del 1915. La destinazione di prima linea come comandante in capo del dipartimento e della piazza marittima di Venezia gli venne concessa e la difesa della regia marina della Serenissima diventa il laboratorio della guerra navale italiana con uomini di punta, tra cui, i fratelli Ciano, Luigi Rizzo, Nazario Sauro e con Gabriele D'Annunzio, che sul Canal Grande cre\u00f2 l'epicentro della guerra psicologica con enorme impatto mediatico. Durante questa fase della prima guerra mondiale, il blocco strategico dell'Adriatico mediante lo sbarramento di Otranto e l'ampia valorizzazione di unit\u00e0 ostili e insidiose come la creazione dei celebri cacciatorpediniere MAS (venne coniato da Gabriele D\u2019Annunzio il motto del MAS: Memento Audere Semper) con 244 esemplari in servizio durante la guerra e i primi sperimentali \"mezzi speciali\", quali la \"Mignatta\", i barchini saltatori di classe \"Grillo\", in coordinazione quotidiano con i caccia, i sommergibili, gli idrovolanti, i torpedinieri e le mine furono veri e propri fattori del potere navale italiano dell'Adriatico, con oltre 86.000 missioni di guerra. Senza il blocco navale voluto dal Thaon e assicurato dalle Regie Navi e dai loro equipaggi tra il 1915 e il 1918, la guerra sull'Isonzo, sulle Alpi e sul Piave non solo non sarebbe stata vinta, ma avrebbe comportato, assieme alla rovina dell\u2019Italia, anche quella della Francia e dell\u2019Inghilterra. Dopo le dimissioni del Duca degli Abruzzi, il 9 febbraio del 1917, Revel (23-02-1917) ricevette un seggio nel parlamento e riprese il comando come capo di stato maggiore e comandante in capo delle forze navali mobilitate. La strategia operativa port\u00f2 all'affondamento della corazzata austriaca SMS Wien nel porto di Trieste, della SMS Szent Istv\u00e1n a Premuda e della SMS Viribus Unitis a Pola. Dentro l\u2019Arsenale di Venezia furono realizzate le protezioni per la salvaguardia del patrimonio artistico e architettonico veneziano. Inoltre riusc\u00ec a pianificare e a porre in opera una serie di intelligenti iniziative tese a tutelare le opere, i monumenti e i palazzi della citt\u00e0.\nIn seguito all'armistizio di Villa Giusti il Thaon annunci\u00f2 il bollettino della Vittoria Navale, composta da Gabriele D'Annunzio. Il Re lo promosse al grado di ammiraglio con motu proprio e il 6 novembre 1918 fu inviato come delegato navale alla conferenza di pace di Parigi (insieme al ministro degli esteri Sidney Sonnino) dove difese a spada tratta i diritti italiani sulla Dalmazia. Il 24 novembre 1919, per la seconda volta, si dimise dalla carica di capo di stato maggiore, diventando Ispettore generale della regia marina e poi, presidente del Comitato degli ammiragli (1919-1920). Nel 1924 fu promosso grande ammiraglio, grado appositamente creato per lui (e fin ora l'unico nella storia della Marina italiana) rimanendo in tal modo in servizio a vita con un proprio ufficio al ministero della marina. Dal 1921-1923 fu eletto presidente della Societ\u00e0 Geografica Italiana.\nAll'avvento del fascismo, entr\u00f2 a far parte del cosiddetto primo governo nazionale in qualit\u00e0 di ministro della Regia Marina come uomo di fiducia di re Vittorio Emanuele III, insieme al generale dell'esercito Armando Diaz, come ministro della Guerra, e tra gli altri, al prof. Giovanni Gronchi, futuro presidente della repubblica; da questa carica rassegna le dimissioni nel maggio del 1925. Vari sono i fattori delle dimissioni, tra i quali, la costituzione del commissariato per l'Aeronautica e la presa di distanza dalla politica di Mussolini in seguito alla gestione della crisi di Corf\u00f9 (agosto - settembre 1923). Durante la guerra, venne chiamato a presiedere la commissione d'inchiesta sulla condotta delle operazioni italiane nella campagna d'Africa settentrionale e dopo il colpo di Stato militare-monarchico del 25 luglio 1943 (che coglie il Thaon alla sprovvista) venne nominato presidente del Senato (dal 28 luglio al 5 agosto 1943 e dal 6 agosto 1943 al 20 luglio 1944). Non si trov\u00f2 ad essere coinvolto in prima persona intorno agli eventi che portano all'armistizio di Cassibile del 3 settembre e non ader\u00ec alla Repubblica sociale Italiana. Dopo essere stato in un primo tempo escluso da indagini della Commissione della epurazione, il 27 agosto del'44 viene inserito e in tale circostanza decise di non presentare alcuna linea di difesa all'alto commissario che, con un'ordinanza del 18 novembre 1945, lo scagiona dal qualsiasi addebito e quindi assolto con provvedimento liberatorio e con la conferma della carica di senatore. Nel periodo della transizione si trov\u00f2 a fare parte della stretta cerchia di consiglieri di Umberto II e riprese l'incarico di primo segretario degli ordini cavallereschi che gli era stato appuntato nel 1932.\nUomo di profonda fede cattolica e quasi di \"mistica\" fede monarchica, fu di grande statura morale ed etico. Era pure di vivace penna nell'epistolario privato e di servizio, ma mantenne la debita distanza con i giornali e la storiografia contemporanea nella convinzione che \"\"chi fa la storia non deve scriverla\" e che \"la storia in fondo \u00e8 quella che si crede\"\". Ricevette diverse onorificenze e decorazioni, tra le quali: Grande ufficiale dell'Ordine dei Santi Maurizio e Lazzaro e Gran cordone dell'Ordine dei Santi Maurizio e Lazzaro (1915), gran cordone dell'Ordine militare di Savoia e il Collare della Santissima Annunziata (1919). Il 24 maggio 1920 gli venne conferito il titolo di \"Duca del Mare\" e nel 1922, Bal\u00ec di gran croce del Sovrano militare ordine di Malta. Nel 1924, ricevette il gran cordone dell'Ordine coloniale della Stella d'Italia, la croce d'oro per anzianit\u00e0 di servizio, la medaglia commemorativa della guerra italo-turca; la croce di guerra al valor militare, la medaglia commemorativa della guerra 1915-1918, la medaglia d'onore per lunga navigazione. Venne eletto primo segretario del gran magistero dell'Ordine dei Santi Maurizio e Lazzaro. Spos\u00f2 a Torino, il 5 maggio 1898, Irene di Enrico Martini di Cigala e Cocconato. Dal matrimonio nacquero due figlie. Mor\u00ec a Roma e fu sepolto nella basilica di Santa Maria degli Angeli e dei Martiri accanto al generale Armando Diaz, \"Duca della Vittoria\".\nNegli anni seguenti si avvi\u00f2 verso impegni politici (nel 1924 venne eletto consigliere comunale a Poirino) e nel 1929 venne nominato, con decreto reale del 28 gennaio, podest\u00e0 di Torino, incarico che svolse dal 1929 al 1935. In questi anni si impegn\u00f2 perch\u00e9 non fossero modificati \"i tre punti di forza di Torino\" ovvero la meccanica fine, l'elettricit\u00e0 e l'esercito (tramite l'Accademia militare e le scuole di specializzazione) a cui aggiungeva la nascente industria radiofonica, minacciata (come molte attivit\u00e0 torinesi) di trasferimento a Milano per volont\u00e0 di Mussolini. La creazione dell'Ente nazionale della moda, il 31 ottobre 1935, coron\u00f2 questi e altri sforzi, come l'avvio del programma di grandi opere pubbliche edilizie quali il Palazzo d'Igiene, il Mercato Ortofrutticolo e il rifacimento di Via Roma, nell'ottica di stimolare il sviluppo dell'occupazione e gli investimenti. Aveva la passione per il volo, appreso durante la guerra e fu eletto presidente dell'Aero club di Torino dal 1930 al 1934. \nOttenne la carica di senatore del regno nel 1933 e in seguito nominato da Mussolini (quarto governo), ministro delle finanze e del tesoro, dal 1935 al 1943. Nel 1935 viene nominato Gran Croce e decorato del Gran Cordone dell'Ordine della Corona d'Italia, Grande Ufficiale della Legion d'onore, il Gran Cordone dell'Ordine dei Santi Maurizio e Lazzaro e Cavaliere di Gran Croce dell'Ordine Equestre di San Marino e nel 1936, Cavaliere di Gran Croce e Gran Cordone dell'Ordine coloniale della Stella d'Italia. \nNel 1943, su propria richiesta, venne reintegrato nell'esercito come tenente colonnello di artiglieria e mandato in Sicilia per predisporre le difese contro lo sbarco degli alleati. Difese strenuamente le postazioni per dare tempo alle truppe di ritirarsi e fu tra gli ultimi ufficiali ad abbandonare l'isola. Dopo l'8 settembre del 1943, si rifiut\u00f2 di aderire alla Repubblica Sociale e grazie al suo prestigio riusc\u00ec a dare rifugio presso la sua tenuta in campagna sia ai soldati che avevano rifiutato a riprendere le armi, sia ai partigiani, sfollati e agli ebrei. L'ANPI ha chiesto e ottenuto, nel 2007, che gli venisse intitolata una via nella citt\u00e0 di Carmagnola, provincia di Torino. \nDopo la seconda guerra mondiale fu presidente dell'Italgas e presidente della Accademia di Agricoltura di Torino, dal 1963 al 1971. Fu presidente del comitato organizzatore dei VII Giochi olimpici invernali di Cortina d'Ampezzo 1956e in veste di delegato italiano del Comitato Olimpico Internazionale (C.I.O.) fu promotore dei giochi olimpici di Roma, nel 1960. Ha lasciato un grande contributo, donando nel 1967 alla \"Fondazione Luigi Einaudi,\" varie fonti ed importanti documentazioni per gli studiosi di storia italiana del periodo del regime fascista, raccolte durante la sua attivit\u00e0 di ministro delle finanze. Il materiale archivistico riflette principalmente otto anni di finanza statale che permette, per la variet\u00e0 delle questioni di politica economica e finanziaria trattate, una ricostruzione approfondita dell'intervento dello stato nella vita economica del paese(il materiale \u00e8 diviso in 33 sezioni). Spos\u00f2 a Torino, il 25 gennaio 1923, la contessa Maria Angelica Salvi del Pero di Luzzano e dalla loro unione nacquero tre figlie: Maria Luisa (sposa Giuseppe Leopardi Dittajuti), Elfrida (sposa Filippo Gazzola Di Settima) e Gabriella (sposa Carlo Alberto Vandini).\nGenealogia.\nLa successione del titolo maschile Thaon di Revel, dei conti, marchesi e duchi.\nLa discendenza maschile nel ramo dei duchi si \u00e8 estinta. Esiste ancora il ramo dei baroni nella persona di Paolo Emilio (figlio della contessa Gabriella Thaon di Revel e l'ammiraglio Carlo Alberto Vandini e figlio adottivo del marchese Maurizio)."}
{"id": "375710", "revid": "287204", "url": "https://it.wikipedia.org/wiki?curid=375710", "title": "Walter De Rigo", "text": "Vita e impresa.\nWalter De Rigo era nato il 24 febbraio 1932 a Santo Stefano di Cadore e risiedeva a Cortina d'Ampezzo (BL); Molto legato alla sua terra d'origine fu un imprenditore amato, e particolarmente attivo anche nel mondo del volontariato. Diplomato geometra, era titolare, assieme al fratello Ennio, del \"Gruppo De Rigo\", che si occupa di refrigerazione (tre filiali), occhialeria (marchio DR), costruzioni e di un albergo a Pomezia. Dal 2000 al 2001 Walter De Rigo \u00e8 stato presidente dell'Associazione Industriali di Belluno.\nPolitica.\nAlle elezioni del 13 maggio 2001 risult\u00f2 eletto al senato, nel VII collegio della regione Veneto con Forza Italia. In senato, \u00e8 stato membro della X commissione permanente (\"Industria, commercio e turismo\"); dal 12 maggio 2005 fino alla fine della legislatura \u00e8 stato membro anche della \"Commissione di inchiesta sugli infortuni sul lavoro\". Present\u00f2, come primo firmatario, il Disegno di legge n\u00ba 2255 intitolato \"Norme in materia di sicurezza delle piste da sci e norme per la prevenzione degli infortuni\", che fu poi approvato; fu inoltre relatore di 6 DDL (tra i quali il n\u00ba 2255) e co-firmatario di altri 80 DDL.\nCuriosit\u00e0.\nDest\u00f2 scalpore la sua decisione di sospendere una sponsorizzazione in reazione al basso numero di voti da lui ricevuti a Trichiana: \"\u00abbasta sponsorizzazioni [...] In quel paese venticinque anni fa ho messo su una fabbrica [...] Ma si vede che il paese non mi ama e ritiene che non mi sia comportato bene visto che ha votato per me \"solo\" il 38%\u00bb\".\nProcedimenti penali a suo carico.\nDe Rigo fu condannato in via definitiva patteggiando nel febbraio 1993 una pena di un anno e quattro mesi per truffa ai danni del Ministero del lavoro e della previdenza sociale e della CEE dalla quale aveva ottenuto 474 milioni di lire in cambio di falsi corsi di qualificazione professionale per una delle sue aziende."}
{"id": "375714", "revid": "363629", "url": "https://it.wikipedia.org/wiki?curid=375714", "title": "Tratta degli schiavi", "text": ""}
{"id": "375715", "revid": "729019", "url": "https://it.wikipedia.org/wiki?curid=375715", "title": "Hawker Hurricane", "text": "LHawker Hurricane (\"Uragano\" in inglese) \u00e8 stato il primo aereo da caccia britannico moderno prima dello scoppio della seconda guerra mondiale. Fino al 1941 l'Hurricane fu l'aereo da combattimento pi\u00f9 largamente usato dalla Royal Air Force e quello che sostenne l'urto dei primi scontri con i velivoli della Luftwaffe nei cieli della Francia e della Gran Bretagna.\nQuasi 3.000 aerei di questo tipo vennero consegnati all'Urss, per la legge affitti e prestiti, ma i piloti sovietici furono in genere molto critici con il caccia della Hawker, ritenuto inferiore, non solo ai caccia tedeschi, ma anche ai propri.\nTecnica.\nProgettato inizialmente da Sydney Camm come un \"Hawker Fury monoplano\", mosso da un motore Goshawk e dotato di un carrello di atterraggio fisso con le ruote carenate, l'Hurricane fu ben presto modificato, gi\u00e0 in fase di progetto, in modo da poter ospitare il molto pi\u00f9 potente motore PV.12 (Merlin), fu dotato di un carrello d'atterraggio retrattile e armato non pi\u00f9 con quattro mitragliatrici da 0.303, ma con otto, una soluzione inedita fino ad allora.\nRispetto al pi\u00f9 famoso Supermarine Spitfire, che tra l'altro montava lo stesso motore Merlin, era pi\u00f9 lento, ma dalla sua aveva una maggior robustezza, semplicit\u00e0 (alcune parti dell'aereo avevano superficie telata) ed economia di servizio. Le caratteristiche tecniche erano, rivestimento intelato a parte, quelle di un caccia monoplano moderno: carrello retrattile triciclo, abitacolo chiuso, motore Merlin II da 1030 HP a 12 cilindri a V e raffreddato a liquido, predisposizione per la radio e un armamento di 8 Browning M1919 da 7,7\u00a0mm, che consentivano di sparare fino a 10.000 proiettili al minuto (1,8\u00a0kg/s di proiettili). Il rivestimento era in larga parte in tela verniciata, tranne che nella parte anteriore della fusoliera e l'ala. L'elica era inizialmente bipala in legno ma presto venne sostituita da una tripala metallica.\nImpiego operativo.\nAl 1\u00ba settembre 1939 i 497 esemplari consegnati equipaggiavano 18 squadroni (lo Spitfire rispettivamente 300 esemplari e 11 squadroni). Entro il 7 agosto 1940 ne furono consegnati non meno di 2.309 esemplari. Nel 1940 il ritmo di produzione della Gloster raggiunse la cifra di 130 esemplari al mese. In quel periodo l'originaria elica a due pale in legno del tipo Watts veniva sostituita da un'elica a tre pale a passo variabile Rotol da 227\u00a0kg invece di 43.\nSi disse che l'elica Rotol trasform\u00f2 le \"performance\" dell'Hurricane da \"deludenti\" ad \"accettabilmente mediocri\". Gli aerei cos\u00ec modificati furono in seguito, certamente molto pi\u00f9 ricercati negli Squadron in cui erano presenti ancora Hurricane con la vecchia elica a due posizioni de Havilland.\nProtagonista di innumerevoli battaglie aeree, distrusse pi\u00f9 aeroplani tedeschi di qualunque altro aereo inglese nella Battaglia d'Inghilterra, contribuendo in maniera determinante al volgere delle sorti della guerra, anche perch\u00e9 era facile da produrre, riparare e pilotare. Il suo raggio di virata era il migliore di tutti i caccia monoposto della RAF e della Luftwaffe, anche se le prestazioni del Messerschmitt Bf 109 erano notevolmente superiori.\nStrana guerra (\"The Phoney War\").\nDurante la Strana guerra, alla richiesta del governo francese alla RAF di fornire 10 \"Squadron\" da caccia come supporto aereo, l'Air Chief Marshal Sir Hugh Dowding, Commander-in-Chief del RAF Fighter Command, rispose che ci\u00f2 avrebbe indebolito significativamente le capacit\u00e0 difensive inglesi, cos\u00ec inizialmente, soltanto quattro Squadron vennero inviati in Francia: il 1st Squadron RAF, il 73th Squadron RAF, l'85th Squadron RAF e l'87th Squadron RAF. Il primo ad atterrare sul suolo francese fu il 73th Squadron, il 10 settembre 1939. Di l\u00ec a poco, anche i 607 Squadron RAF e 615 Squadron RAF raggiunsero le prime unit\u00e0 giunte su suolo francese.\nGli Hurricane ebbero il loro battesimo del fuoco il 21 ottobre 1939. Quel giorno, la squadriglia \"A\" del 46th Squadron decoll\u00f2 dall'aeroporto satellite di North Coates, sulla costa del Lincolnshire, per compiere una missione di perlustrazione sulla Wash Coast sul mare del Nord, per individuare una formazione di Heinkel He 115B del 1/KuFlGr 906 che erano alla ricerca di mercantili da bombardare. Gli idrovolanti tedeschi erano gi\u00e0 stati attaccati e danneggiati da due Spitfire del 72th Squadron, quando gli Hurricane li avvistarono. Gli Heinkel volavano bassi sul mare, nella speranza di evitare gli attacchi dei caccia britannici. Nonostante ci\u00f2, i sei Hurricane riuscirono in breve tempo ad abbatterne quattro (al loro rientro alla base, i piloti degli Hurricane dichiararono l'abbattimento di cinque Heinkel, mentre i piloti degli Spitfire si attribuirono l'abbattimento di due idrovolanti).\nBattaglia di Francia.\nNel maggio 1940, gli Squadron 3, 79 e 504 affiancarono le unit\u00e0 di Hurricane gi\u00e0 schierate, visto che la \"Blitzkrieg\" si manifestava in tutta la sua potenza. Il 10 maggio, primo giorno della Battaglia di Francia, i \"Captain\" R.E. Lovett e \"Fanny\" Orton, del 73\u00b0 Squadron, furono i primi due piloti della RAF a impegnare in combattimento le forze aeree di invasione tedesche. Attaccarono uno dei tre Dornier Do 17 del 4./KG2 che volavano sull'aeroporto di Rouvres. Il Dornier vol\u00f2 via senza un graffio mentre Orton fu colpito da fuoco difensivo e costretto a un atterraggio di emergenza. In quello stesso giorno, gli Squadron di Hurricane dichiararono l'abbattimento di 42 aerei tedeschi, nel corso di 208 sortite, ma, significativamente, nessuno di questi era un caccia. Per contro, sette Hurricane vennero abbattuti, anche se nessun pilota rest\u00f2 ucciso.\nIl 12 maggio 1940, diverse unit\u00e0 di Hurricane vennero impegnate nella scorta ai bombardieri. Quella mattina, cinque Fairey Battle del 12\u00b0 Squadron decollarono dalla base di Amifontaine per bombardare i ponti di Vroenhoven e Veldvedzelt sulla Mosa, a Maastricht. La scorta era composta da otto Hurricane del 1 Squadron, con il \"Major\" P.J.H. \u201cBull\u201d Halahan al comando. Quando la formazione inglese si avvicin\u00f2 a Maastricht, venne attaccata da 16 caccia Messerschmitt Bf 109E del 2./JG 27. Due Battle e due Hurricane (incluso quello di Halahan) vennero abbattuti, altri due Battle vennero fatti precipitare dalla contraerea ed il quinto dovette compiere un atterraggio di emergenza. Il 1 Squadron rivendic\u00f2 da parte sua quattro Messerschmitt ed - erroneamente - due Heinkel He 112, mentre la \"Luftwaffe\", in realt\u00e0, perse soltanto un Bf 109.\nI primi scontri con la Luftwaffe dimostrarono che l'Hurricane poteva virare molto stretto dimostrandosi una stabile piattaforma di tiro, ma l'elica a due pale Watts era chiaramente inadatta. Almeno un pilota si lament\u00f2 di come un Heinkel He 111 fosse capace di lasciarlo indietro durante un inseguimento e a quel tempo l'Heinkel era ritenuto obsoleto. Durante i combattimenti era emerso un altro problema: i piloti potevano restare intrappolati nell'abitacolo se il fuoco nemico danneggiava le rotaie di scorrimento del tettuccio. La soluzione fu il montaggio di un tettuccio eiettabile. Inoltre furono installati specchietti retrovisori per guadagnare visibilit\u00e0 posteriore. I serbatoi della fusoliera, inoltre, furono ricoperti di materiali autosigillanti.\nBattaglia d'Inghilterra.\nAll'inizio della battaglia d'Inghilterra molti dei problemi di messa a punto erano stati superati. E, dal giugno 1940, vennero costruiti 100 Hurricane a settimana, negli stabilimenti della Hawker a Kingston-upon-Thames e a Brooklands, e dalla Gloster, a Brockworth.\nIn combattimento, l'Hurricane si dimostr\u00f2 leggermente pi\u00f9 lento sia dello Spitfire I e II, sia del Messerschmitt Bf 109, ma era in grado di superare in virata entrambi.\nEra anche una stabile piattaforma di tiro e dimostr\u00f2 la sua robustezza quando diversi velivoli, anche se fortemente danneggiati, riuscirono a rientrare alla base. L'Hurricane si dimostr\u00f2 anche adatto ad operare da superfici irregolari e campi erbosi, dove l'ampio carrello e la migliore visuale rispetto a quella consentita dallo Spitfire erano molto apprezzate dai piloti.\nUna lezione imparata in combattimento era stata quella che anche otto mitragliatrici di calibro 0,303 non potevano garantire la vittoria aerea contro monoplani che si muovevano velocemente. Di conseguenza furono montati due cannoni da 20 millimetri ma i test dimostrarono che i due Hispano riducevano la velocit\u00e0 massima a 468\u00a0km/h alla quota di 3.990 metri, non certo l'ideale in vista di un combattimento. \u00c8 comunque da ricordare che almeno un esemplare di Mk.IIC, ossia la variante armata con 4 cannoni da 20\u00a0mm, fu utilizzata nelle ultime fasi della battaglia d'Inghilterra con piena soddisfazione dei piloti che vi volarono, ottenendo risultati tali che portarono alla produzione in serie di questa variante.\nUnione Sovietica.\nBen 2.952 Hurricane vennero inviati in Unione Sovietica, dove alcuni vennero equipaggiati con i pattini. Ma i piloti sovietici apprezzarono poco gli Hurricane. Il Maresciallo G.V. Zimin scrisse nelle sue memorie che: \"combattere in un Hurricane era come combattere pilotando uno pterodattilo. Era unico, diceva, da un punto di vista aerodinamico: non acquistava velocit\u00e0 in picchiata e perdeva immediatamente velocit\u00e0 in cabrata.\" Il pilota sovietico Nikolai G. Golodnikov, che combatt\u00e9 e consegu\u00ec vittorie aeree sul caccia della Hawker, in un'intervista con Andrei Sukhrukov, ricordava: \nI sovietici paragonavano le mitragliatrici Browning da 7,7\u00a0mm che equipaggiavano gli Hurricane a loro forniti, alle loro ShKAS in termini di affidabilit\u00e0. Ma notavano che spesso le Browning si inceppavano a causa della polvere. Per ovviare al problema, gli armieri sovietici incollavano toppe di percalle sui buchi delle mitragliatrici, che venivano bucate dai primi proiettili appena aperto il fuoco. Ma la loro efficacia restava bassa se impiegate a distanze tra i 150 e i 300 metri.\nIl pilota da caccia Vitaly I. Klimenko, ricordava: \nLa scelta del nuovo assetto da combattimento fu resa possibile grazie ai calcoli dell'allora tredicenne Hazel Hill (1934-2011), una brillante matematica che fu di appoggio al padre nell'opera di persuasione dei gerarchi dell'esercito inglese circa la fattibilit\u00e0 tecnica del progetto. Le truppe alleate si trovarono cos\u00ec in possesso di una flotte numericamente inferiore alla Luftwaffe, ma dotata di una maggiore potenza di fuoco che fu determinante per la sconfitta di Hitler.\nEpilogo.\nLe battaglie aeree sull'Arakan nel 1943, rappresentarono l'ultimo impiego su larga scala dell'Hurricane come caccia diurno \"puro\". Il monoplano della Hawker venne ancora coinvolto in combattimenti aerei e fu impiegato nel ruolo di caccia-bombardiere a Burma fino alla fine della guerra. Come quando il \"Flg Off\" Jagedish Chandra Verma del \"No 6 Sqdn\" della Indian Air Force, abbatt\u00e9 un Nakajima Ki-43 giapponese: fu questa l'unica vittoria aerea della IAF nel conflitto.\nL'Hurricane rest\u00f2 in servizio come caccia-bombardiere sui Balcani e nella madrepatria, dove, per\u00f2, venne impiegato soprattutto in compiti di retroguardia anche se, occasionalmente, venne pilotato ancora da assi, come lo \"Sqdn Leader\" 'Jas' Storrar che alla met\u00e0 del 1944, pilot\u00f2 l'Hurricane No 1687 per consegnare posta prioritaria agli eserciti alleati in Francia durante l'invasione della Normandia.\nVersioni.\nBen presto venne avviata alla produzione il modello Mk.II, con una pi\u00f9 potente versione del motore Merlin, il modello XX - prodotto dalla met\u00e0 del 1940. Questo motore era dotato di un compressore a due velocit\u00e0 che innalzava la potenza a 1.185\u00a0hp, 155p pi\u00f9 del Merlin III. Invece di utilizzare, come i Merlin II e III, glicole puro come refrigerante, il Merlin X utilizzava una miscela di 30 per cento di glicole e 70 per cento di acqua. Il glicole puro \u00e8 infiammabile, cos\u00ec non solo la nuova miscela era pi\u00f9 sicura, ma il motore girava a circa 70\u00ba centigradi di temperatura in meno, il che dava al motore una vita pi\u00f9 lunga e una maggiore affidabilit\u00e0. Il nuovo motore, inoltre, era pi\u00f9 lungo cos\u00ec l'Hurricane guadagnava 4,5 pollici davanti all'abitacolo, che rendeva l'aereo leggermente pi\u00f9 stabile grazie al leggero spostamento in avanti del centro di gravit\u00e0.\nQuesto motore doveva rivitalizzare lo Spitfire ma si scelse invece di girarlo al progetto pi\u00f9 anziano per dargli ancora qualche possibilit\u00e0 operativa in prima linea.\nIl sottotipo Hurricane Mk.IIA, seguito al prototipo, raggiungeva i 551\u00a0km/h, 9 in meno del modello in configurazione non-operativa. Nelle ali aveva otto mitragliatrici.\nIl modello Mk.IIB era forse il pi\u00f9 famoso: ben 12 Browning da 7,7\u00a0mm, spesso ridotte a 10 per via della rapidit\u00e0 di riarmo altrimenti piuttosto compromessa: aveva anche una capacit\u00e0 di attacco al suolo con bombe fino a 454 chili. Molti esemplari russi ebbero 6 mitragliatrici calibro 12,7\u00a0mm, e talvolta una settima sparante al di dietro in funzione difensiva. L'unico caso in cui l'aereo incontr\u00f2 l'impiego delle armi di questa categoria.\nIl successivo Mk.IIC era invece il pi\u00f9 potentemente armato dei monoposto dell'epoca: 4 cannoni Hispano-Suiza HS.404, prodotti in Inghilterra, nelle ali, con 394 colpi. Era un poco pi\u00f9 lento anche del precedente (a sua volta meno veloce del modello A): raggiungeva infatti i 336\u00a0mph (541\u00a0km/h). Sfruttava la sua potenza per incrementare il volume di fuoco in generale, anche perch\u00e9 le 7,7\u00a0mm erano assai inefficaci contro la maggior parte degli aerei e veicoli, blindati e no.\nLMk.IID era la versione \"anticarro\" con i cannoni da 40\u00a0mm subalari e 2 mitragliatrici calibro 7,7 per aggiustare il tiro, corazze aggiuntive ed altri equipaggiamenti.\nA partire dalla seconda versione Mk.II, nonostante la miglioria generale ottenuta dal nuovo motore (il prototipo riusciva a volare veloce quanto l\"Emil\", soprannome del Messerschmitt Bf 109 versione E) venne via via relegato al ruolo di cacciabombardiere. Tra gli altri impieghi, quello di \"tankbusters\" (distruttore di carri) come gli Mk.IID, dotati di 2 cannoni da 40\u00a0mm anticarro (50\u00a0mm a 30 gradi di penetrazione) che si dimostrarono efficaci anche se vulnerabili.\nDue episodi per chiarire i suoi pregi e difetti. Nella primavera 1943, una colonna motocorazzata di Panzer venne totalmente distrutta da un attacco portato da 19 \"tankbusters\" nell'arco di pochi minuti. Ad El Alamein i piloti di 2 squadroni riportarono invece perdite elevate contro alcune decine di bersagli, tra cui 40 carri tedeschi, riportati come distrutti.\nAltri modelli migliorati furono gli Mk.IV, con un motore ancora pi\u00f9 potente (1.650 cavalli). Nonostante l'ulteriore aumento di potenza, la macchina aveva iniziato la parabola discendente e non ritorn\u00f2 in prima linea come caccia, ma venne usata con diverse combinazioni d'armamento per l'attacco.\nIl Sea Hurricane Mk IA era un Hurricane Mk I modificato da General Aircraft Limited. Queste trasformazioni riguardarono approssimativamente 250 aerei, modificati per essere trasportati da navi civili o ausiliarie equipaggiate con una catapulta per lanciare un aereo, ma senza la possibilit\u00e0 di farlo atterrare o anche solo recuperare. \nCos\u00ec se l'aereo non era sufficientemente vicino a una base terrestre il pilota doveva atterrare in mare o lanciarsi con il paracadute. Entrambe le cose comportavano degli inconvenienti. Diversi piloti restarono uccisi colpiti dai piani di coda, nel tentativo di paracadutarsi. E ammarare con un Hurricane comportava altri problemi. L'ampio radiatore sotto il muso fungeva da freno acquatico e l'Hurricane affondava di muso, mentre l'acqua penetrata dalla presa del radiatore allagava l'abitacolo e quindi bisognava abbandonare l'aereo in gran fretta perch\u00e9 affondava subito. Erano necessarie pi\u00f9 di ottanta modifiche per convertire un Hurricane in un Sea Hurricane, incluse nuove radio conformi con quelle usate dalla Fleet Air Arm e nuovi strumenti per leggere in nodi nautici piuttosto che in nodi terrestri.\nGli avversari.\nL'aereo, malgrado una certa pesantezza dei comandi, combatt\u00e9 accanitamente anche a Malta ed in Africa. Nel teatro occidentale si dimostr\u00f2 quindi un buon caccia, anche se presto surclassato dai Messerschmitt Bf 109E. Per la Regia Aeronautica fu un avversario pericoloso, in quanto superiore in velocit\u00e0 ai caccia biplani come il FIAT CR.32 e il Fiat CR.42, anche se non sono mancati gli abbattimenti da parte italiana, grazie alla superiore maneggevolezza dei biplani della Regia Aeronautica, esaltata dalla scuola acrobatica italiana. E nei combattimenti sulla Manica del novembre 1940, i CR.42 dimostrarono di poter superare facilmente in manovra i caccia del Fighter Command. Le otto mitragliatrici calibro 0,303 (il calibro di un fucile) non infliggevano danni notevoli. \nL'Hurricane si rivel\u00f2 un difficile avversario per il Fiat G.50, specialmente sul fronte dei Balcani, ma il Macchi M.C.200 risultava spesso vincitore sul caccia inglese. \"Il MC 200 si rivel\u00f2 presto il nostro migliore caccia dell'epoca: la sua entrata in linea sul fronte greco-albanese lo conferm\u00f2 con numerosi successi sull'\"Hurricane\"\nIl Macchi aveva un motore poco potente e un armamento di sole due mitragliatrici. \"Nonostante ci\u00f2 questo velivolo, negli scontri con gli Hurricane inglesi, si dimostr\u00f2 efficace, essendo dotato di ottime capacit\u00e0 per il combattimento ravvicinato e senza particolari difetti\".\nIl Macchi 200 poteva competere in prestazioni ed essere superiore in maneggevolezza alle quote inferiori ai 5.000 metri, ma restava indietro in potenza di fuoco, corazzatura e a quote superiori ai 6.000 metri era troppo limitato dalla scarsa potenza erogata dal motore, soprattutto contro l'Mk.II. Il successore dell'MC. 200, il Macchi MC.202, risultava per\u00f2 assai pi\u00f9 valido (armamento a parte) per stessa ammissione degli storici anglosassoni, rispetto al caccia della Hawker. \"Il \"Folgore\" era considerato ampiamente superiore sia all'Hawker Hurricane, sia al Curtiss P-40 Kittyhawk contro i quali si scontr\u00f2, sul fronte della Libia dal novembre 1941, e almeno all'altezza dello Spitfire V. Era in grado di superare in manovra tutti e tre, sebbene lo Spitfire avesse una superiore velocit\u00e0 di salita\".\nIn Oriente invece il Mitsubishi A6M \"Zero\" giapponese lo sconfisse inesorabilmente in quasi tutti gli scontri, come ad esempio sopra Colombo quando il 5 aprile 1942 in mezz'ora 25 caccia inglesi furono abbattuti contro un solo Zero e alcuni bombardieri Val.\nAlla fine del 1942 nel Mediterraneo gli Hurricane erano ancora impiegati in circa 22 squadroni, ma alla fine del 1943 ne restavano pochissimi in prima linea, ormai sostituiti dai P-38 Lightning, Curtiss P-40 e Supermarine Spitfire.\nUna valutazione dell'Hurricane lo vede considerato, a parte la ovvia inferiorit\u00e0 come caccia rispetto ai migliori della scena, un buon cacciabombardiere, certamente pi\u00f9 stabile dello Spitfire quando armato di bombe, ed anche facendo fuoco con le armi di bordo. I sovietici lo ritenevano un velivolo piuttosto limitato, certamente peggiore del Curtiss P-40, a sua volta considerato peggiore del Bell P-39 Airacobra (autentica \"icona\" della storiografia sovietica, che lo cita come forse nessun altro aereo fornito dagli occidentali).\nNel dopoguerra ne restarono molti in linea, tra cui alcuni in Egitto, ed altre migliaia di residuati in URSS (uno dei principali utenti) e nella aviazioni di alcuni paesi minori. Nessuno entr\u00f2 in servizio con le forze aeree italiane, a parte uno o due esemplari di preda bellica.\nDei 14.000 esemplari, prodotti anche in Canada in versioni equivalenti, circa 800 erano Sea Hurricane destinati all'impiego imbarcato, in versioni analoghe allo sviluppo dei modelli-base terrestri."}
{"id": "375716", "revid": "1924342", "url": "https://it.wikipedia.org/wiki?curid=375716", "title": "Ergo Proxy", "text": " \u00e8 una serie televisiva \"anime\" \"cyberpunk\" di ventitr\u00e9 episodi diretta da Shuk\u014d Murase e prodotta da Manglobe, trasmessa in Giappone dal 25 febbraio al 12 agosto 2006. La serie, presentata nel formato HDTV con un misto di disegni fatti a mano e animazione computerizzata, per buona parte della sua durata gravita sulla psicologia e sulla mentalit\u00e0 dei protagonisti. L\"'anime\" \u00e8 stato distribuito in DVD in italiano da Panini Video nel 2008 e trasmesso su Rai 4 dal 20 ottobre 2011 al 12 aprile 2012.\nTrama.\nIn un futuro post-apocalittico, degli esseri umani vivono rifugiati dentro una citt\u00e0 cupola chiamata Romdo, costruita per permettergli di sopravvivere a un'atmosfera oramai letale e capace di oscurare perennemente il sole. In questa societ\u00e0 uomini e androidi, chiamati AutoReiv, convivono assieme e questi ultimi sono di fatto schiavi dei primi a cui vengono date le mansioni pi\u00f9 pesanti.\nA Romdo la vita scorre monotona e tranquilla ed \u00e8 regolata dal perfezionismo, dal consumismo e dal distacco emozionale verso i propri averi che gli abitanti devono dimostrare per essere considerati degni della societ\u00e0. Questa distorta utopia viene improvvisamente infranta dalla diffusione di un virus chiamato Cogito, che colpisce gli AutoReiv permettendo loro di acquisire consapevolezza di se stessi, e rendendoli capaci di provare emozioni; cosa che li porta a ribellarsi agli esseri umani uccidendoli a vista.\nInoltre, una creatura non umana, denominata proxy, fugge dai laboratori della citt\u00e0 cupola in cui veniva sottoposta ad esperimenti volti a capire il suo organismo e, in particolare, il segreto delle cellule Amrita che le conferiscono un'apparente immortalit\u00e0.\nL'ispettrice Re-l Mayer, nipote del Reggente, viene incaricata delle indagini sugli omicidi ad opera di AutoReiv infetti, ma una sera viene a contatto con il proxy, che irrompe nel suo appartamento terrorizzandola. In un mondo in cui gli omicidi sono quasi inesistenti la pace di Romdo \u00e8 in crisi, e Il Dipartimento di Sicurezza si affretta ad insabbiare la faccenda.\nNon dandosi per vinta Re-l decide di scoprire tutta la verit\u00e0 sulla creatura, che ha visto con i suoi occhi; iniziando una ricerca che parte dall'immigrato Vincent Law, che \u00e8 stato trovato svenuto nei pressi di casa sua il giorno dell'incontro con il proxy ed attorno al cui passato sono legati numerosi misteri.\nAnime.\nProduzione.\nManglobe, inizialmente, avvicin\u00f2 Shuk\u014d Murase con una visione basilare di un futuristico thriller-poliziesco (completo di titolo), gli script dei primi tre episodi ed il design concettuale di Romdo. Al di l\u00e0 di ci\u00f2 gli concessero di sviluppare l'idea in un'inclinazione pi\u00f9 esistenzialista.\nIn merito a ci\u00f2 Murase ha dichiarato:\nInizialmente l'intenzione era quella di rendere Vincent il solo protagonista e Re-l un semplice personaggio di contorno; tuttavia, appena svilupparono il suo personaggio, divenne sempre pi\u00f9 d'impatto e cominci\u00f2 a rubare i riflettori a Vincent. Questo diede agli autori la possibilit\u00e0 di dividere la narrazione tra i due rendendoli di fatto co-protagonisti.\nIn una intervista Dai Sat\u014d descrivendo il progetto disse:\nInterrogato in merito a come abbia ideato il titolo \"Ergo Proxy\", Sato ha risposto: \"Suonava cool!\"\nPersonaggi.\nRe-I Mayer.\nUn'ispettrice della citt\u00e0 Bureau che sta investigando sugli omicidi violenti apparentemente commessi da degli Autoriev infetti dal Cogito; \u00e8 la nipote del reggente di Romdeau; le \u00e8 stato donato uno stato privilegiato,\nVincent Law.\n\u00c8 uno dei tanti immigrati della citt\u00e0, che sta cercando di diventare concittadino lavorando alla manutenzione degli autorave.\nPino.\nUn AutoReiv infettato dal Cogito che accompagna Vincent.\nTrasmissione e distribuzione.\nErgo Proxy \u00e8 stato trasmesso per la prima volta sul canale satellitare WOWOW alle 19:00 dal 25 febbraio fino al 12 agosto 2006, per un totale di 23 episodi. Negli Stati Uniti, la versione inglese \u00e8 stata trasmessa dal 9 giugno 2007, in onda tutti i sabati a mezzanotte. Geneon Entertainment, uno dei pi\u00f9 importanti distributori americani, ha scelto Panini Video come partner italiano per alcuni dei titoli pi\u00f9 famosi nel panorama dell'animazione giapponese, tra cui Ergo Proxy che \u00e8 stato pubblicato in sei DVD nel corso del 2008. I DVD sono stati raccolti in un box pubblicato a dicembre 2009. Solo tre anni dopo l'uscita dei DVD, dal 20 ottobre 2011 al 12 aprile 2012, \u00e8 stato trasmesso in TV in Italia, su Rai 4 il gioved\u00ec in seconda serata.\nDistribuzione internazionale.\nErgo Proxy \u00e8 stato trasmesso in:\nLa distribuzione internazionale home video \u00e8 stata curata da:\nDoppiaggio italiano.\nDi seguito sono elencati i principali personaggi e i doppiatori, sia in giapponese che in italiano:\nManga.\nUn manga spin-off tratto da \"Ergo Proxy\", intitolato e disegnato da Yumiko Harao, \u00e8 stato serializzato sul mensile \"Sunday Gene-X\" di Shogakukan a partire da marzo 2006 e raccolto in due volumi \"tank\u014dbon\" usciti rispettivamente ad agosto 2006 e il 19 febbraio 2007.\nAccoglienza.\nNewtype USA ha dichiarato d'essere \"Eccitato dalle premesse dello show, che dispone di un dramma complesso attorno alla bella e suggestiva investigatrice criminale Re-l Mayer, e di una intricata ambientazione sci-fi che incorpora robot residenti nella societ\u00e0 umana e una grottesca schiera di mostri unici.\"; Newtype ha inoltre lodato \"l'enorme cast di supporto e la trama accuratamente intrecciata\".\nKatherine Luther di About.com ha invece elogiato i temi cyberpunk ed il mix tra animazione 2D e 3D nonch\u00e9 la profonda caratterizzazione psicologica, definendola raccapricciante, intensa ed illuminante.\nZac Bertschy di Anime News Network ha dato alla serie come punteggio un B+ criticandone i personaggi come \"Una sfortunata macchia in una serie altrimenti eccellente.\" ma elogiando l'animazione dichiarando che \"Gli sfondi in particolare sono incredibilmente belli e dettagliati, il che \u00e8 una sorpresa data l'ambientazione tetra e distopica.\""}
{"id": "375727", "revid": "363629", "url": "https://it.wikipedia.org/wiki?curid=375727", "title": "Commercio di schiavi", "text": ""}
{"id": "375740", "revid": "74801", "url": "https://it.wikipedia.org/wiki?curid=375740", "title": "Lisburn", "text": "Lisburn (irl. \"Lios na gCearrbhach\", ab.) \u00e8 una citt\u00e0 del Regno Unito, in Irlanda del Nord, a da Belfast.\nLa citt\u00e0 si trova sul fiume Lagan, che la divide tra le contee di Antrim e Down. Amministrativamente fa parte del Distretto di Lisburn e Castlereagh, di cui \u00e8 il capoluogo.\nL'economia \u00e8 basata principalmente su agricoltura e allevamento, e sono sviluppate le industrie meccaniche e tessili.\nSport.\nCalcio.\nLa squadra principale della citt\u00e0 \u00e8 il Lisburn Distillery."}
{"id": "375770", "revid": "767487", "url": "https://it.wikipedia.org/wiki?curid=375770", "title": "Newry", "text": "Newry (in irlandese \"I\u00far Cinn Tr\u00e1\", \"tasso in cima alla spiaggia\", in ulster scots \"Newrie\") \u00e8 una citt\u00e0 dell'Irlanda del Nord, nel Regno Unito, la quarta \"city\" per dimensioni della nazione e l'ottava dell'isola d'Irlanda. Il fiume Clanrye, che scorre dentro la cittadina, forma il confine storico tra Armagh e Down: Newry, per\u00f2, pur giacendo in entrambe, fu inclusa nell'ultima interamente dal Local Government (Ireland) Act 1898, ed \u00e8 attualmente parte nel distretto di Newry e Mourne. La citt\u00e0 dista 60\u00a0km da Belfast, cui \u00e8 collegata anche da ferrovia, e 108\u00a0km da Dublino. \nNewry \u00e8, inoltre, situata nel \"Gap of the North\", crocevia al confine con la Repubblica d'Irlanda.\nNel censimento del 2001, Newry annoverava 27.433 abitanti. \nStoria.\nFondata nel 1144 intorno a un monastero cistercense, \u00e8 una delle citt\u00e0 pi\u00f9 antiche dell'Irlanda del Nord.\nCresciuta come \"market town\" e roccaforte, divenne un porto nel 1742 quando fu collegata al Lough Neagh con un canale. Nel marzo 2002, in concomitanza con le celebrazioni del \"Golden Jubilee\" di Elisabetta II, ha ottenuto lo \"status\" di \"city\" insieme a Lisburn. Nonostante sia la quarta citt\u00e0 per dimensioni, non lo \u00e8 tuttavia per popolazione. Newry \u00e8 stata anche un importante centro di comunicazioni e commerci nella prima Irlanda a causa della sua posizione tra Belfast e Dublino, e tutt'oggi mantiene la reputazione di uno dei centri commerciali provinciali migliori dell'Irlanda del Nord. La citt\u00e0 ha raggiunto i vertici delle citt\u00e0 pi\u00f9 care per quel che riguarda i prezzi delle case nel Regno Unito, dato che sono aumentati addirittura del 371% dal 1996.\nDa notare che, per la posizione vicino al confine, \u00e8 spesso accettato l'euro ed il 30% degli incassi \u00e8 nella valuta unica europea.\nLuoghi d'interesse.\nLa Cattedrale di San Patrizio e San Colman ad \"Hill Street\" fu costruita nel 1829 per un costo di \u00a3 8.000. La struttura, che consiste di granito locale, fu progettata e costruita da Thomas Duff, probabilmente il pi\u00f9 famoso architetto del posto fino ad oggi. Curiosamente, Thomas Duff ha anche progettato la Cattedrale di Dundalk, una cittadina dell'Eire poco oltre il confine nella Contea di Louth e si dice che abbia a suo tempo scambiato i progetti spedendo ai costruttori di un posto il progetto dell'altro.\nIl municipio \u00e8 notevole per essere stato costruito sul fiume Clanrye che da confine tra le contee di Down ed Armagh. Solitamente un edificio del genere viene costruito per festeggiare il ricevimento dello \"status\" di \"city\".\nLa citt\u00e0 ospita inoltre un museo ed un centro artistico che hanno ospitato negli ultimi anni numerose gallerie.\nSt Patrick's (Church of Ireland, 1578), che domina il centro cittadino da \"Church Street\", nella parte orientale della citt\u00e0, \u00e8 considerata la prima chiesa Protestante d'Irlanda.\nL'impressionante Craigmore Viaduct poco a nord della citt\u00e0 all'interno delle linee ferroviarie principali nordirlandesi. Il ponte fu disegnato e progettato da Sir John O'Neill e la costruzione inizi\u00f2 nel 1849, mentre l'apertura ufficiale avvenne nel 1852: consiste di 18 arcate, con la pi\u00f9 alta di 126 piedi, che lo rendono il pi\u00f9 alto viadotto d'Irlanda. \u00c8 lungo quasi un chilometro e fu costruito in granito locale. L'Enterprise Train che collega Belfast a Dublino attraversa proprio il ponte."}
{"id": "375782", "revid": "111210193", "url": "https://it.wikipedia.org/wiki?curid=375782", "title": "Bartolomeo Passarotti", "text": "Biografia.\nBartolomeo Passerotti nacque a Bologna il 28 giugno 1529. Conobbe Michelangelo attraverso il Tibaldi, ma ebbero pi\u00f9 efficacia sul suo temperamento l'armonia e la delicatezza del Correggio. La bottega del Passerotti era nota fin dal 1560, e la maniera dell'artista piacque per i quadri di genere, per i ritratti e per i tipi popolari. La vivace freschezza del pennello richiam\u00f2, non senza esagerazione, i metodi degli Olandesi anche per la mescolanza di figure e di oggetti: venditori o popolani, fiori o pesci, o uccelli. I diversi influssi non esclusero nel Passerotti lo studio dei Veneziani; pure la personalit\u00e0 dell'artista rimane ben distinta in opere come il ritratto della Galleria Capitolina, la \"Famiglia Perrachini\" della Galleria Colonna in Roma (1569), meglio che in alcuni quadri d'altare rimasti a Bologna, ad esempio nella \"Madonna e Santi\" della Basilica di San Giacomo Maggiore, dove il correggismo parafrasa con povert\u00e0 di sentimento la \"Madonna\" del San Giorgio, alterandone il pathos e l'ebbrezza mistica. Altri quadri d'altare delle chiese bolognesi portano attribuzioni assai dubbie, mentre due dipinti della Pinacoteca (\"Presentazione al Tempio\" e \"San Francesco\") non consentono dubbi. I disegni del Passerotti sono ammirati per la precisione e per un certo garbo calligrafico che dimostrano prontezza non comune nel capir la vita e nel renderla con animo sempre imperturbabile. Suo figlio Tiburzio (morto circa il 1612) seguit\u00f2 debolmente i modi paterni."}
{"id": "375827", "revid": "120207126", "url": "https://it.wikipedia.org/wiki?curid=375827", "title": "Bugle", "text": " \nIl bugle (pronuncia: ['bju:gl]) \u00e8 il pi\u00f9 semplice degli ottoni.\n\u00c8 essenzialmente una piccola tromba naturale senza pistoni. Il controllo delle note avviene mediante la variazione della pressione e della frequenza di vibrazione delle labbra del musicista, dato che non c'\u00e8 nessun meccanismo per controllarle: di conseguenza le note sono limitate ad una serie di armonici.\nLa cornetta \u00e8 erroneamente considerata la versione \"con pistoni\" del bugle anche se \u00e8 derivata dal corno postale.\nEsistono anche versioni di \"bugle\" che anzich\u00e9 utilizzare cilindri o pistoni utilizzano invece le chiavi.\nIl bugle \u00e8 stato utilizzato principalmente nell'esercito (per dare i comandi) e nei drum and bugle corps; proprio in questo genere di gruppi musicali il bugle si \u00e8 evoluto, trasformandosi in uno strumento pi\u00f9 \"completo\" con l'aggiunta prima di un cilindro, poi di un pistone e un cilindro insieme, due pistoni ed infine la forma attuale a tre pistoni.\nNel XIX secolo si \u00e8 affermato il bugle con pistoni e cilindri. I bugle a cilindri furono inventati in Inghilterra con il design denominato \"Royal Kent bugle\" progettato da Joseph Halliday nel 1811.\nQuesto tipo di bugle divenne molto diffuso e fu molto utilizzato fino al 1850 circa (ad esempio) in composizioni di Richard Willis, divenuto poi direttore della United States Military Academy Band di West Point.\nQuesta variante del bugle cadde in disuso con l'avvento della cornetta.\nNei drum and bugle corps, che sono nati dall'acquisto di tali strumenti ormai obsoleti (per l'avvento della radio) e venduti dall'esercito, questi strumenti erano intonati in sol.\nFino al 2000 i bugle in sol a tre pistoni (di varie forme e dimensioni) erano gli unici strumenti ammessi nelle competizioni dei drum and bugle corps.\nIn altre parti del mondo possono essere trovati bugle in Si\u266d o in Mi\u266d."}
{"id": "375845", "revid": "125167569", "url": "https://it.wikipedia.org/wiki?curid=375845", "title": "Ural", "text": "LUral (in kazako \u0416\u0430\u0439\u044b\u043a, \"\u017dajyq\"), conosciuto come Jaik prima del 1775, \u00e8 un fiume della Russia sud-orientale. Scorre (nell'ordine) nella Repubblica autonoma del Ba\u0161kortostan, nell'Oblast' di \u010celjabinsk (Siberia occidentale), nell'Oblast' di Orenburg e nel Kazakistan (Regione del Kazakistan Occidentale e Regione di Atyrau). Insieme ai Monti Urali, al Mar Caspio, alla Depressione del Kuma-Many\u010d, al Mar Nero e allo stretto del Bosforo e dei Dardanelli, segna il confine comunemente accettato tra Europa e Asia.\nPercorso.\nNasce dal versante orientale degli Urali meridionali, non lontano dalla cittadina di U\u010daly e scorre inizialmente verso sud, percorrendo il pedemonte orientale della catena; in questo tratto forma alcuni laghi e tocca l'importante citt\u00e0 industriale di Magnitogorsk.\nAll'altezza dell'altra grossa citt\u00e0 di Orsk, compie una decisa svolta di circa 90\u00b0 e volge il suo corso verso occidente, aggirando a sud gli Urali meridionali; attraversa una regione steppica debolmente rilevata, nella quale non tocca insediamenti di rilievo ad eccezione di Novotroick e Orenburg.\nCosteggia per un breve tratto i bassi rilievi collinari dell'Ob\u0161\u010dij Syrt e, entrato in Kazakistan, bagna Oral (anche conosciuta con il nome russo di Ural'sk, dal nome del fiume) e torna nuovamente a dirigersi verso sud. Scorre in quest'ultimo tratto del suo corso in una regione pianeggiante e coperta da una magra steppa che si trasforma gradualmente nel semideserto; bagna le localit\u00e0 di \u010capaevo, Inderborskij e Atyrau prima di gettarsi nel Mar Caspio con un'ampia foce a delta, dopo 2428\u00a0km di corso buona parte dei quali costituiscono, convenzionalmente, il confine tra Europa ed Asia.\nBacino idrografico.\nIl fiume Ural drena un territorio di circa km\u00b2, molto pi\u00f9 piccolo del territorio interessato dai bacini dei maggiori fiumi russi, e di conseguenza non ha affluenti di dimensioni rilevanti: i maggiori sono Sakmara, \u0160agan, Tanalyk e Bol'\u0161oj Kizil da destra, Or', Ilek e Utva da sinistra. Una delle ragioni delle ridotte dimensioni del bacino \u00e8 l'aridit\u00e0 del clima, che fa s\u00ec che alcuni fiumi (come Uil, Olenty e Kaldygajty) si esauriscano in alcuni bacini endoreici circostanti invece di affluire all'Ural.\nLe zone interessate dal bacino del fiume hanno una bassissima densit\u00e0 di popolamento, in particolare le aree in territorio kazako, a causa del clima arido e sottoposto a forti escursioni termiche annue; la popolazione si addensa per la maggior parte nelle grosse citt\u00e0 di Orenburg, Magnitogorsk, Orsk, Oral, Atyrau, Novotroick.\nLungo il fiume \u00e8 sviluppata l'industria della pesca.\nRegime.\nIl fiume Ural non ha portata d'acqua elevata, nonostante le sue dimensioni, a causa dell'aridit\u00e0 climatica delle zone attraversate: la portata media annua \u00e8 intorno ai 100\u00a0m\u00b3/s presso la citt\u00e0 di Orenburg, nel medio corso, e sale a circa 400 presso Ku\u0161um nel basso corso. Questi valori derivano da massimi che possono raggiungere, rispettivamente, i - m\u00b3/s e da minimi che possono scendere a 1,6 \u00a0m\u00b3/s.\nCome la maggior parte dei fiumi russi, i minimi si registrano alla fine del periodo di gelo, che va dai primi di novembre ai primi di aprile nell'alto corso e dalla fine di novembre a fine marzo nel basso corso; la stagione primaverile vede invece le massime piene, durante le quali l'Ural scarica circa l'80% della sua portata annua."}
{"id": "375849", "revid": "114338070", "url": "https://it.wikipedia.org/wiki?curid=375849", "title": "Istituto nazionale di alta matematica", "text": "L'Istituto nazionale di alta matematica (indicato anche come INdAM, INDAM o Indam), \u00e8 un ente di ricerca che, dalla sua costituzione nel 1939, pur con le discontinuit\u00e0 dovute alle vicende storiche e istituzionali, svolge un ruolo importante per sostenere la ricerca e la cultura matematica in Italia, in collegamento con le attivit\u00e0 internazionali di maggiore rilievo.\nStoria.\nViene istituito con la legge 13 luglio 1939-XVII, n. 1129 come Reale Istituto nazionale di alta matematica a firma di Vittorio Emanuele III, Benito Mussolini, Paolo Thaon di Revel e Giuseppe Bottai. La sua fondazione \u00e8 dovuta in massima parte all'azione di Francesco Severi, sembra a partire da un'idea di Luigi Fantappi\u00e9. Il primo Consiglio scientifico \u00e8 composto da Francesco Severi (presidente), Luigi Fantappi\u00e8, Giulio Krall, Enrico Bompiani e Mauro Picone.\nNel 1946, in seguito al referendum istituzionale, dalla sua denominazione viene eliminato l'aggettivo \"reale\". Nel 1976 assume l'attuale denominazione ufficiale di Istituto nazionale di alta matematica \"Francesco Severi\". Fin dall'inizio l'attivit\u00e0 portante dell'INdAM \u00e8 costituita dalla organizzazione di corsi avanzati rivolti ai giovani tra i pi\u00f9 dotati. In tal modo l'Istituto ha contribuito in misura rilevante alla formazione di molte delle maggiori personalit\u00e0 della matematica italiana, anche per le possibilit\u00e0 loro offerte di entrare in contatto con alcuni dei maggiori matematici della scena internazionale.\nTra le personalit\u00e0 della matematica italiana che hanno operato come docenti e/o come discenti presso l'INdAM vanno ricordate almeno le seguenti: Alessandro Terracini, Antonio Signorini, Giuseppe Scorza, Gianfranco Cimmino, Iacopo Barsotti, Luigi Amerio, Beniamino Segre, Enzo Martinelli, Vittorio Cantoni, Renato Caccioppoli, Fabio Conforto, Aldo Andreotti, Mario Curzio, Vittorio Dalla Volta, Edoardo Vesentini, Gaetano Fichera, Aldo Ghizzetti, Giorgio Talenti, Giuseppe Tallini, Ennio De Giorgi, Carlo Pucci, Michele Sce, Ermanno Marchionna, Claudio Procesi, Lamberto Cattabriga, Maurizio Cornalba, Giorgio Letta, Alessandro Fig\u00e0-Talamanca, Paolo De Lucia, Ciro Ciliberto, Enrico Giusti, Piero Bassanini, Sergio Spagnolo, Giuseppe Tomassini, Renzo Piccinini, Antonio Ambrosetti, Ilio Galligani, Guido Trombetti, Salvatore Rionero, Piermarco Cannarsa, Paolo Marcellini, Edoardo Sernesi, Alfredo Bellen, Fulvio Ricci, Italo Capuzzo Dolcetta, Giorgio Patrizio, Tommaso Ruggeri, Nicola Bellomo, Enrico Bombieri, Corrado De Concini, Pierangelo Marcati, Aljo\u0161a Vol\u010di\u010d, Vincenzo Ancona, Nicola Fusco, Angelo Alvino, Mario Pulvirenti, Vittorio Coti Zelati, Elisabetta Strickland, Sandro Verra.\nTra le personalit\u00e0 straniere vanno ricordate almeno le seguenti: Leonard Roth, Helmut Hasse, Wilhelm Blaschke, Paul Dubreil, Lucien Godeaux, Luitzen Brouwer, Jean Leray, Wac\u0142aw Sierpi\u0144ski, T. K. P\u00f6schl, Wolfgang Gr\u00f6bner, Heinz Hopf, Erich Kh\u00e4ler, Oskar Zariski, Georges De Rham, Max Deuring, Bartel Leendert Van der Waerden, Kazimierz Kuratowski, John Lighton Synge, Louis Mordell, Rolf Nevanlinna, Richard von Mises, Ernst Witt, Henri Cartan, Jacques Tits, Jean Dieudonn\u00e9, Igor Rostislavovi\u010d \u0160afarevi\u010d, Victor Kac, Francis Clarke.\nDescrizione.\nOrgani dell'INdAM.\nSono organi dell'INdAM il Presidente dell'Istituto, il Consiglio di Amministrazione, il Consiglio Scientifico, il Collegio dei Revisori dei Conti. Il Presidente e il Consiglio di Amministrazione sono nominati dal Ministero dell'Istruzione, dell'Universit\u00e0 e della Ricerca (MIUR). Presidenti dell'INdAM sono stati fra gli altri, pi\u00f9 recentemente, Edoardo Vesentini, Carlo Pucci, Alessandro Fig\u00e0 Talamanca, Corrado De Concini, Vincenzo Ancona.\nDal 2011 il nuovo statuto prevede che il Consiglio di Amministrazione sia composto dal Presidente, dal Vice Presidente e da un Membro designato dal MIUR. Il Consiglio Scientifico \u00e8 formato da sette studiosi eletti - cos\u00ec come il Presidente ed il Vice Presidente - in sede nazionale dai docenti universitari di materie matematiche. Il Collegio dei Revisori dei Conti \u00e8 composto da tre membri nominati con decreto del MIUR, con Presidente designato dal Ministero dell'economia e delle finanze.\nGruppi di Ricerca INdAM.\nI Gruppi Nazionali di Ricerca erano costituiti originariamente presso il Consiglio Nazionale delle Ricerche (CNR); nomi particolarmente noti che hanno diretto i Gruppi di Ricerca nel periodo relativo alla afferenza al CNR sono Vinicio Boffi, Roberto Conti, Ilio Galligani. Dal 1999 I Gruppi Nazionali di Ricerca sono parte integrante dell'INdAM. Si tratta di quattro Gruppi Nazionali di Ricerca con una dotazione organica di pi\u00f9 di 2.500 ricercatori. I Gruppi svolgono attivit\u00e0 di ricerca in matematica finanziando progetti di ricerca, invitando in Italia ricercatori stranieri qualificati, finanziando soggiorni all'estero presso Universit\u00e0 ed Enti di Ricerca di giovani ricercatori, borsisti e assegnisti italiani per svolgervi ricerche in collaborazione. In particolare i Gruppi promuovono, coordinano e sostengono le attivit\u00e0 di ricerca dei suoi aderenti attraverso: a) il programma Professori Visitatori; b) l'assegnazione di contributi per l'organizzazione di convegni; c) il rimborso di spese di missione in Italia e all'estero; d) il finanziamento di Progetti di Ricerca e Formazione.\nI quattro Gruppi Nazionali di Ricerca Matematica dell'INdAM sono i seguenti:\nGruppo Nazionale per l'Analisi Matematica, la Probabilit\u00e0 e le loro Applicazioni (GNAMPA).\nLo GNAMPA incentiva e finanzia ricerche nei settori scientifici di Equazioni Differenziali e Sistemi Dinamici, Calcolo delle Variazioni e Ottimizzazione, Analisi Reale, Teoria della Misura e Probabilit\u00e0, Analisi Funzionale e Armonica.\nGruppo Nazionale per il Calcolo Scientifico (GNCS).\nIl Gruppo ha lo scopo di promuovere e coordinare la ricerca matematica nei campi dell'Analisi Numerica e dei Fondamenti dell'Informatica e sviluppo di Sistemi Software, con particolare attenzione alla formazione, al trasferimento alle applicazioni tecnologiche ed alle collaborazioni in ambito nazionale ed internazionale.\nGruppo Nazionale per la Fisica Matematica (GNFM).\nIl Gruppo Nazionale di Fisica Matematica, svolge e coordina attivit\u00e0 scientifiche e applicative nei diversi settori della Fisica Matematica.\nGruppo Nazionale per le Strutture Algebriche, Geometriche e le loro Applicazioni (GNSAGA).\nIl Gruppo GNSAGA ha lo scopo di promuovere e coordinare attivit\u00e0 scientifiche e applicative in Algebra, Geometria e Logica Matematica. Il Gruppo si articola nei settori scientifici di Geometria differenziale, Geometria complessa e topologica, Geometria algebrica e algebra commutativa, Strutture algebriche e geometria combinatoria, Logica matematica e applicazioni."}
{"id": "375851", "revid": "155634", "url": "https://it.wikipedia.org/wiki?curid=375851", "title": "Fidene", "text": "Fidene \u00e8 la zona urbanistica 4D del Municipio Roma III di Roma Capitale. Si estende sulla zona Z. II Castel Giubileo.\nGeografia fisica.\nTerritorio.\nSi trova nel quadrante nord della citt\u00e0, internamente al Grande Raccordo Anulare.\nLa zona urbanistica confina:\nStoria.\nFidene occupa il sito dell'antica citt\u00e0 di Fidenae, nota per la fertilit\u00e0 del territorio, dovuta anche alla vicinanza con il Tevere. Per molto tempo fu il primo centro latino oltre il confine settentrionale del territorio romano e spesso fu sottoposta all'influenza dell'etrusca Veio. Probabilmente fin\u00ec definitivamente nell'orbita romana con la caduta della citt\u00e0 etrusca e alcuni autori antichi raccontano che a quei tempi era quasi del tutto deserta. Assunse poi, e conserv\u00f2 a lungo, la funzione di centro amministrativo del territorio, come \"Municipium\" romano."}
{"id": "375857", "revid": "712828", "url": "https://it.wikipedia.org/wiki?curid=375857", "title": "Giovanni (personaggio)", "text": ""}
{"id": "375858", "revid": "310175", "url": "https://it.wikipedia.org/wiki?curid=375858", "title": "Draft Lottery", "text": ""}
{"id": "375860", "revid": "825250", "url": "https://it.wikipedia.org/wiki?curid=375860", "title": "Taranta (Cassano d'Adda)", "text": "Taranta (pronunciato \"Tar\u00e0nta\") \u00e8 una frazione del comune di Cassano d'Adda che si trova all'incrocio tra le strade per Cassano d'Adda, Treviglio e Fara Gera d'Adda. Si trova sulla sponda orientale del fiume Adda.\nSono presenti varie ville un bar-trattoria ed un centro ippico nella frazione, ai due lati dall'incrocio tra le tre strade sopra elencate. \u00c8 una piccola frazione con pochi abitanti, tant'\u00e8 che viene definita localit\u00e0 pi\u00f9 che frazione. \nIl nome deriva dal drago Tarantasio che secondo le leggende viveva nel lago Gerundo, un affresco con la scena della sconfitta del drago \u00e8 presente su di un affresco sopra la porta della cascina Taranta."}
{"id": "375862", "revid": "339392", "url": "https://it.wikipedia.org/wiki?curid=375862", "title": "Ragno lupo", "text": ""}
{"id": "375869", "revid": "339392", "url": "https://it.wikipedia.org/wiki?curid=375869", "title": "Gabinetto RS-33", "text": ""}
{"id": "375873", "revid": "6923", "url": "https://it.wikipedia.org/wiki?curid=375873", "title": "\u010celjabinsk", "text": "\u010celjabinsk (, pronunciato ) \u00e8 una citt\u00e0 della Russia situata sulle pendici orientali degli Urali. \u00c8 la capitale dell'omonima Oblast' e conta una popolazione di abitanti.\nStoria.\nLa fortezza \u010celjaba, da cui la citt\u00e0 prende il nome, venne costruita nel 1736; la citt\u00e0 venne istituita nel 1781. A partire dal 1892, serv\u00ec come centro per la costruzione della Ferrovia Transiberiana.\nNel corso dell'industrializzazione sovietica degli anni trenta, \u010celjabinsk sub\u00ec una rapida crescita. In questo periodo vennero costruiti molti impianti industriali, tra cui la grande fabbrica di trattori di \u010celjabinsk e lo Stabilimento Metallurgico. Nel corso della Seconda guerra mondiale, Iosif Stalin decise di spostare gran parte delle fabbriche sovietiche per la produzione in luoghi lontani dall'avanzata delle armate tedesche, verso la fine del 1941. Questo port\u00f2 verso \u010celjabinsk, all'epoca ancora una piccola citt\u00e0, nuove fabbriche e migliaia di lavoratori.\nDiversi complessi industriali per la produzione dei carri armati T-34 e dei lanciarazzi Katju\u0161a si concentrarono nella citt\u00e0, che divenne nota come \"Tankograd\" (la citt\u00e0 dei carri armati). In questo periodo, \u010celjabinsk venne in pratica ricostruita da zero: in precedenza esisteva una piccola citt\u00e0, le cui tracce possono ancora essere individuate nel centro della citt\u00e0. La fabbrica 185 (intitolata a Sergej Mironovi\u010d Kirov) fu spostata da Leningrado per la produzione di carri pesanti, ma venne poi trasferita a Omsk nel 1962.\nUn grave incidente nucleare avvenne nel 1957 nell'impianto di riprocessamento per il combustibile nucleare di Majak, a nord-ovest della citt\u00e0. Vi furono vittime nell'oblast' di \u010celjabinsk ma non nella citt\u00e0 vera e propria, la zona della citt\u00e0 ospitava altre centrali per la riconversione del plutonio, per anni tutta la zona \u00e8 stata classificata come una delle pi\u00f9 contaminate del mondo tanto che, fino al 1992 in tutto il rajon di \u010celjabinsk era proibito l'accesso degli stranieri.\nIl 15 febbraio del 2013 intorno alle ore 9.20 locali (03:20 GMT) un meteorite \u00e8 caduto nella regione dell'oblast' di \u010celjabinsk. L'evento, definito dai media \"pioggia di meteoriti\" ma consistito in realt\u00e0 in un unico meteorite schiantatosi al suolo, ha causato un migliaio di feriti, danneggiando ospedali, scuole e abitazioni, non a causa dei frammenti dell'oggetto (definiti dai media \"cristalli meteoritici\") ma a causa della rottura di di vetri causata dall'onda d'urto.\nGeografia.\nMorfologia del territorio.\nLa citt\u00e0 di \u010celjabinsk \u00e8 situata nel centro del continente euroasiatico (a dal centro geografico), a est dei Monti Urali, a a sud di Ekaterinburg. La citt\u00e0 si attesta situata a circa 200-250 metri sopra il livello del mare. Dal punto di vista geologico la citt\u00e0 \u00e8 delimitata nella sua parte occidentale dal granito degli Urali, nella sua parte orientale, invece, dalle rocce sedimentarie della Siberia occidentale; in questo modo \u010celjabinsk si trova tra i Monti Urali e la Siberia, fatto che le conferisce il titolo di \"Porte della Siberia\" ().\nLa citt\u00e0 \u00e8 solcata dal corso del fiume Miass; come altre fonti di acqua ci sono i tre laghi Smolino, Sineglasovo e Pervoe. Scorrenti per la maggior parte del loro tragitto sotto la superficie della citt\u00e0, ci sono dei piccoli affluenti del Miass, questi sono i fiumi Igumenka, Kolupaevka, \u010celjabka e \u010cernushka. Il territorio cittadino \u00e8 delimitato da dei piccoli colli nella parte occidentale della citt\u00e0. \u00c8 curioso il posizionamento della citt\u00e0 infatti \u00e8 situata su 7 colli, proprio come a Roma, Mosca e Costantinopoli.\nClima.\n\u010celjabinsk \u00e8 situata nella zona della steppa, lontano da mari e oceani.\nIl clima della citt\u00e0 \u00e8 da considerarsi temperato, infatti \u00e8 situata nella zona di clima continentale."}
{"id": "375874", "revid": "295921", "url": "https://it.wikipedia.org/wiki?curid=375874", "title": "Gabinetto RS/33", "text": ""}
{"id": "375879", "revid": "104265", "url": "https://it.wikipedia.org/wiki?curid=375879", "title": "Antonino Magr\u00ec", "text": "Nato a Catania e trasferitosi da giovane al Nord, ha fatto ritorno nella sua isola e attualmente vive a Catania. Come poeta ha esordito dopo la nascita del figlio, negli anni ottanta, malgrado da giovanissimo abbia scritto qualche verso nostalgico dedicato alla sua isola.\nHa vinto molti concorsi di poesia regionali, nazionali e internazionali e ha ricevuto nel corso degli anni altrettanti riconoscimenti per la sua arte poetica e per l'impegno nella diffusione della cultura siciliana nel mondo (tra tutti si ricordano il prestigioso \"Premio Sikania\", conferitogli dall'Accademia Federiciana, il \"Premio Pigna D'argento\", il \"Premio Nino Martoglio\", il \"Premio Franco Franchi\", il \"Premio Amenano d'Argento\" e il \"Premio Carmelo Pitrolino\"). Nel 1991 ha fondato a Catania il \"Centro d'Arte, Poesia e Cultura Siciliana MarranzAtomo\", che raccoglie tuttora molti letterati locali; ha anche fondato e diretto una rivista di cultura siciliana che portava il nome del Centro, ossia \"MarranzAtomo\" e che veniva diffusa in tutta l'Italia e in 28 nazioni estere, per cui una diffusione mondiale, e il giornalino di cultura regionale \"Catania Nostra\". Da operatore culturale, ha prodotto per l'I.S.I.S. Pietro Branchina di Adrano (CT) il libro \"Poeti al Branchina\" (2005) e per la Scuola Caronda di Catania il libro \"Damu vuci a la Sicilia!\" (Diamo voce alla Sicilia!) e un saggio sul poeta Giuseppe Nicolosi Scandurra (2010).\nTra le raccolte di poesia si ricordano:\nPer la narrativa:\nHa in preparazione diverse altre opere. Una sua biografia completa si trova sul sito www.antoninomagri.jimdo.com"}
{"id": "375906", "revid": "125347298", "url": "https://it.wikipedia.org/wiki?curid=375906", "title": "Birmingham City Football Club", "text": "Il Birmingham City Football Club, meglio noto come Birmingham City, \u00e8 una societ\u00e0 calcistica inglese con sede a Birmingham. Milita in Championship, la seconda divisione del campionato inglese di calcio.\nFondato nel 1875 come \"Small Heath Alliance\", \u00e8 diventato \"Small Heath\" nel 1888, Birmingham Football Club nel 1905 infine Birmingham City Football Club nel 1943.\nAlla fine della stagione 2008-2009 la squadra \u00e8 stata promossa nella Premier League.\nCome Small Heat fu tra i fondatori e primo campione di sempre nella Second Division.\nIl periodo di maggior successo della storia del club \u00e8 stato negli anni 1950-1960. Il miglior risultato raggiunto in First Division \u00e8 stato il sesto posto nella stagione 1955-1956 e la finale in FA Cup nel 1956. Nel 1960 e nel 1961 raggiunge per due volte consecutive la finale della Coppa delle Fiere (antesignana dell'attuale Europa League, seppur questo aspetto non sia formalmente riconosciuto dalla UEFA), perdendo in entrambi i casi, rispettivamente contro il Barcellona e la Roma. Nel 1963 riesce a vincere la prima League Cup battendo Aston Villa 3-1.\nIl secondo successo in tale competizione l'ha ottenuto nel 2011, a distanza di quarantotto anni dal precedente, battendo l'Arsenal 2-1.\nIl Birmingham City ha passato la maggior parte della sua storia nel livello superiore del calcio inglese ma ha avuto anche un periodo nero tra il 1986 e il 2002 quando fu costantemente fuori dalla massima divisione. In questo periodo trascorse anche due stagioni nella terza divisione inglese durante le quali vinse due volte il Football League Trophy.\nI giocatori sono conosciuti con il soprannome di \"Blues\" (per via del colore delle magliette) e i tifosi sono per questo soprannominati \"Bluenoses\". La squadra gioca le partite in casa al St Andrew's dal 1906.\nStoria.\nIl Birmingham City \u00e8 stato fondato con il nome di Small Heath Alliance nel 1875, e dal 1877 ha giocato le partite casalinghe al Muntz Street.\nIl club \u00e8 diventato professionista nel 1885 e tre anni pi\u00f9 tardi divenne la prima squadra di calcio a diventare una Limited Company con un consiglio di amministrazione, sotto il nome di Small Heath Football Club Ltd.\nDalla stagione 1888/89 gioca nella Football Alliance, un campionato parallelo alla Football League.\nNel 1892 la Small Heath, insieme alle altre squadre della Football Alliance, venne invitata a partecipare alla neonata Football League Second Division.\nRiesce a vincere il campionato ma fallisce la promozione non vincendo il test match.\nL'anno seguente la promozione alla First Division era assicurata dopo un secondo posto e la vittoria nel test match con il Dorwen.\nIl club adotta il nome di Birmingham Football Club nel 1905, e si trasferisce su un nuovo campo, il St Andrew's.\nNel 1908 il Birmingham retrocede e rimane in second division fino a dopo la fine della Prima guerra mondiale.\nIl capitano Frank Womack e Johnny Crosbie contribuirono molto alla vittoria del secondo titolo della Second Division nel 1920/21. Womack \u00e8 ancora il giocatore di movimento con il maggior numero di presenze nel club.\nIl 1920 vede anche il debutto del diciannovenne Joe Bradford, che detiene ancora il maggior numero di goal segnati nel club, 267 in 445 partite.\nNel 1931, l'allenatore Leslie Knighton port\u00f2 il club alla sua prima finale di FA Cup, persa per 2-1 contro il West Bromwich Albion.\nLa squadra rimase nella massima serie lottando con forza per 18 stagioni, grazie anche al suo portiere Harry Hibbs.\nNel 1938/39 retrocede in Second Division, l'ultima stagione completa prima che al Football League venga abbandonata a causa della Seconda guerra mondiale.\nNel 1943 fu adottato il nome attuale Birmingham City F.C.\nCon Harry Storer allenatore, nel 1945 il club vinse la Football League South e raggiunse la semifinale della prima FA Cup del dopoguerra.\nDue anni pi\u00f9 tardivince il terzo titolo di seconda divisione subendo solo 24 goal in 42 partite.\nIl successore di Storer, Bob Broklebank, anche se non riusc\u00ec a salvare la squadra dalla retrocessione nel 1950, port\u00f2 molti giocatori che contribuirono ai successi del Birmingham negli anni successivi.\nQuando Arthur Turner prese la squadra nel novembre 1954, li fece giocare al massimo del loro potenziale e vinsero nell'ultima giornata 5-1 confermandosi campioni di seconda divisione.\nNella sua prima stagione del ritorno in First Division, il Birmingham conquist\u00f2 la sua pi\u00f9 alta posizione in classifica mai, arrivando al sesto posto. Partecip\u00f2 anche alla finale di FA Cup perdendo con il 3-1.\nIl Birmingham divenne la prima squadra inglese a partecipare ad una competizione europea, giocando nella Coppa delle Fiere il 15 maggio 1956.\nArrivarono in semifinale, pareggiando con il Barcelona 4-4 e perdendo il replay 2-1.\nL'anno seguente, arrivarono alla finale della Coppa delle Fiere, perdendo con il Barcelona con un 4-1 complessivo, diventando la prima squadra inglese a raggiungere una finale europea.\nNel 1961 raggiunsero di nuovo la finale, questa volta contro la perdendo con un 4-2 complessivo.\nIl Birmingham vinse il suo primo trofeo importante nel 1963, contro l'Aston Villa, vincendo la Coppa di Lega con il risultato di 3-1.\nNel 1965 dopo dieci anni ai massimi livelli, arriv\u00f2 la retrocessione in Second Division.\nDall'anno della nascita della Premier League, nel 1992, per dieci stagioni il Birmingham City FC non \u00e8 mai riuscito a raggiungere la massima divisione inglese. I \"Bluenoses\" hanno dovuto aspettare fino al 2002 per vedere i propri beniamini in Premiership. Quell'anno ci vollero cinque partite per vedere la prima vittoria dei \"Blues\" per 2-1 contro il Leeds United FC. Quell'anno comunque, dopo un inizio zoppicante, la squadra ha ottenuto buoni risultati nella seconda met\u00e0 della stagione ed \u00e8 riuscita a raggiungere la salvezza con il tredicesimo posto finale. L'anno seguente \u00e8 stata la migliore annata di Premier League con un decimo posto.\nNel 2004-2005 la squadra ha finito la stagione con un dodicesimo posto, risultato che non ha scaldato gli animi dei tifosi, che dopo due anni in massima divisione si aspettavano un crescendo di risultati.\nL'anno seguente il Birmingham perse in casa, per la prima volte in tre anni di Premiership, il derby con l', risultato seguito da un'umiliante 7-0 subito in FA Cup con il . Queste inaspettate sconfitte hanno fatto traballare la panchina di Steve Bruce. In seguito al secondo posto nella Football League Championship 2006-2007, il Birmingham City \u00e8 tornato a giocare in Premier League a partire dalla successiva stagione 2007-2008, ma \u00e8 retrocesso di nuovo dopo un solo anno. Ha nuovamente concluso al secondo posto nella Championship 2008-2009, conquistando l'accesso alla Premier League per il 2009-2010, anno in cui ha concluso il campionato con un sorprendente 10\u00ba posto e una salvezza. Il 27 febbraio 2011, nonostante un campionato non all'altezza del precedente, il City si aggiudica a Wembley la sua seconda Carling Cup battendo 2-1 l'Arsenal con una rete di Obafemi Martins, appena entrato, nei minuti finali. Benjamin Foster, portiere del City autore di decisive parate durante l'incontro, \u00e8 stato eletto \"Man of the Match\" della finale. Dopo il successo in Carling Cup, per\u00f2, la squadra di McLeish subisce un brusco calo in campionato, ottenendo soltanto 9 punti nelle ultime 13 partite, retrocedendo cos\u00ec in Football League. Nella stagione 2011-2012 si trover\u00e0 quindi nella singolare condizione di giocare l'UEFA Europa League pur militando nella divisione cadetta.\nNella stagione 2011-2012 il Birmingham, dopo aver passato le eliminatorie, accede alla fase a gironi dell'Europa League, dove manca la qualificazione ai sedicesimi per un punto. Non riesce a difendere il titolo nella Coppa di lega venendo eliminato dal Manchester City ai sedicesimi. Viene eliminato agli ottavi di FA Cup dopo aver eliminato tra le altre il Wolverhampton militante in Premier League ed aver costretto al replay il Chelsea.\nDopo una stagione fitta di impegni in cui la squadra gioca 62 partite ufficiali, andando molto spesso a rimandare partite di campionato a causa degli impegni nelle coppe, non riesce a centrare l'obbiettivo di ritornare in FA Premier League nella stagione 2012-2013, venendo eliminata nelle semifinali playoff dal Blackpool. Il 27 giugno 2012 viene comunicato il cambio di allenatore in favore di Lee Clark che porta con s\u00e9 anche Terry McDermott come suo assistente.\nNe segue una stagione insoddisfacente terminata con un dodicesimo posto.\nLa stagione 2013-2014 termina con una salvezza all'ultima giornata con un 21\u00ba posto mentre l'anno successivo la squadra viene affidata al nuovo tecnico Gary Rowett ed ottiene un decimo posto bissato anche nell'anno 2015-2016.\nNel campionato 2016-2017 la societ\u00e0, puntando alla promozione, insoddisfatta dal 6\u00ba posto in classifica, solleva Rowett sostituendolo con Gianfranco Zola il 15 dicembre 2016. Durante la stagione 2018-2019 il club viene penalizzato con 9 punti in meno per non avere rispettato il fair play finanziario, riuscendo comunque a mantenere la categoria, obiettivo centrato anche l'anno successivo.\nStatistiche e record.\nPartecipazione ai campionati.\nRisultati in prima divisione.\nNei 53 campionati disputati nella massima serie inglese, ottenendo i seguenti risultati:\nStatistiche nelle competizioni UEFA.\nTabella aggiornata alla fine della stagione 2018-2019.\nRosa 2021-2022.\n\"Aggiornata al 26 gennaio 2022\""}
{"id": "375913", "revid": "80339", "url": "https://it.wikipedia.org/wiki?curid=375913", "title": "Esplosione di Tunguska", "text": ""}
{"id": "375916", "revid": "2730", "url": "https://it.wikipedia.org/wiki?curid=375916", "title": "Campagna della Valle", "text": "La campagna della valle fu una campagna militare condotta dal Generale confederato Thomas J. \"Stonewall\" Jackson nel 1862 attraverso la Valle dello Shenandoah, Virginia, durante la guerra di secessione americana.\nLa primavera del 1862 fu una stagione di grandi ansie per la confederazione. Essa aveva visto scemare rapidamente la speranza di un rapido successo della sua causa dopo il successo colto nell'estate del 1861 (particolarmente con la prima battaglia di Bull Run. Gli eserciti dell'Unione sul fronte occidentale, agli ordini di Ulysses Simpson Grant e altri avevano catturato territorio confederato e vinto significative battaglie a Fort Donelson e Shiloh. Nell'Est inoltre la massiccia Armata del Potomac del Maggior Generale George B. McClellan si avvicinava a Richmond da SE nella Campagna Peninsulare, il vasto corpo del Mag. Gen. Irvin McDowell era posizionato per colpire Richmond da nord e l'esercito del Mag. Gen. Nathaniel Banks stava minacciando la Valle dello Shenandoah.L'impresa di Jackson nella vallata avrebbe aiutato a far fallire i piani dell'unione e a rinvigorire il morale confederato.\nSinossi storica.\nNel novembre del 1861, Jackson comandava il Distretto della Valle, col suo QG a Winchester. Jackson, che era stato fino a poco prima docente nel Virginia Military Institute (VMI) e che era diventato improvvisamente un eroe nella Prima Bull Run/Prima Manassas, aveva familiarit\u00e0 con il terreno della Valle dello Shenandoah, avendo vissuto l\u00ec gran parte della sua vita. Il suo comando comprendeva la gi\u00e0 celebre \"Stonewall Brigade\" e un insieme variegato di unit\u00e0 della milizia. In dicembre Jackson fu rinforzato dal Brigadier Generale William W. Loring e dai suoi 6.000 uomini ma la sua forza combinata era pur sempre insufficiente per condurre operazioni offensive. Mentre Banks rimaneva a nord del fiume Potomac, il comandante della cavalleria di Jackson, Col. Turner Ashby, effettu\u00f2 un raid lungo il canale Chesapeake and Ohio e la ferrovia Baltimore and Ohio. Jackson combatt\u00e9 senza grandi risultati contro due piccole postazioni unioniste a Romney e Bath.\nBanks reag\u00ec attraversando il Potomac gli ultimi di febbraio e muovendo verso sud per proteggere il canale e la ferrovia da Ashby. Il comando di Jackson era operativo come ala destra dell'Armata di Joseph E. Johnston e quando Johnston mosse da Manassas per Culpeper a marzo, la posizione di Jackson a Winchester era isolata. Il 12 marzo 1862, Banks continu\u00f2 la sua progressione verso SO (\"su per la Valle\") e occup\u00f2 Winchester. Jackson aveva sgomberato Valley Pike per Strasburg. Gli ordini di Banks, come parte della strategia complessiva della Campagna Peninsulare, erano di muovere pi\u00f9 a sud e spingere Jackson fuori della Valle. Dopo aver compiuto ci\u00f2, egli sarebbe arretrato su una posizione pi\u00f9 prossima a Washington. Una forte forza avrebbe marciato sotto il comando del Brigadier Generale James Shields verso sud, partendo da Winchester, il 17 marzo, nello stesso tempo all'incirca in cui McClellan avrebbe cominciato il suo movimento anfibio alla volta della Penisola della Virginia.\nGli ordini impartiti da Johnston a Jackson erano di evitare il combattimento generalizzato, dal momento che si trovava in decisa inferiorit\u00e0 numerica, ma allo stesso tempo doveva tenere impegnato Banks abbastanza a lungo da prevenire il distacco di sue truppe per rinforzare McClellan nella Penisola. Come Shields avanz\u00f2 su Strasburg, Jackson arretr\u00f2 su Mount Jackson, lasciandosi dietro un velo di cavalleria. La cavalleria unionista erroneamente rifer\u00ec a Shields che Jackson aveva abbandonato la Valle. Banks concluse che la prima parte della sua missione \u2014 espellere Jackson dalla Valle \u2014 era stata adempiuta e procedette verso est, nelle retrovie prossime a Washington. Jackson si preoccup\u00f2 di questo movimento perch\u00e9 Banks stava facendo esattamente quello che lui stesso era stato incaricato d'impedire.\nIl 22 marzo, la cavalleria di Ashby impegn\u00f2 una scaramuccia con gli avamposti che Shields aveva lasciato a Kernstown, proprio a sud di Winchester, e rifer\u00ec a Jackson che vi era solo una debole forza unionista nell'area, meno di quattro Reggimenti. In realt\u00e0 la forza di Shields era una Divisione a pieni effettivi di fanteria, forte di almeno 9.000 uomini, assai pi\u00f9 forte dunque dei 3.400 soldati di Jackson.\nLe battaglie.\nPrima battaglia di Kernstown (23 marzo 1862).\nI Federali, comandati in assenza di Shields dal Col. Nathan Kimball, bloccarono l'avanzata di Jackson a Kernstown e quindi contrattaccarono, aggirando il fianco sinistro di Jackson e obbligandolo a ritirarsi. Jackson aveva operato in base alla falsa informazione che i Federali avessero meno uomini a Kernstown di quanti in realt\u00e0 erano invece presenti. Questa fu una sconfitta tattica per Jackson ma fu una vittoria strategica per la Confederazione perch\u00e9 obblig\u00f2 il Presidente degli Stati Uniti Abraham Lincoln a lasciare le forze di Banks nella Valle e i 30.000 uomini di McDowell vicino Fredericksburg, sottraendo circa 50.000 soldati alla forza d'invasione di McClellan. Furono creati anche tre comandi separati (uno sotto McDowell, uno sotto Banks e uno sotto il nuovo arrivato Maggior Generale John C. Fr\u00e9mont). Ci\u00f2 significava che non vi era pi\u00f9 un singolo Ufficiale a coordinare le loro azioni strategiche: una situazione che si sarebbe dimostrata fatale per gli eserciti dell'Unione.\nBattaglia di McDowell (8\u20139 maggio 1862).\nJackson radun\u00f2 la grossa Divisione di Richard S. Ewell e la piccola Divisione del Maggior Generale Edward \"Allegheny\" Johnson, portando le sue forze alla cifra di 17.000 uomini. Marci\u00f2 su una strada secondaria (vedere mappa) alla volta di West View, nella speranza di nascondere le sue intenzioni. Nel frattempo, Fr\u00e9mont decise di avanzare su Staunton e ordin\u00f2 al Brigadier Generale Robert Huston Milroy di preparare la sua Brigata a McDowell per quella Campagna. Contro Fr\u00e9mont e Banks uniti, le forze di Jackson sarebbero state soverchiate.\nQuindi Jackson decise di attaccare le forze dell'Unione ad una ad una, attaccando dapprima quelle a McDowell \u2014 le Brigate di Milroy e di Robert Cumming Schenck. A McDowell l'8 maggio, mentre Jackson studiava l'opportunit\u00e0 o meno di attraversare il fiume e circondare la forza nordista, Milroy prese l'iniziativa e assalt\u00f2 la posizione confederata a Sitlington's Hill. I Federali furono respinti dopo un duro combattimento durato quattro ore. Pi\u00f9 tardi Milroy e Schenck arretrarono su Franklin, appiccando incendi alla foresta per ritardare l'inseguimento confederato.\nA seguito della vittoria di Jackson a McDowell, vi furono due settimane di calma nei combattimenti mentre le forze si riposizionavano e Jackson provava a individuare quale fosse la via migliore per impedire a Banks di lasciare la Valle e rinforzare Irvin McDowell o McClellan. Robert E. Lee, consigliere militare di Jefferson Davis, provoc\u00f2 qualche confusione nei comandi comunicando direttamente con Ewell, oltrepassando Jackson e Johnston (il comandante di tutte le forze schierate su quel fronte), spingendolo ad attaccare le linee di comunicazione di Banks. Gli ordini ad Ewell di Jackson erano stati di prendere posizione a Swift Run Gap e di contrastare qualsiasi avanzata di Banks. Nel mentre aveva luogo tale disaccordo, Banks invi\u00f2 Shields e la sua Divisione a rafforzare le forze di Irvin McDowell a Fredericksburg, lasciando Banks con soli 8.000 uomini che egli dispose in una forte posizione a Strasburg. Egli distacc\u00f2 circa 1.000 soldati sotto il Col. John R. Kenly a Front Royal per avvistare un possibile attacco confederato nella Valle di Luray. Johnston ordin\u00f2 a Ewell di lasciare la Valle dello Shenandoah per contrastare la partenza di Shields, ma una combinazione di Jackson e Lee lo convinse che una possibile vittoria nella Valle avrebbe avuto maggior importanza di uno scontro con Shields.\nIl 21 maggio Jackson marci\u00f2 col suo comando verso est partendo da New Market, dopo essersi unito a Ewell e procedette verso nord, scendendo la Valle di Luray. La loro velocit\u00e0 di marcia a tappe forzate era tipica della sua Campagna e fece guadagnare ai suoi fanti il soprannome di \"Cavalleria appiedata di Jackson\". Egli sped\u00ec la cavalleria di Ashby direttamente a nord per far credere a Banks che egli stesse andando a colpire Strasburg, ma il suo piano fu in realt\u00e0 quello di eliminare i piccoli avamposti di Kenly a Front Royal e aggredire rapidamente le linee di comunicazione di Banks ad Harper's Ferry.\nBattaglia di Front Royal (23 maggio 1862).\nLe forze confederate, la cui avanguardia era la Brigata delle \"Tigri della Louisiana\" e il 1\u00ba Fanteria del Maryland, sorpresero e schiacciarono il distaccamento reggimentale unionista di 1.000 uomini a Front Royal. Spinti attraverso la cittadina, i Federali sostarono a Camp Hill e ancora a Guard Hill dopo aver tentato d'incendiare i ponti sul fiume. Soverchiato numericamente e aggirato, Kenly continu\u00f2 a ritirarsi verso Cedarville, dove due cariche di cavalleria condotte dal Col. Thomas L. Flournoy ruppero il blocco stradale e misero in rotta la forza nordista. Circa 900 Federali si arresero. La vittoria di Jackson a Front Royal obblig\u00f2 l'esercito unionista agli ordini di Banks a Strasburg a effettuare una rapida ritirata verso Winchester alle prime ore del 24 maggio. Malgrado Jackson tentasse l'inseguimento, le sue truppe erano troppo esauste e il saccheggio dei carri di rifornimento unionisti li rallent\u00f2 immensamente. Una colonna era in ritardo quando raggiunse Middletown, poco dopo che la vulnerabile colonna di Banks era gi\u00e0 passata.\nPrima battaglia di Winchester (25 maggio 1862).\nDopo una scaramuccia con l'esercito di Banks che si ritirava verso Middletown e Newtown il 24 maggio, la Divisione di Jackson continu\u00f2 a dirigersi a nord di Valley Pike verso Winchester. L\u00ec Banks tent\u00f2 di riorganizzare il suo esercito e di difendere la citt\u00e0. La Divisione di Ewell oper\u00f2 una conversione su Winchester da SE, percorrendo il Front Royal Pike. Il 25 maggio Ewell attacc\u00f2 Camp Hill, mentre la Brigata della Louisiana della Divisione di Jackson aggir\u00f2 e sovrast\u00f2 le posizioni unioniste a Bowers Hill. Il panico si diffuse nei ranghi federali e numerosi soldati fuggirono verso Winchester. L'esercito di Banks fu sonoramente sconfitto e si ritir\u00f2 a nord attraversando il fiume Potomac. Jackson cerc\u00f2 d'inseguirlo ma senza successo.\nI politici di Washington, reagendo all'espulsione di Banks dalla Valle, commisero un errore fatale. Lincoln e il Ministro della Guerra Edwin M. Stanton decisero che la sconfitta di Jackson costituisse un'immediata priorit\u00e0 (sebbene gli ordini per Jackson fossero stati unicamente quelli di tenere le forze unioniste occupate lontano da Richmond). Ordinarono quindi a Irvin McDowell di spedire 20.000 uomini (sotto Shields e il Mag. Gen. Edward Ord) a Front Royal e Fr\u00e9mont per muovere su Harrisonburg. Se tutte e due le forze avessero saputo convergere su Strasburg, l'unica via di fuga dalla Valle per Jackson sarebbe stata tagliata. L'immediata ripercussione di questa mossa fu l'arresto dell'attacco coordinato di McDowell con McClellan su Richmond.\nIl 30 maggio Jackson lasci\u00f2 la Stonewall Brigade a tenere sotto scacco Banks a nord del Potomac, mentre egli abbandonava Harpers Ferry. Malgrado Shields e Fr\u00e9mont fossero pi\u00f9 vicini a Strasburg di Jackson, entrambi procedettero lentamente. Shields riprese Front Royal a una piccola forza confederata e quindi s'attard\u00f2 senza ricevere alcun ordine esplicito; Fr\u00e9mont fu rallentato dalla cavalleria di Ashby e non progred\u00ec col dovuto vigore; entrambi furono inoltre rallentati dal cattivo stato delle strade, mentre le truppe di Jackson fecero uso dell'eccellente Valle di Pike. Jackson fu abile a sgomberare Strasburg il 1\u00ba giugno prima che le forze federali lo intrappolassero.\nIl 2 giugno le forze unioniste si misero all'inseguimento di Jackson \u2014 McDowell su per la Valle di Luray, Fr\u00e9mont su per la Valle di Pike, Banks attraversando il Potomac. Per i successivi cinque giorni, frequenti urti si ebbero fra la cavalleria di Turner Ashby, che copriva con un velo la retroguardia di Jackson in marcia, e unit\u00e0 di cavalleria unioniste. Una singola Brigata di cavalleria federale raggiunse la colonna della retroguardia di Jackson mandandola in rotta ma Ashby radun\u00f2 alcuni sopravvissuti e riport\u00f2 indietro il corpo di soldati. Incendi\u00f2 anche alcuni ponti che attraversavano la biforcazione meridionale del fiume Shenandoah, ritardando l'inseguimento dell'Unione e lasciando le forze di Shields e di Fr\u00e9mont separate fra loro. Quando fu ristabilito il contatto il 6 giugno, Ashby fu ucciso a Chestnut Ridge presso Harrisonburg in una scaramuccia con Fr\u00e9mont. Questa fu una significativa perdita per la Confederazione dal momento che Ashby, il \"Cavaliere Nero\", era uno dei pi\u00f9 promettenti ufficiali di cavalleria.\nL'esercito di Jackson si pose in posizione difensiva a Cross Keys e Port Republic, dove sarebbero state combattute le battaglie finali nei due giorni successivi. L'8 giugno un raid della cavalleria di Shields a Port Republic fu sul punto di catturare i carri dei rifornimenti confederati e Jackson stesso.\nBattaglia di Cross Keys (8 giugno 1862).\nL'esercito di Fr\u00e9mont si scontr\u00f2 con la Divisione di Ewell a Cross Keys l'8 giugno. La Brigata del Brig. Gen. Julius Stahel, attaccando sulla sinistra unionista, fu sorpresa da un improvviso fuoco di sbarramento degli uomini di Isaac Ridgeway Trimble e fu respinta in disordine. Dopo aver saggiato altre parti dello schieramento confederato, Fr\u00e9mont torn\u00f2 sotto la protezione delle sue batterie. Jackson resist\u00e9 a un attacco generale di Fr\u00e9mont; l'essere scampato per poco alla cavalleria di Shields l'8 giugno lo convinse che questi costituiva il pericolo maggiore. Il giorno successivo, le Brigate di Trimble e di John M. Patton tennero a bada Fr\u00e9mont mentre il restante della forza di Ewell attraversava il fiume per assistere alla disfatta del Brig. Gen. Erastus B. Tyler a Port Republic.\nBattaglia di Port Republic (9 giugno 1862).\nJackson concentr\u00f2 le sue forze a est della biforcazione meridionale dello Shenandoah contro le brigate isolate di Erastus Tyler e di Samuel Carroll della Divisione di Shields, Tyler era comandante in assenza di Shields. Gli assalti confederati attraverso le rive del fiume furono respinti con gravi perdite ma una colonna di fianco aggir\u00f2 il fianco sinistro unionista. I contrattacchi nordisti non riuscirono a ristabilire la situazione e Tyler fu costretto a ritirarsi. Forze confederate a Cross Keys marciarono per unirsi a Jackson a Port Republic, bruciando il ponte North River dietro di loro. L'esercito di Fr\u00e9mont arriv\u00f2 troppo tardi per aiutare Tyler e Carroll e assistette impotente dall'altra parte del fiume gonfiato dalle piogge.\nConseguenze.\nDopo le vittorie di Jackson a Cross Keys e Port Republic, le forze dell'Unione si ritirarono. Jackson s'un\u00ec a Lee nella Penisola della Virginia per le Battaglie dei Sette Giorni (in cui egli s'abbandon\u00f2 a un'inusuale pigra condotta delle operazioni, forse dovuta all'eccesso di fatica cui i suoi uomini erano stati sottoposti nella Campagna della Valle). Aveva compiuto brillantemente la sua missione, distolto pi\u00f9 di 50.000 uomini essenziali a McClellan per perseguire i suoi piani (tra l'altro il Generale unionista pensava che l'esercito confederato fosse assai pi\u00f9 numeroso del suo, invece l'intera Armata della Virginia Settentrionale contava su appena 60.000, incluso Jackson). Con questo successo colto nell'audace sua Campagna della Valle, \"Stonewall\" Jackson divenne il soldato pi\u00f9 celebrato nella Confederazione (finch\u00e9 non venne eclissato dalla fama di Lee) e sollev\u00f2 il morale sudista. In una classica Campagna militare di sorpresa e manovra, col suo ricorso geniale alla cosiddetta \"intimidazione strategica\" Jackson condusse il suo esercito a marciare per 646 miglia in 48 giorni e a vincere cinque battaglie decisive con una forza di appena 17.000 uomini a fronte dei 60.000 soldati nemici.\nDa parte unionista, un salutare scossone segu\u00ec l'imbarazzante sconfitta provocata da una forza militare pi\u00f9 esigua. Il corpo di McDowell rimase nella Valle, con solo una Divisione (al comando di George A. McCall), in grado comunque di raggiungere McClellan nella Penisola. Lincoln non si illuse pi\u00f9 che si potesse impunemente proseguire nella politica delle forze militari multiple in quella guerra che non ci si illudeva pi\u00f9 potesse essere rapida e cre\u00f2 una nuova singola Armata, l'Armata della Virginia, sotto il Mag. Gen. John Pope, che inglob\u00f2 le unit\u00e0 di Banks, Fr\u00e9mont, McDowell e numerose altre unit\u00e0 minori che operavano intorno a Washington e nella Virginia Occidentale. Questa fu l'Armata sonoramente sconfitta da Lee a Jackson nella Campagna della Virginia settentrionale e nella Seconda battaglia di Bull Run."}
{"id": "375922", "revid": "14149", "url": "https://it.wikipedia.org/wiki?curid=375922", "title": "Claudio Prandelli", "text": ""}
{"id": "375924", "revid": "2067110", "url": "https://it.wikipedia.org/wiki?curid=375924", "title": "Jacques Balmat", "text": "Biografia.\nNacque nella vallata di Chamonix, in una zona dell'omonima cittadina attualmente occupata dal quartiere \" des P\u00e9lerins\".\nScomparve nel 1834, all'et\u00e0 di 72 anni, cadendo in un crepaccio nella vallata di Sixt mentre cercava, si dice, un filone d'oro. Il suo corpo non fu mai ritrovato.\nScalata del Monte Bianco.\nCercatore di cristalli e cacciatore di camosci, all'et\u00e0 di 24 anni riusc\u00ec a raggiungere la vetta del Monte Bianco, in compagnia di Michel Gabriel Paccard, l'8 agosto 1786, passando per il d\u00f4me du Go\u00fbter.\nPer questa impresa guadagn\u00f2 la ricompensa promessa dallo scienziato ginevrino Horace-B\u00e9n\u00e9dict de Saussure, dopo averlo accompagnato a sua volta in cima al Monte Bianco il 2 agosto 1787; la cordata era composta da 18 altre guide che trasportavano anche attrezzature scientifiche.\nAttribuzione dello storico primato.\nIl suo compagno Paccard per un lungo periodo, a causa di gelosie e invidie, non fu menzionato nei racconti dell'epica scalata. Fu lo scrittore ginevrino Marc Th\u00e9odore Bourrit a diffamarlo e screditarlo, e ad insistere nel voler attribuire a Balmat tutto il merito dell'impresa, anche se lo stesso Balmat, in una dichiarazione giurata, pubblicata sulla Gazzetta di Losanna disse il contrario. Solamente dopo il ritrovamento del diario del barone A. Von Gersdorff agli inizi del Novecento e poi di altri documenti ancora, il primato sar\u00e0 definitivamente riconosciuto a Paccard.\nSuddito sardo.\nPer tutta la sua vita Jacques Balmat fu un suddito sardo, nato e morto nel Regno di Sardegna del quale la Savoia, culla dei reali d'Italia, a quei tempi era parte integrante.\nJacques Balmat \"detto le Mont Blanc\".\nVittorio Amedeo III, re di Sardegna, fiero per l'impresa del suo suddito, l'autorizzer\u00e0 a farsi chiamare \"Jacques Balmat detto le Mont Blanc\", e lo gratificher\u00e0 con un premio in danaro."}
{"id": "375939", "revid": "466539", "url": "https://it.wikipedia.org/wiki?curid=375939", "title": "Guido Jung", "text": "Biografia.\nDi origine ebraiche, nacque in una famiglia benestante: il padre era titolare di un'azienda specializzata nella produzione ed esportazione di frutta secca ed agrumi; lo zio Giuseppe Jung era professore di matematica al Politecnico di Milano. Giovane inizi\u00f2 a gestirla e nel 1906, dopo essere stato censore della Cassa centrale di risparmio di Palermo, venne nominato \"Cavaliere della Corona italiana\" dal re Vittorio Emanuele III: nel 1913 divenne nominalmente presidente della ditta Fratelli Jung.\nVolontario di guerra.\nNel 1914 entr\u00f2 in politica con i nazionalisti. Una volta scoppiato il primo conflitto mondiale Jung, che aveva idee nazionaliste, part\u00ec per il fronte come volontario da ufficiale. Conquist\u00f2 tre medaglie d'argento al valor militare e la promozione a capitano. Nel settembre 1918 fu inviato al comitato interalleato a Parigi.\nTerminata la guerra prese parte a numerose conferenze per la pace tra cui la Commissione finanziaria presso la delegazione italiana alla conferenza che diede forma al trattato di Versailles, che tuttavia non lo soddisfecero in quanto, a suo dire, l'Italia aveva ricevuto meno di quanto avesse meritato (\"vittoria mutilata\"): tale pensiero trovava sponda nel fascismo, di cui Jung fu un sostenitore tra i primi.\nL'adesione al fascismo.\nInfatti gi\u00e0 nel 1922 ader\u00ec al Partito Nazionale Fascista, e divenne collaboratore del ministro delle finanze del governo Mussolini Alberto De Stefani. Nel febbraio 1924 fu nominato commissario governativo per la liquidazione dei beni requisiti.\nNell'aprile 1924 venne eletto deputato con il Listone Mussolini in Sicilia, e in quegli anni fu sostenitore dell'attivit\u00e0 del prefetto Cesare Mori.\nRicevette numerosi incarichi economici, tra cui quello di presidente dell'INE (Istituto Nazionale per l'Esportazione), che guid\u00f2 dal 1927 al 1932. In questa veste fu oggetto di alcune accuse di conflitto d'interessi \nFu riconfermato alla Camera con il PNF nel 1929.\nNel dicembre 1931 fu nominato da Mussolini presidente della Sofindit.\nMinistro delle finanze e l'IRI.\nNel luglio 1932 entr\u00f2 nel governo Mussolini in qualit\u00e0 di Ministro delle finanze. In questa veste ridusse le spese militari dal 32% al 25% e aument\u00f2 invece i fondi destinati alle costruzioni di grandi opere pubbliche e nel gennaio del 1933 fu, con Alberto Beneduce, tra i promotori della nascita dell'IRI, di cui fu un convinto fautore. Nel maggio del 1933 si rec\u00f2 negli USA per incontrare il presidente Franklin Roosevelt per approfondire l'argomento \"Securities Act\" (che avrebbe poi dato vita al registro SEC).\nNel 1934 era stato ancora confermato deputato alla Camera.\nA fine 1934 entr\u00f2 in contrasto con Beneduce e la politica dello Stato imprenditore portata avanti da Mussolini, credendo che lo Stato non potesse sostituirsi completamente al mercato; per questo nel gennaio 1935 Jung venne esautorato dall'incarico ministeriale dal duce che gli prefer\u00ec Paolo Thaon di Revel. \nNell'ottobre dello stesso anno part\u00ec, nonostante l'et\u00e0, volontario per la guerra d'Etiopia come tenente colonnello,nel 12\u00ba reggimento di artiglieria mobile, dove ottenne ancora una medaglia d'argento al V.M.\nLe leggi razziali.\nDal 1938, con l'approvazione delle leggi razziali, bench\u00e9 da anni dissociato dalla comunit\u00e0 israelita, fu allontanato dai suoi incarichi. Rest\u00f2 deputato fino al marzo 1939 e in giugno la sua azienda palermitana fall\u00ec, e quell'anno posto in congedo dall'esercito.\nMinistro nel governo Badoglio.\nDopo l'8 settembre del 1943 abbandon\u00f2 definitivamente il fascismo e si mise a disposizione del governo alleato in Sicilia che lo trasfer\u00ec a Brindisi dove il generale Badoglio si era trasferito con il suo governo. Collabor\u00f2 cos\u00ec col governo Badoglio I, di cui fu dal novembre sottosegretario alle finanze e dall'11 febbraio 1944 ministro delle finanze e ad interim degli scambi e valute, fino al 22 aprile 1944.\nNon confermato nel secondo governo Badoglio nell'aprile 1944, Jung ottenne di tornare in prima linea e fu aggregato al Gruppo di Combattimento \"Folgore\".\nAlla fine della guerra si ritir\u00f2 a vita privata a Palermo, accettando nel 1947 la nomina nel consiglio generale del neo costituito Istituto nazionale per il commercio estero.\nMor\u00ec a causa di un infarto mentre stava scrivendo a macchina.\nNote.\n7. https://www.youtube.com/watch?feature=player_detailpage&amp;v=6444cU6Ycug"}
{"id": "375944", "revid": "13516790", "url": "https://it.wikipedia.org/wiki?curid=375944", "title": "F\u0451dor Tjutev", "text": ""}
{"id": "375947", "revid": "287204", "url": "https://it.wikipedia.org/wiki?curid=375947", "title": "Zamacueca", "text": "La zamacueca, o meglio conosciuta come Marinera, \u00e8 uno stile musicale peruviano e un ballo con il quale si rappresenta l'approccio amoroso della donna verso l'uomo.\nLa marinera ha origini peruviane. Nasce a Lima durante i secoli XVI e XVII.\nIl ritmo e il tipo di esecuzione della zamacueca di Lima si sviluppa tra gruppi etnici differenti che vissero a Lima, la maggior parte di loro schiavi africani (lo stesso nome zamacueca proviene dalla lingua del centro Africa vedi tango), mulatti, ind\u00edgeni meticci, spagnoli, mori, zingari e sefarditi.\nEra accompagnato principalmente dal liuto (poi l'attuale chitarra), arpa e il classico caj\u00f3n peruviano, una sorta di tamburo quadrato che si suona con le mani standoci seduti sopra.\nLa zamacueca arriva in Cile (con il nome di cueca) alla fine del XVIII secolo e l'inizio del XIX attraverso il porto di Valpara\u00edso tramite musicisti del Callao (il porto di Lima). Dal Cile passa poi a Mendoza (Argentina) dove si trasforma poi in \"cueca cuyana\". A met\u00e0 del sec. XIX la cueca arriva in Bolivia e poi a Arequipa (Per\u00f9); dalla Bolivia raggiunge l'Argentina dove si trasforma in cueca del nord.\nDopo la guerra del Pac\u00edfico (combattuta tra Per\u00fa e Cile) i peruviani cominciarono a chiamarla \"cueca marinera\". Esistono vari stili di marinera: di Lima (lime\u00f1a), del nord (norte\u00f1a), montana e del bosco.\nAntichi balli simili furono: la zanguara\u00f1a, il canto jarana, la resbalosa e il tondero."}
{"id": "375950", "revid": "241649", "url": "https://it.wikipedia.org/wiki?curid=375950", "title": "Frequenza di Larmor", "text": ""}
{"id": "375951", "revid": "599013", "url": "https://it.wikipedia.org/wiki?curid=375951", "title": "Jos\u00e9 Manuel Pinto", "text": "Carriera.\nInizi\u00f2 la sua carriera calcistica militando nelle giovanili del Betis, arrivando alla prima squadra e rimanendo fino alla stagione 1998-1999 quando il Celta Vigo lo scelse per il ruolo di secondo portiere alle spalle di Richard Dutruel.\nLa prima stagione gioc\u00f2 soltanto una partita di quel campionato. L'anno dopo per\u00f2 accadde un fatto singolare: Dutruel gioc\u00f2 tutta la prima parte del campionato ma all'inizio del girone di ritorno rifiut\u00f2 il rinnovo del contratto con il Celta, preferendo il Barcellona; la dirigenza imped\u00ec all'allenatore V\u00edctor Fern\u00e1ndez di schierare il portiere titolare. Pinto scese cos\u00ec in campo per le successive 19 partite.\nLa stagione si concluse e il Celta preleva dall'Espanyol Pablo Cavallero, per il ruolo di primo portiere ma Pinto arriv\u00f2 alla fine del campionato a 18 presenze pi\u00f9 alcune partite di Coppa UEFA e di Coppa del Re.\nL'anno dopo Pinto divent\u00f2 ufficialmente il portiere di Coppa, e in Campionato gioc\u00f2 solo 7 partite. Nella stagione 2002/2003 il Celta cambia allenatore che diventa Miguel \u00c1ngel Lotina e anche in questo caso Pinto gioc\u00f2 solo 3 partite di Liga, ma tutte quelle delle due Coppe.\nAnno nuovo, Celta classificato per la Champions League, stessi portieri, stessa ripartizione: 6 partite di campionato, alcune partite di Champions le gioca invece Cavallero.\nCavallero viene messo fuori squadra e ceduto in gennaio al Levante. Pinto raggiunge le 40 presenze di Liga. Conclude la sua annata vincendo il titolo \"Zamora\" della Liga assegnato dal giornale Marca al portiere meno battuto del campionato. Nel gennaio 2008 viene ceduto al Barcellona fino alla fine della stagione in prestito per ricoprire il ruolo di secondo portiere alle spalle di V\u00edctor Vald\u00e9s. Un caso particolare della stagione di Pinto al Bar\u00e7a \u00e8 stato quello della partita contro il Maiorca, dove, assegnato un rigore, Pinto indica al suo avversario la direzione in cui si butter\u00e0 e incredibilmente para il rigore.\nNella stagione 2010-2011 \u00e8 lui il titolare nella Coppa del Re persa in finale per 1-0 contro il Real Madrid il 20 aprile 2011. Il 2 gennaio 2012 firma un rinnovo di contratto, che lo legher\u00e0 al Barcellona fino a giugno 2013. Il 25 maggio vince la seconda Coppa di Spagna contro l'Athletic Bilbao (3-0).\nIl 19 maggio 2014, una volta scaduto il suo contratto con il Barcellona, rimane svincolato ed il 1\u00ba luglio seguente annuncia il suo ritiro.\nStatistiche.\nPresenze e reti nei club.\n\"Statistiche aggiornate al 17 maggio 2014\"."}
