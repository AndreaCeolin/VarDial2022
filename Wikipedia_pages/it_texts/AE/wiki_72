{"id": "340470", "revid": "2219693", "url": "https://it.wikipedia.org/wiki?curid=340470", "title": "Triumph", "text": "La Triumph Motorcycles \u00e8 una casa motociclistica inglese con sede a Hinckley.\nStoria.\nDalle origini alla Seconda guerra mondiale.\nLe origini della societ\u00e0 risalgono al 1884 quando Siegfried Bettman si stabil\u00ec a Coventry dopo aver lasciato Norimberga, allora parte dell'Impero tedesco. Bettman vendeva biciclette e in questa sua attivit\u00e0 utilizzava il marchio Triumph. Successivamente alla ditta si un\u00ec un altro ingegnere della stessa citt\u00e0 tedesca, Maritz Schultze. Sempre la stessa citt\u00e0 della Baviera sar\u00e0 sede, nel 1896, di una sussidiaria per commercializzare le sue biciclette, la Triumph Werke N\u00fcrnberg AG. In seguito questa societ\u00e0 diverr\u00e0 parte della Triumph-Adler AG una volta acquisita da Max Grundig, fondatore della Grundig AG, nel secondo dopoguerra. Con la comparsa dei primi motori, nel 1902 la ditta affianc\u00f2 alla produzione di biciclette quella delle motociclette.\nNel 1920 la Triumph acquis\u00ec un impianto di produzione di automobili, sempre a Coventry, ed entr\u00f2 in questo mercato. Le auto venivano vendute con il marchio \"Triumph Motor Company\" mentre le motociclette e le biciclette portavano il marchio \"Triumph Cycle Co.\".\nNel 1936 Jack Sangster della Ariel Motorcycles Ltd acquist\u00f2 la divisione motociclistica della ditta creando la \"Triumph Engineering Co. Ltd\". Alla guida di questa nuova societ\u00e0 venne posto molto personale proveniente dalla Ariel.\nSeconda guerra mondiale.\nLa produzione di motociclette prosegu\u00ec a Coventry fino alla seconda guerra mondiale. La citt\u00e0 venne duramente colpita durante un bombardamento tedesco \"a tappeto\" facente parte della campagna, il cosiddetto Blitz, che la Luftwaffe port\u00f2 avanti tra il 7 settembre 1940 e il maggio 1941. Nel bombardamento rimasero danneggiati anche gli impianti ed i macchinari della ditta che, una volta recuperati, venne trasferita in una nuova fabbrica a Meriden nel West Midlands dove la produzione riprese.\nDopoguerra.\nNel 1951 la Triumph venne venduta da Sangster ai rivali della B.S.A.. In questo periodo venne costruito in grandi numeri il modello Speed Twin 500\u00a0cm\u00b3 progettato da Edward Turner prima del conflitto ed entrato in produzione nel 1937.\nNello sforzo di ripianare i debiti contratti con gli Stati Uniti d'America durante il conflitto, a seguito della legge Affitti e prestiti, la quasi totalit\u00e0 della produzione della Triumph del primo dopoguerra veniva esportata negli U.S.A.. Qui il marchio era diventato famoso con il film Il selvaggio del 1953. In questa pellicola Marlon Brando guidava una 6T Thunderbird del 1950. Anche in seguito (1963) una Triumph (una Trophy) appariva in un film in una scena divenuta celebre: era in La grande fuga, dove Steve McQueen tentava di saltare dei reticolati. La Triumph Trophy verr\u00e0 successivamente migliorata e potenziata ed acquisir\u00e0 prima il nome di Thunderbird poi, a seguito di modifiche e potenziamenti al telaio e al motore, di Wonderbird e successivamente (a seguito di alcuni affinamenti riguardanti la ciclistica) quello di Bonneville.\nInfatti per soddisfare i gusti dei motociclisti americani, abituati a percorrere lunghe distanze, Turner aument\u00f2 la cilindrata del motore Speed Twin portandola a 650\u00a0cm\u00b3. La nuova moto prese il nome di Thunderbird, nome che in seguito la Triumph cedette alla Ford che lo utilizz\u00f2 per una sua vettura.\nNell'anno successivo verr\u00e0 realizzata, a partire dalla Thunderbird, la Wonderbird, una moto espressamente pensata per conquistare i record di velocit\u00e0 sulle superfici dei laghi salati, in una localit\u00e0, Bonneville, che dar\u00e0 in seguito il nome ad una moto della Triumph. Il motore da 650\u00a0cm\u00b3, dotato di doppio carburatore e alimentato anche con nitrometano, fu il detentore del record di velocit\u00e0 dal 1955 al 1970.\nNel 1955 fu realizzata la Tiger T110, versione pi\u00f9 spinta della Thunderbird, che nel 1959 fu affiancata e poi sostituita da una versione a doppio carburatore, che, in onore dei record ottenuti, verr\u00e0 denominata Bonneville. La Triumph Bonneville sar\u00e0 la moto che entrer\u00e0 nella storia della casa motociclistica inglese. Questo, sia grazie all'interessamento di illustri appassionati ed esponenti del cinema come Marlon Brando e Steve McQueen, sia per l'indiscussa qualit\u00e0 tecnica della moto.\nNegli anni sessanta il 60% della produzione Triumph, e circa l'80% di quella B.S.A., veniva esportato. Questo rendeva la ditta molto vulnerabile alla cosiddetta invasione Giapponese, cio\u00e8 l'arrivo in massa sui mercati occidentali delle moto prodotte nel Paese del Sol Levante.\nAll'inizio degli anni settanta la minaccia venne sottovalutata, nonostante la qualit\u00e0 di questi prodotti fosse gi\u00e0 conosciuta, in quanto le prime motociclette giapponesi che giunsero in Europa e negli Stati Uniti d'America erano modelli di piccola cilindrata. A quell'epoca la Triumph si posizionava invece nella fascia delle moto di maggior cilindrata. Quando cominciarono a comparire le prime moto giapponesi a 4 cilindri e di grossa cubatura l'entit\u00e0 del problema con il quale la ditta, ma in generale anche tutti i produttori europei e americani, si sarebbe dovuta confrontare divenne evidente. Per reagire a questi prodotti venne sviluppato un motore a tre cilindri di 750\u00a0cm\u00b3, in due versioni leggermente diverse, destinati ad equipaggiare la Triumph Trident e la BSA Rocket 3.\nLa Triumph Trident introdusse alcune importanti migliorie per essere pi\u00f9 competitiva con le pi\u00f9 sofisticate moto giapponesi, quali il freno a disco anteriore e la lubrificazione del motore a carter secco con radiatore dell'olio separato, tuttavia l'avviamento era ancora a pedivella, mentre le altre concorrenti erano gi\u00e0 dotate di avviamento elettrico.\nLe caratteristiche che si facevano apprezzare di pi\u00f9 nella moto inglese erano un telaio pi\u00f9 leggero e con un baricentro pi\u00f9 basso, una maneggevolezza e una tenuta di strada nettamente superiore alle moto italiane e giapponesi concorrenti, come confermavano le prove su strada dell'epoca. I limiti principali erano costituiti da una complicata distribuzione aste e bilancieri e da trafilaggi di olio che richiedevano una continua, accurata e costosa manutenzione della testata e dei carter del motore, ancora verticali (la BSA invece aveva i cilindri inclinati). \nLa Trident partecip\u00f2 per alcuni anni alle gare per moto derivate dalla serie, sia in Italia (dove furono messe in pista dall'importatore Bepi Koelliker: tra i suoi piloti Walter Villa e Gianfranco Bonera, future stelle del Motomondiale) che all'estero (dove vinse diverse edizioni del \"Production TT\" e del Bol d'Or).\nDalla crisi ad oggi.\nQuando il gruppo BSA fin\u00ec schiacciato dai debiti (1972) il governo inglese lo aiut\u00f2 a fondersi con la \"Norton-Villiers\". Nacque cos\u00ec il gruppo \"Norton-Villiers-Triumph\", o pi\u00f9 brevemente \"NVT\".\nInizi\u00f2 per\u00f2 un periodo piuttosto burrascoso. I lavoratori dello stabilimento Triumph di Meriden si opposero (1974) allo spostamento degli impianti di Meriden a quelli di Small Heath, sede della BSA: inizi\u00f2 un periodo di diciotto mesi di sciopero, al termine del quale la Triumph riusc\u00ec a staccarsi dalla Norton, diventando una cooperativa. Sotto la gestione della cooperativa, la Triumph continu\u00f2 a produrre la Bonneville e la Tiger (entrambe 750\u00a0cm\u00b3 bicilindriche), soprattutto per il mercato americano. La difficolt\u00e0 di reperire fondi, anche per sviluppare nuovi modelli, port\u00f2 al fallimento, avvenuto nel 1983, della cooperativa.\nIl marchio venne acquistato dal miliardario John Bloor che fond\u00f2 una nuova societ\u00e0: la \"Triumph Motorcycles Ltd\" anche se inizialmente la denominazione della ditta era \"Bonneville Coventry Ltd\". La produzione, per coprire il gap tra la vecchia e la nuova gestione, continu\u00f2 per un breve periodo presso la \"Racing Spares\" di Les Harris nel Devon. La nuova societ\u00e0 rinacque a Hinckley. La gamma dei modelli prodotti riprendeva i nomi dei veicoli storici e il debutto avvenne nel 1988.\nVenne sviluppata una nuova gamma di motori modulari tricilindrici - da 750 e 900 cm\u00b3 - e quadricilindrici - da 1.000 e 1.200\u00a0cm\u00b3 - che si dimostr\u00f2 un successo.\nIn seguito la gamma dei quattro cilindri venne, lentamente, eliminata. Pertanto la produzione attuale si concentra esclusivamente sui motori bicilindrici e sui motori a tre cilindri, che segnano la continuit\u00e0 con la tradizione della Triumph. La Triumph Rocket III \u00e8 la moto di serie con il motore di maggiore cilindrata attualmente in produzione; nella sua seconda versione (2020) monta infatti un monumentale propulsore tre cilindri in linea di ben 2.500\u00a0cm\u00b3 che eroga una potenza di 167 CV ed una coppia di 221 Nm.\nNel maggio 2019, Triumph lancia l'innvoativo Project TE-1 e si prepara ad entrare nel mercato dell'elettrico. Il progetto TE-1 \u00e8 finalizzato allo sviluppo di un veicolo elettrico su due ruote dotato di tecnologia evoluta ed innovative soluzioni di design integrato, frutto della collaborazione tra Triumph Motorcycles, Williams Advanced Engineering, Integral Powertrain Ltd, e WMG presso l\u2019Universit\u00e0 di Warwick, finanziato dall\u2019Office for Zero Emission Vehicles britannico. \nScooter e tre ruote.\nNel 1960, nonostante una forte opposizione interna da parte di coloro che pensavano che la produzione di scooter avrebbe potuto indebolire l'immagine della compagnia, la Triumph ne realizz\u00f2 alcuni. Il primo fu il Triumph Tina che montava un motore a due tempi di circa 100 cm\u00b3 e il cambio automatico. Essendo pensato quale veicolo utilitario era anche dotato, sul manubrio, di un cestino porta-spesa. Ne venne realizzata anche una versione a tre ruote, destinata a coloro che cercavano un veicolo che, rispetto ad un mezzo a due ruote, fosse pi\u00f9 stabile. Nella pubblicit\u00e0 comparve anche Cliff Richard, una popolare popstar, ma nonostante questo le vendite furono piuttosto scarse, specie quelle della versione a tre ruote la cui progettazione aveva assorbito fondi rilevanti, e la produzione di entrambi i modelli venne rapidamente interrotta.\nUn altro scooter realizzato dalla Triumph fu il Tigress. Al contrario del Tina questo veicolo era destinato ad un uso pi\u00f9 evoluto; era caratterizzato da buone prestazioni e, sfruttando le conoscenza acquisite nella produzione delle motociclette, buona maneggevolezza. Era disponibile sia con un motore due tempi da 175\u00a0cm\u00b3 che con un quattro tempi bicilindrico da 250\u00a0cm\u00b3. Il cambio era a quattro marce con comando a pedale. Le vendite premiarono il modello di cilindrata maggiore che poteva raggiungere i 100 km/h, aveva sospensioni efficienti e, nonostante le ruote di piccolo diametro tipiche di questi veicoli, buona tenuta di strada. I difetti principali si concentravano principalmente sulla qualit\u00e0 della costruzione. Il Tigress venne commercializzato anche con il marchio BSA con la denominazione di \"Sunbeam\"."}
{"id": "340471", "revid": "23390", "url": "https://it.wikipedia.org/wiki?curid=340471", "title": "Lista Lesbica Italiana", "text": ""}
{"id": "340473", "revid": "372624", "url": "https://it.wikipedia.org/wiki?curid=340473", "title": "Lli", "text": ""}
{"id": "340479", "revid": "14691", "url": "https://it.wikipedia.org/wiki?curid=340479", "title": "Software engineering", "text": ""}
{"id": "340480", "revid": "2178", "url": "https://it.wikipedia.org/wiki?curid=340480", "title": "Cultura irlandese", "text": ""}
{"id": "340481", "revid": "1305772", "url": "https://it.wikipedia.org/wiki?curid=340481", "title": "Campionati mondiali di curling in carrozzina", "text": "I campionati mondiali di curling in carrozzina sono una competizione sportiva organizzata dalla federazione internazionale World Curling Federation (WCF), in cui si assegna il titolo mondiale del curling in carrozzina.\nI primi campionati mondiali di curling in carrozzina si tennero nel 2002. Vennero disputati nuovamente nel 2004 e nel 2005. Nel 2006 non sono stati organizzati per evitare la concomitanza con i IX Giochi Paralimpici invernali, dove il curling in carrozzina \u00e8 stato inserito per la prima volta nel programma paralimpico. Dal 2007 in poi la World Curling Federation intende organizzare i mondiali a cadenza annuale, tranne negli anni in cui si disputa il torneo paralimpico.\nMedagliere per nazioni.\n\"Dati relativi ai mondiali disputati fino al 2008\""}
{"id": "340483", "revid": "1652635", "url": "https://it.wikipedia.org/wiki?curid=340483", "title": "Penisola scandinava", "text": "La penisola scandin\u00e0va o, meno correttamente, \"scand\u00ecnava\" (; ; ) si trova all'estremo nord-orientale d'Europa.\nSpesso \u00e8 sinonimo di Scandinavia bench\u00e9 quest'ultimo termine definisce una pi\u00f9 vasta area storico-geografica e culturale.\nGeografia.\nLa penisola appartiene amministrativamente a tre Paesi: Norvegia e Svezia che ne occupano la maggior parte, e la Finlandia che ne occupa l'estremo settentrionale.\nEssa \u00e8 divisa nella sua lunghezza dalla catena montuosa dello Scandia ed \u00e8 a propria volta parte di una regione geografica pi\u00f9 ampia, la Fennoscandia.\nNelle regioni costiere il clima \u00e8 di tipo atlantico, caratterizzato da un elevato tasso di piovosit\u00e0 e una debole escursione termica.\nA nord e all'interno del territorio il clima \u00e8 molto rigido, e viene chiamato clima subpolare.\nLa maggior parte del territorio \u00e8 collinare."}
{"id": "340485", "revid": "2519", "url": "https://it.wikipedia.org/wiki?curid=340485", "title": "Mar di Norvegia", "text": ""}
{"id": "340487", "revid": "17654", "url": "https://it.wikipedia.org/wiki?curid=340487", "title": "K 457", "text": ""}
{"id": "340513", "revid": "287204", "url": "https://it.wikipedia.org/wiki?curid=340513", "title": "Curva piana", "text": "In matematica una curva piana \u00e8 una curva che giace interamente in un (unico) piano ed \u00e8 identificabile da una funzione continua formula_1, dove formula_2 \u00e8 un intervallo nell'insieme dei numeri reali. Ad esempio, una curva su uno spazio euclideo di dimensione maggiore di 2 \u00e8 piana se il suo supporto giace su un piano contenuto nello spazio euclideo in cui \u00e8 definita.\nL'immagine di una curva viene anche chiamata \"supporto\" della curva. Talvolta si usa l'espressione \"curva\" anche per indicare il supporto di una curva.\nPrime considerazioni.\nLe curve piane sono oggetti geometrici ampiamente studiati, fin dall'antichit\u00e0, con obiettivi non solo di tipo matematico. La collezione delle curve che sono state studiate in termini matematici \u00e8 molto varia e complessa, e conviene rilevare subito alcune distinzioni.\nUna curva piana si dice \"semplice\" se non si autointerseca, ovvero se per ogni formula_3 si ha formula_4. In caso contrario si dice dotata di punti doppi, tripli, e cos\u00ec via.\nUn'altra distinzione riguarda il fatto che una curva piana sia \"limitata\", cio\u00e8 abbia come supporto un sottoinsieme limitato di formula_5, oppure sia \"illimitata\". Curve piane limitate sono le ellissi e le lemniscate, mentre sono illimitate le iperboli e le spirali.\nRappresentazioni.\nRappresentazione in forma cartesiana esplicita.\nUn tipo di rappresentazione della curva piana \u00e8 l'equazione:\ntale che ad ogni punto formula_7 corrisponde un punto formula_8, e in modo che ogni punto formula_9 del piano rappresenti il supporto della curva. Una curva di questo tipo si dice anche grafico in riferimento al grafico delle funzioni reali. In effetti la rappresentazione si pu\u00f2 anche scrivere come:\ncio\u00e8 come funzione di una variabile indipendente. Questa rappresentazione ha molti limiti geometrici derivanti dal fatto che una curva molto spesso ha una descrizione molto complessa in questa forma, non adatta allo studio delle propriet\u00e0 geometriche.\nRappresentazione in forma cartesiana implicita.\nUna curva si pu\u00f2 rappresentare anche nella forma:\ncio\u00e8 come funzione di due variabili indipendenti. Sebbene questa rappresentazione sia per alcune finalit\u00e0 migliore di quella esplicita si possono incontrare problemi quando \u00e8 necessario esplicitare una variabile in funzione dell'altra, cosa che non \u00e8 nemmeno sempre possibile.\nRappresentazione parametrica.\nLa migliore rappresentazione \u00e8 sicuramente quella parametrica, del tipo:\noppure:\ndove formula_14 si chiama \"parametro\". La condizione di continuit\u00e0 non basta per rappresentare e studiare le curve intese come oggetti filiformi ad una dimensione con le caratteristiche di regolarit\u00e0 volute. La condizione aggiuntiva \u00e8 che la curva piana sia differenziabile entro formula_2.\nUna curva piana parametrica formula_16 si dice differenziabile in ogni punto se le funzioni formula_17 e formula_18 hanno derivate continue in ogni punto. Una curva piana differenziabile si dice \"regolare\" in un punto formula_19 se formula_20 e regolare in I se formula_21 in ogni punto di I. Un punto in cui si abbia formula_22 si dice che \u00e8 un punto \"singolare\" per la curva.\nRetta tangente.\nLa regolarit\u00e0 della curva permette di definire la retta tangente alla curva. Sia formula_23 una curva differenziabile e formula_24 un punto regolare. Si pu\u00f2 definire la retta tangente alla curva in quel punto come la retta passante per formula_25 parallela al vettore formula_26.\nLa retta tangente ha equazione cartesiana nel punto formula_19:\ne equazioni parametriche:\nNel caso di curva rappresentata esplicitamente da un'equazione formula_6, la retta tangente nel punto formula_31 \u00e8 data:\nmentre nel caso di una curva rappresentata da un'equazione implicita formula_11 la retta tangente nel punto formula_31 \u00e8 data da:\nRetta normale.\nLa regolarit\u00e0 della curva permette di definire anche la \"retta normale\" alla curva nel punto formula_19 di equazione cartesiana:\nNel caso di curva rappresentata esplicitamente:\nmentre per il caso di curva rappresentata implicitamente:\nCoseni direttori.\nDalla definizione stessa di derivata si ottiene:\nche geometricamente rappresenta la pendenza della retta tangente, cio\u00e8 la tangente goniometrica dell'angolo che la retta tangente forma con l'asse orizzontale \"x\". Da questa relazione si possono estrarre i coseni direttori della retta tangente:\nRiparametrizzazione.\nData una curva formula_42 differenziabile e una funzione formula_43 definita sull'intervallo formula_44 allora la curva:\ntale che per ogni formula_46 si ha formula_47 \u00e8 una riparametrizzazione della curva formula_48. La riparametrizzazione \u00e8 regolare se formula_49 e formula_50.\nSi mostra che se formula_51 \u00e8 una riparametrizzazione di formula_52 tramite formula_53 allora:\nInfatti, se formula_55 allora formula_56 e per la regola di derivazione delle funzioni composte si ottiene:\ne cos\u00ec si ha:\nLunghezza di una curva.\nLunghezza in forma parametrica.\nSia data formula_55 differenziabile e formula_60. Allora la lunghezza dell'arco di curva compreso tra formula_61 vale:\nSi aggiunga che, se formula_63 \u00e8 una riparametrizzazione della curva, allora:\nLunghezza in forma cartesiana esplicita.\nSe la curva \u00e8 rappresentata in forma cartesiana esplicita:\ncio\u00e8:\nallora, sapendo che:\ne che:\napplicando il teorema di Pitagora ad elementi infinitesimali, ed integrando nell'intervallo di variazione dell'ascissa, la lunghezza della curva \u00e8 data da:\nParametrizzazione in coordinate polari piane.\nUna forma di parametrizzazione che assume importanza notevole nello studio della matematica, della geometria e in molti campi di applicazione della matematica \u00e8 quella in coordinate polari piane. Data una curva che ha parametrizzazione in coordinate polari piane in forma cartesiana:\ne in forma parametrica con parametro formula_71:\nallora sue derivate sono:\ndi modo che la lunghezza della curva sia uguale a:\nAscissa curvilinea.\nSi definisce \"ascissa curvilinea\" oppure \"parametro lunghezza arco\" la riparametrizzazione particolare ottenuta fissando l'estremo inferiore di integrazione formula_75 in modo che l'integrale:\ndipenda solo dall'estremo superiore formula_77 inteso come variabile. Questa funzione \u00e8 la lunghezza dell'arco di curva a partire da un punto fisso formula_75 e pu\u00f2 avere segno. Si pu\u00f2 sempre riparametrizzare la curva nell'ascissa curvilinea. In tal modo se si vuole calcolare la retta tangente in un punto, si sa che essa \u00e8 parallela ad un vettore tangente unitario, cio\u00e8 ad un versore. Si dimostra che si pu\u00f2 sempre riparametrizzare una curva tramite l'ascissa curvilinea nel modo seguente:\ndato che formula_79 allora si pu\u00f2 invertire formula_80 e se la sua inversa \u00e8 formula_43 allora si ha la riparametrizzazione ascissa curvilinea data da:\nSi dimostra poi che il vettore tangente \u00e8 unitario nel modo seguente:\nCurvatura.\nSia formula_63 una curva parametrizzata secondo l'ascissa curvilinea e formula_85 il suo versore tangente. Si considera la funzione formula_86 che associa ad ogni formula_46 il valore formula_88. La funzione formula_89 \u00e8 la curvatura della curva.\nSe la curva \u00e8 rappresentata esplicitamente, la sua curvatura \u00e8:\nmentre per una curva rappresentata da un'equazione implicita:\nFormule di Frenet.\nUna curva (sufficientemente regolare) nello spazio ha in ogni suo punto un sistema di riferimento, detto \"triedro di Frenet\", dato da una terna di vettori \"tangente\", \"normale\" e \"binormale\". Tale curva \u00e8 piana precisamente quando il vettore binormale \u00e8 sempre costante.\nSia formula_92 una curva parametrizzata secondo l'ascissa curvilinea. Il versore tangente \u00e8 dato da:\nIl versore normale \u00e8 dato da:\ndove formula_2 \u00e8 l'unit\u00e0 immaginaria. Sfruttando la definizione di curvatura si pu\u00f2 dare un'altra forma al versore normale:\nSi dimostra che il vettore formula_97 \u00e8 ortogonale a formula_98 e quindi parallelo ad formula_99.\nIn definitiva le formule di Frenet e la curvatura per una curva piana con parametrizzazione qualsiasi formula_100 sono:"}
{"id": "340522", "revid": "767487", "url": "https://it.wikipedia.org/wiki?curid=340522", "title": "Sirius B", "text": "Sirius B \u00e8 il dodicesimo album in studio del gruppo musicale svedese Therion, pubblicato il 24 maggio 2004 dalla Nuclear Blast.\n\u00c8 stato realizzato contemporaneamente a \"Lemuria\".\nIl disco.\nIl disco si apre con la luciferina \"The Blood of Kingu\" potente e veloce.\nLa seconda traccia invece ci porta nell'antico Egitto con i classici stilemi metal.\nLa terza traccia invece ci conduce nei meandri oscuri della mente del monaco russo Rasputin; con \"Dark Venus Persephone\" ci trasferiamo nell'Olimpo, anzi per essere pi\u00f9 precisi iniziamo insieme a Persefone la calata negli inferi.\nL'album procede con una canzone divisa in due parti dove spicca la vena progressiva della band con la batteria campionata, affiancata ai bellissimi cori melodici e alla splendida voce di Piotr Wawrzeniuk. Buona anche la seguente traccia che ci fa sentire grazie alla musica il mondo onirico e meraviglioso di Punt. Meno riuscito, invece, il brano \"Melek Taus\" dedicato a Melek Taus, il \"dio pavone\" (una divinit\u00e0 dello Yazidismo, religione di derivazione islamica diffusa tra i curdi).\nSecondo i giornalisti Vitolo e Lazzati, tra i punti di forza del disco \"Call of Dagon\", dove si ritrovano in chiave symphonic metal le ispirazioni lovecraftiane della loro prima produzione death metal come la suite \"Cthulhu\" contenuta in \"Beyond Sanctorum\" e similitudini con \"Eternal eclipse of frost\" dei Dunwich. Pezzo che definiscono quasi una colonna sonora non ufficiale del film \"Dagon - La mutazione del male\".\n\"Sirius B\" narra di una trib\u00f9 dell'Africa, i Dogon, che sono a conoscenza della stella gemella di Sirius, Sirio B, secondo alcuni grazie a degli alieni. L'album si chiude con la potente e veloce sia pur con il cantato lirico viaggio di Gurdjieff."}
{"id": "340534", "revid": "729019", "url": "https://it.wikipedia.org/wiki?curid=340534", "title": "Sarcoma di Kaposi", "text": "Il sarcoma di Kaposi \u00e8 un cancro piuttosto raro, descritto originariamente da Moritz Kaposi, un dermatologo ungherese dell'Universit\u00e0 di Vienna nel 1872; \u00e8 causato dall'Herpesvirus umano 8 (HHV-8), conosciuto anche come Herpes Virus associato al Sarcoma di Kaposi (KSHV). I tumori appaiono come macchie rosse e viola su pelle, bocca, polmoni, fegato, o nel tratto gastrointestinale.\nNasce da cellule endoteliali vascolari e linfatiche. Il Sarcoma di Kaposi classico (SKC) \u00e8 una progressione non dolorosa e lenta, che si verifica negli anziani, con elevata incidenza in Italia, Grecia, Turchia, Israele e Spagna.\nStoria ed epidemiologia.\nUno studio pubblicato sulla rivista Lancet nel 1982 descriveva 20 uomini omosessuali con sarcoma di Kaposi confermato istologicamente in cui \u00e8 stata riscontrata una correlazione significativa tra sarcoma e sostanze stupefacenti, tra cui nitrito di amile (popper), cloruro di etile, cocaina, fenciclidina, methaqualone e anfetamine, nonch\u00e9 con altre malattie quali la mononucleosi e un alto tasso di malattie veneree.\nUno studio pubblicato sul New England Journal of Medicine nel 1995 mostrava come le stesse sequenze di DNA riconducibili ad un herpesvirus fossero presenti nel sarcoma di Kaposi associato all'AIDS, nel sarcoma di Kaposi classico, e in quello che si presenta in maschi omosessuali HIV-negativi: pertanto presumibilmente questo herpesvirus umano non era esclusivamente un'infezione opportunistica nei pazienti con AIDS, e le tre forme del sarcoma di Kaposi potevano essere causate dallo stesso agente infettivo.\nNel 1997 un medico nefrologo, Davide Bottalico, pubblica su \"Nephrology Dialysis Transplantation\" un case report relativo a due pazienti, HIV negativi, che dopo aver ricevuto un trapianto di rene da un donatore anch'esso HIV negativo, avevano sviluppato a distanza di 20 mesi una forma cutanea di sarcoma di Kaposi, aprendo di fatto la strada alla conferma dell'eziopatogenesi virale di questa forma di sarcoma.\nEziologia.\nSi tratta di una patologia angioproliferativa multicentrica correlata all'azione di un virus appartenente alla famiglia degli Herpesvirus, l'HHV-8, noto anche come \"KSHV\" (sigla inglese che sta per \"Kaposi Sarcoma-associated Herpes Virus\", ossia Herpesvirus associato al sarcoma di Kaposi). L'HHV-8 infatti \u00e8 stato riscontrato in pi\u00f9 del 95% delle lesioni tumorali di questo tipo.\nNon \u00e8 un tumore con caratteristiche proliferative propriamente dette, infatti le lesioni che insorgono in momenti successivi non hanno caratteristiche di metastasi perch\u00e9 non derivano dalla disseminazione di cellule tumorali da una lesione primitiva, ma sono lesioni che insorgono individualmente in distretti differenti.\nAnatomia e istologia patologica.\nQuello che si osserva nei soggetti affetti \u00e8 una proliferazione vascolare multicentrica, caratterizzata dallo sviluppo di papule che successivamente evolvono in placche e poi in noduli blu/rosso che colpiscono la cute, pi\u00f9 frequentemente nelle estremit\u00e0 inferiori, o le mucose e i visceri (apparato gastroenterico, genitale o, pi\u00f9 raramente, polmonare). Il loro incremento \u00e8 lento sia nella misura che nel numero, diffondendosi comunque alle aree pi\u00f9 prossimali.\nLa fase di macula (iniziale) \u00e8 caratterizzata dalla proliferazione di vasi irregolari, che tendono a disporsi attorno alle strutture annessiali (ad essi si associa un infiltrato infiammatorio); nella fase di placca \u00e8 presente una proliferazione di strutture vascolari che interessano il derma e iniziano a dissecare i fasci di fibre collagene; nella fase nodulare si ha una proliferazione di cellule fusate che si dispongono in fasci intersecantesi; sono presenti anche spazi vascolari dilatati, depositi di emosiderina e globuli ialini (prodotti della degradazione dei globuli rossi); numerosi globuli rossi si rinvengono negli spazi circoscritti dalle cellule fusate.\nClinica.\nClassificazione.\nPresenta 4 varianti: "}
{"id": "340537", "revid": "14691", "url": "https://it.wikipedia.org/wiki?curid=340537", "title": "Use case diagram", "text": ""}
{"id": "340549", "revid": "729019", "url": "https://it.wikipedia.org/wiki?curid=340549", "title": "Sojuz 15", "text": "Sojuz 15 \u00e8 la denominazione di una missione della navicella spaziale Sojuz verso la stazione spaziale sovietica Saljut 3 (ALMAZ 2). Si tratt\u00f2 del quattordicesimo volo equipaggiato di questa capsula, del trentesimo volo nell'ambito del programma Sojuz sovietico nonch\u00e9 del secondo volo equipaggiato verso questa stazione spaziale. Dopo la missione Sojuz 14 ma ancora prima di questa missione erano state lanciate due capsule Sojuz ulteriormente modificate prive di equipaggio sotto la denominazione di Cosmos 670 e di Cosmos 672 per eseguire due ulteriori voli di collaudo.\nMissione.\nObiettivo della missione fu la continuazione dei lavori iniziati dall'equipaggio della Sojuz 14 presso la stazione spaziale Saljut 3/Almaz 2. Nonostante venne eseguita la manovra di aggancio meccanico con la stazione spaziale, non si fu in grado di collegare ermeticamente la navicella Sojuz con la stazione spaziale stessa, tanto che fu impossibile eseguire il passaggio dei cosmonauti verso l'interno della stazione spaziale stessa. Siccome la navicella spaziale era dotata esclusivamente di accumulatori di energia funzionanti chimicamente, i quali assicuravano riserve di energia abbastanza modeste, si dovette interrompere la missione dopo soli due giorni di volo onde poter garantire il sicuro rientro a terra dell'equipaggio."}
{"id": "340551", "revid": "2039709", "url": "https://it.wikipedia.org/wiki?curid=340551", "title": "Lelio Basso", "text": "Biografia.\nLelio Basso nacque a Varazze, all'epoca in provincia di Genova (confluito poi, nel 1927, nella neo-costituita provincia di Savona), da una famiglia della media borghesia liberale. \nStudi.\nNel 1916 i Basso si trasferirono a Milano, dove il giovane Lelio frequent\u00f2 il liceo classico Giovanni Berchet. Nel 1921 s'iscrisse alla Facolt\u00e0 di Legge dell'Universit\u00e0 di Pavia e ader\u00ec al Partito Socialista Italiano. Studi\u00f2 le elaborazioni marxiste e di altre personalit\u00e0 del panorama socialista; fu al fianco di Piero Gobetti durante il breve periodo di pubblicazione della rivista politica \"La Rivoluzione liberale\".\nLavor\u00f2 per diversi giornali e riviste, tra cui \"Critica Sociale\", \"Il Caff\u00e8\", \"Avanti!\", \"Coscientia\", \"Il Quarto Stato\" e \"Pietre\", che diresse nel 1928, inizialmente da Genova e poi da Milano.\nNel 1925 si laure\u00f2 in legge con una tesi sul concetto di libert\u00e0 nel pensiero marxista.\nL'Antifascismo.\nNell'aprile 1928 fu arrestato a Milano ed internato sull'isola di Ponza, dove studi\u00f2 per la sua laurea in Filosofia. \nTorn\u00f2 a Milano nel 1931 e mentre faceva pratica da avvocato si laure\u00f2 all'Universit\u00e0 degli Studi con una tesi su Rudolf Otto. Nel 1934 torn\u00f2 a fare politica in qualit\u00e0 di direttore del \"Centro interno socialista\", insieme a Rodolfo Morandi, Lucio Luzzatto ed Eugenio Colorni. Questo impegno fu per\u00f2 interrotto da un ulteriore arresto e la successiva reclusione nel campo di concentramento di Colfiorito (frazione di Foligno in provincia di Perugia) dal 1939 al 1940, insieme ad altri intellettuali antifascisti come Carlo Venegoni e Gilberto Gilioli.\nDopo lunghi, segreti preparativi, fu presente a Milano alla fondazione del Movimento di Unit\u00e0 Proletaria (MUP) il 10 gennaio 1943. Il gruppo dirigente del movimento era formato da Basso, Lucio Luzzatto, Roberto Veratti e Umberto Recalcati.\nAlla luce dell'esperienza maturata in quegli anni, a livello storiografico avrebbe poi proposto \"una definizione della Resistenza italiana mirante a sottolineare il momento di diretta assunzione della responsabilit\u00e0 storica da parte delle masse popolari nel \"volontariato di massa\" che la Resistenza per la prima volta realizza nella storia italiana. Questo rilievo rimanda per un verso alla valutazione dei rapporti fra la Resistenza e la precedente storia italiana, in particolare il Risorgimento, per un altro alla correlazione fra la Resistenza italiana e le forze operanti nella coalizione antihitleriana durante la seconda guerra mondiale\".\nLa nascita del PSIUP.\nDopo il 25 luglio il movimento si un\u00ec al Partito Socialista Italiano (PSI) per formare il (PSIUP), in cui Basso rappresentava una delle figure dirigenti. Nel 1943 Basso rifiut\u00f2 la politica partitica per fondare il giornale clandestino \"Bandiera rossa\" e nel 1944 avanz\u00f2, tra l'altro, la proposta di una Camera dei consigli che affiancasse la Camera dei deputati.\nNel periodo precedente la Liberazione Basso fu membro attivo della Resistenza, ed insieme a Sandro Pertini e Rodolfo Morandi fond\u00f2 \"Alta Italia\", il corpo esecutivo segreto dello PSIUP, che egli aveva la responsabilit\u00e0 di dirigere.\nAttivit\u00e0 politica.\nDopo la Liberazione Lelio Basso fu eletto vicesegretario del PSIUP e, nel 1946, divenne deputato dell'Assemblea Costituente. Fece parte della Commissione, formata da 75 membri, che dovevano scrivere il testo della Costituzione e contribu\u00ec in particolar modo alla formulazione degli articoli 3 e 49: \"il costituente socialista appare profondamente convinto che la Carta costituzionale democratica debba riconoscere ai partiti politici, che \u00ab nelle votazioni pubbliche avessero raccolto non meno di cinquecentomila voti \u00bb, attribuzioni di carattere costituzionale..\nIn sede di Assemblea costituente si oppose alla tesi della continuit\u00e0 dell'ordinamento\ngiuridico e della continuit\u00e0 in democrazia degli apparati burocratici\nalimentati dal fascismo, esprimendo una posizione minoritaria alla quale sarebbe rimasto fedele anche in seguito, in difesa delle potenzialit\u00e0 della Costituzione come fonte di diritti sociali.\nDal 1946 al 1968 fu costantemente eletto alla Camera dei deputati. Fu eletto quindi senatore nel 1972 e nel 1976.\nNel 1946 fond\u00f2 la rivista \"Il Quarto Stato\", che continu\u00f2 ad essere stampata sino al 1950, dal 1949 aveva iniziato a collaborare alla rivista di Gianni Bosio \"Movimento operaio\".\nAl momento della scissione di Saragat e del suo Partito Socialista dei Lavoratori Italiani (PSLI) (1947), Basso divenne Segretario del PSI, un ruolo che occup\u00f2 fino al Congresso di Genova nel 1948. Egli \"era stato l'unico tra i principali dirigenti del partito a dedicarsi con impegno alle questioni organizzative. Sin dagli anni Trenta aveva sviluppato in merito una specifica concezione: il partito come strumento di diffusione della democrazia, fondato sulla partecipazione attiva e volto a vincere la passivit\u00e0 che il fascismo aveva indotto. A tale scopo aveva proposto un modello strutturato intorno a due perni: un'organizzazione rigorosa ed efficace da un lato, una attenta preparazione ideologica dei militanti dall'altro. Solo in questo modo riteneva possibile raggiungere il proprio duplice obiettivo: sconfiggere il progetto socialdemocratico di un partito di ceti medi (orientato verso l'attivit\u00e0 parlamentare) e contemporaneamente superare il modello comunista (incline alla gestione burocratica). Un partito di classe, dunque, formato da quadri ideologicamente preparati, consapevoli del proprio ruolo e capaci di diffondere nelle masse i valori della partecipazione e del socialismo\".\nIn quella veste, unitamente a Pietro Nenni risped\u00ec \"sdegnosamente al mittente\" l'appello di Riccardo Lombardi, assieme ad Ignazio Silone e Giuseppe Romita per una riunificazione tra PSI, PSLI e Partito d'Azione.\nNel 1950 non fu rieletto a livelli dirigenziali, per via delle sue visioni contrarie all'inclinazione stalinista del partito a quel tempo. Al Congresso di Milano del 1953 non fu incluso nel comitato centrale e vi fu riammesso solo nel 1955, riassumendo incarichi direttivi solo dopo il congresso di Venezia del 1957. L'anno seguente avvi\u00f2 \"Problemi del socialismo\" (tuttora in stampa con il nuovo titolo \"Parolechiave\").\nBasso fu membro attivo della sinistra del PSI dal 1959. Nel dicembre 1963 egli fece una dichiarazione di voto alla Camera, sottoscritta da 24 membri della minoranza del gruppo parlamentare socialista, contro il primo governo di Centro-Sinistra. Questo gesto gli fece guadagnare la sospensione dal partito e nel gennaio 1964 partecip\u00f2 all'assemblea costituente del nuovo PSIUP.\nBasso fu uno dei leader del nuovo partito e ne fu presidente dal 1965 fino al 1968, quando, a seguito della Primavera di Praga, le truppe del Patto di Varsavia invasero la Cecoslovacchia. Basso non approv\u00f2 infatti la decisione del PSIUP di non condannare l'invasione ed abbandon\u00f2 pertanto il partito: anni dopo definir\u00e0 un errore aver partecipato alla scissione del 1964 e i \"bassiani\" finiranno per rientrare nel PSI dopo lo scioglimento del PSIUP.\nIl permanere di un sottofondo di ostilit\u00e0 nei suoi confronti, all'interno del partito, si percep\u00ec nell'episodio della sua fallita candidatura alla Corte costituzionale, in cui il suo nome fu proposto dal segretario del PSI del tempo, Giacomo Mancini.\nAttivit\u00e0 culturale.\nLelio Basso fond\u00f2 e scrisse per numerose pubblicazioni internazionali. Era famoso in tutta Europa in qualit\u00e0 di avvocato penalista.\nSedette nel Tribunale Russell, il tribunale internazionale creato e presieduto da Bertrand Russell per giudicare i crimini di guerra statunitensi commessi nella guerra del Vietnam.\nFece parte del consiglio di amministrazione dell'Istituto lombardo di studi economici e sociali. \nNel 1973 lavor\u00f2 per costituire un secondo Tribunale Russell per esaminare la repressione portata avanti in America Latina: i suoi contatti con il partito di Salvador Allende datavano da molti anni e, proprio agli inizi di quell'anno, era stato in Cile alla testa di una delegazione di giuristi composta, tra l'altro, da Salvatore Senese, Guido Calvi e Gino Giugni.\nLavor\u00f2 inoltre per fondare il Tribunale Permanente dei Popoli (costituito dopo la sua morte, nel 1979). Nel 1973 fond\u00f2 inoltre la \"Fondazione Lelio e Lisli Basso\" a Roma e, nel 1976, la \"Fondazione Internazionale\" e la \"Lega Internazionale per i Diritti e la Liberazione dei Popoli\".\nMor\u00ec a Roma il 16 dicembre 1978. Cremato, le sue ceneri si trovano al cimitero Monumentale di Milano.\nPersonalit\u00e0 ed opera.\nBasso era uno dei fascinatori del Psi. Aveva scritto un libro di successo, \"Il Principe senza scettro\", e si atteggiava a Lenin italiano (cui un poco somigliava) ricalcandone le mosse. Era un oratore formidabile, capace di battute e di ironia a non finire: una voce morbida, flessuosa, un po' femminile che persuadeva e incantava. Le donne lo adoravano e lui adorava le donne\".\nLa vita di Lelio Basso fu una miscela di attivit\u00e0 e ricerca intellettuale, unita alla ricerca di uno strumento politico efficiente, il tutto su scala internazionale.\nIn qualit\u00e0 di esperto ed interprete del lavoro di Marx, egli adott\u00f2 un approccio originale nella sua rielaborazione della visione del socialismo e attinse a diverse linee di pensiero che venivano dalla sfera del pensiero democratico, nel significato pi\u00f9 ampio possibile del termine (la tradizione democratica francese, il \"socialismo accademico\" tedesco, il pensiero socialista italiano e gli Austromarxisti).\nDurante il suo internamento egli lesse le opere di Rosa Luxemburg e lavor\u00f2 poi instancabilmente, per promuovere una consapevolezza critica del suo pensiero in Italia.\nUna approfondita ricostruzione del suo itinerario politico \u00e8 stata fornita dallo storico Giancarlo Monina, anche grazie alle testimonianze dei parenti e alla documentazione disponibile presso la Fondazione Basso.\nOpere.\nBasso ha scritto un gran numero di saggi per periodici e raccolte. Tra i suoi libri pi\u00f9 importanti ci sono:"}
{"id": "340552", "revid": "1149807", "url": "https://it.wikipedia.org/wiki?curid=340552", "title": "Personaggio giocante", "text": "Un personaggio giocante (abbreviato in PG) \u00e8 un personaggio di fantasia controllato o controllabile dal giocatore in un videogioco, in un gioco di ruolo o in un gioco di ruolo dal vivo, ed \u00e8 tipicamente un protagonista (\"main character\") della storia raccontata nel corso del gioco.\nLe statistiche.\nIn un gioco di ruolo un personaggio giocabile \u00e8 di solito caratterizzato da una serie di \"statistiche\" (o anche a seconda del regolamento \"attributi\", \"caratteristiche\", ecc..), ovvero il grado di sviluppo di certe abilit\u00e0 del personaggio, come la forza o l'intelligenza. Nei giochi da tavolo di ruolo il giocatore usa tali caratteristiche per entrare nella parte, all'interno del mondo cui l'avventura fa riferimento. In un videogioco di ruolo le statistiche forniscono informazioni al programma su quali azioni il personaggio pu\u00f2 svolgere e su quanto bene saranno portate a termine.\nAl momento della creazione di un personaggio, il giocatore ne definisce l'aspetto fisico e la mentalit\u00e0, scegliendone le caratteristiche o descrivendolo a partire da una serie di valori casuali.\nLa maggior parte dei giochi di ruolo ha un metodo di scelta dei numeri rappresentanti le statistiche costituito da regole pi\u00f9 o meno complesse. Gli attributi si possono dividere fra fondamentali (resistenza, intelligenza) ed aggiuntive (colore degli occhi), mentali (saggezza) e fisiche (forza). Essi descrivono non solo il modo in cui il personaggio agir\u00e0, ma anche quanto bene il personaggio svolger\u00e0 l'azione. Alcuni giochi di ruolo (per esempio \"Fudge\"), pur definendo le meccaniche per la gestione degli attributi, lasciano totale libert\u00e0 al giocatore di decidere quali siano gli attributi del proprio personaggio.\nUn master pu\u00f2 creare nemici pi\u00f9 potenti, o semplicemente rendere il gioco pi\u00f9 arduo. Inoltre, il gioco di ruolo pu\u00f2 essere incentrato sulle interazioni sociali e l'immaginazione.\nComputer e videogiochi.\nIn un videogioco un personaggio giocante \u00e8 un personaggio che pu\u00f2 essere controllato dal giocatore, ed usato come un avatar all'interno del gioco. Alcuni giochi permettono al giocatore di controllare un solo personaggio (per esempio, Gordon Freeman in \"Half-Life\"); altri consentono invece l'utilizzo di diversi personaggi, contemporaneamente, ovvero nelle stesse fasi di gioco (come in diversi videogiochi di ruolo e picchiaduro), o separatamente, in differenti fasi. Alcuni personaggi, noti anche come personaggi segreti, possono essere sbloccati, tipicamente risolvendo qualche specifica, e spesso arcana missione.\nNella maggior parte dei videogiochi di ruolo, i giocatori possono costruire il proprio personaggio giocante, scegliendo fra una serie di parametri che lo caratterizzino, come la razza e la classe. La sigla PG pu\u00f2 riferirsi, in tali casi, a diversi personaggi, che il giocatore controlla nel gruppo (es. \"Chrono Trigger\").\nSpesso, nei videogiochi in prima persona, il personaggio giocante non si vede n\u00e9 si sente: il giocatore vede attraverso di esso, e gli altri personaggi che interagiscono con lui, gli parlano come se non attendessero nessuna risposta. Questo protagonista \"vuoto\" aiuta il giocatore ad entrare nel ruolo, senza dover pensare anche al nome, ai tratti della personalit\u00e0 e della vita del personaggio in questione. Un esempio di videogioco di questo tipo \u00e8 \"Myst\".\nGiochi di ruolo dal vivo.\nIn un gioco di ruolo dal vivo il giocatore interpreta fisicamente e in prima persona il proprio personaggio. \nIl giocatore dovr\u00e0 inoltre provvedere al costume e agli accessori del proprio personaggio, che devono essere reali o perlomeno rappresentati fisicamente; questo di norma \u00e8 facile in un gioco con un'ambientazione realistica e contemporanea, e tanto pi\u00f9 difficile quanto pi\u00f9 ci si allontana da questo standard."}
{"id": "340553", "revid": "14691", "url": "https://it.wikipedia.org/wiki?curid=340553", "title": "Diagramma dei casi d'uso", "text": ""}
{"id": "340555", "revid": "125875223", "url": "https://it.wikipedia.org/wiki?curid=340555", "title": "Ida Rubin\u0161tejn", "text": "Biografia.\nNata in una famiglia ebraica benestante, la Rubin\u0161tejn rimase orfana in tenera et\u00e0. Ebbe, per gli standard del balletto russo, poca educazione formale. Debutt\u00f2 nel 1909 sotto la guida privata di Michail Fokin, con un'esibizione solista nella \"Salom\u00e9\" di Oscar Wilde, in cui si svest\u00ec completamente nel corso della \"Danza dei sette veli\".\nSergej Djagilev la fece entrare nei \"Balletti Russi\": nel corso della stagione parigina del 1909, danz\u00f2 nel balletto \"Cl\u00e9op\u00e2tre\", nel ruolo della regina egizia. Fu uno spettacolo notevole: i costumi erano disegnati da L\u00e9on Bakst e il finale ispir\u00f2 il pittore Kees van Dongen per il suo \"Souvenir della stagione operistica russa 1909\".\nLa Rubin\u0161tejn fu molto celebrata anche dall'arte. Il ritratto fattole da Valentin Serov nel 1910 segna la realizzazione pi\u00f9 completa dello stile maturo del pittore. Lo scultore Art D\u00e9co Demetre Chiparus produsse una statuetta d'Ida Rubinstein, che fu ritratta anche da Antonio de la Gandara.\nNel 1911 la Rubin\u0161tejn inizi\u00f2 una relazione, durata tre anni, con la pittrice Romaine Brooks, che realizz\u00f2 un ritratto notevole della ballerina, e la utilizz\u00f2 come modella per Venere.\nLa Rubin\u0161tejn ball\u00f2 nuovamente con i \"Ballets Russes\" nella stagione 1910, esibendosi in \"Sh\u00e9h\u00e9razade\", un balletto basato sulla prima storia delle \"Mille e una notte\", coreografato da Michel Fokine e scritto da lei e da L\u00e9on Bakst. Lo spettacolo fu ammirato all'epoca per la sua sensualit\u00e0 e l'allestimento sontuoso, ma oggi viene eseguito raramente, essendo considerato una pantomima, mentre il suo orientalismo, all'epoca di moda, appare oggi datato.\nNel 1911 si esib\u00ec come protagonista ne \"Il martirio di san Sebastiano\", scritto da Gabriele d'Annunzio espressamente per lei e musicato da Claude Debussy. Questo balletto fu sia un trionfo (per il suo modernismo stilizzato) sia uno scandalo; l'arcivescovo di Parigi L\u00e9on-Adolphe Amette chiese ai cattolici di non andare a vederlo perch\u00e9 la parte di san Sebastiano era affidata a una donna ed ebrea. D'Annunzio la volle poi come protagonista nel 1921 della riedizione cinematografica della sua tragedia \"La nave\", prodotta dalla Ambrosio Film di Torino e diretta dal figlio Gabriellino D'Annunzio.\nDopo aver lasciato i \"Balletti russi\", la Rubin\u0161tejn fond\u00f2 e finanzi\u00f2 diverse compagnie di balletto, e lavor\u00f2 con diversi importanti coreografi e compositori, tra cui Arthur Honegger.\nCommission\u00f2 ed esegu\u00ec il \"Bol\u00e9ro\" di Maurice Ravel nel 1928, e spesso inscen\u00f2 eventi di balletto libero e continu\u00f2 a danzare fino all'inizio della II guerra mondiale.\nLa Rubin\u0161tejn non \u00e8 considerata tra le stelle pi\u00f9 grandi del balletto: cominci\u00f2 il suo addestramento troppo tardi per poter avere qualche possibilit\u00e0. Ebbe comunque una notevole presenza scenica ed era in grado di recitare.\nRivest\u00ec per\u00f2 un ruolo molto importante, nella storia del balletto e della musica, come mecenate, commissionando a grandi autori opere adatte alle proprie capacit\u00e0, che mischiavano la danza col dramma e la recitazione."}
{"id": "340562", "revid": "83531", "url": "https://it.wikipedia.org/wiki?curid=340562", "title": "Bee Gees", "text": "I Bee Gees sono stati un gruppo musicale formatosi nel Queensland, in Australia. La band era composta dai fratelli Barry, Robin e Maurice Gibb.\nVengono considerati fra i gruppi pi\u00f9 noti, importanti e influenti della storia della musica pop e inseriti fra i cinque artisti di maggior successo della storia della musica con oltre 230 milioni di dischi venduti (includendo album prodotti e scritti per altri artisti) in ambito popolare ricordati soprattutto nel genere - di cui sono stati tra i primissimi e principali protagonisti - della disco music, commista a soul a R&amp;B, e per aver composto le canzoni principali della colonna sonora \"La febbre del sabato sera\". \nFamosi per i loro impasti vocali e, dalla seconda met\u00e0 degli anni settanta, per la cantata in falsetto, i tre fratelli quasi sempre curavano la stesura delle loro canzoni insieme, oltre a scrivere anche per altri interpreti nel panorama musicale mondiale.\nBiografia.\nAnni sessanta: i primi passi verso il successo.\nI fratelli Gibb nacquero a Douglas, nell'Isola di Man, dipendenza della corona britannica, nei primi anni del secondo dopoguerra; Barry Gibb nacque il 1\u00ba settembre 1946, con il nome completo di Barry Alan Crompton Gibb, mentre i gemelli Robin e Maurice il 22 dicembre 1949, rispettivamente con i nomi completi di Robin Hugh Gibb e Maurice Ernest Gibb. Crebbero nel quartiere popolare di Chorlton-cum-Hardy a Manchester, al numero 51 di Keppel Road. La vita a Manchester, per\u00f2, si rivel\u00f2 alquanto turbolenta: Barry fu spesso al centro di episodi di vandalismo, che culminarono in una condanna con la condizionale. I genitori decisero di emigrare nei pressi di Brisbane, in Australia, nel 1958.\nDotati di talento vocale gi\u00e0 da piccoli, un anno dopo i tre fratellini si fecero conoscere attraverso \"Radio Brisbane\". Il deejay si chiamava Bill Gates (un'omonimia con il futuro industriale dei computer), mentre il loro autista si chiamava Bill Goode. Decisero di usare le iniziali dei loro nomi, ovvero B. G., per dare un nome alla futura band. Valutarono anche Brothers Gibb's, o Bros G., ma poi fu scelta la semplice contrazione acronima di \"B. G's\", da cui Bee Gees. Si esibirono per la prima volta alla televisione australiana gi\u00e0 nel 1960, poco pi\u00f9 che ragazzini. Nel 1963 pubblicarono il primo singolo ufficiale, \"The Battle of the Blue &amp; Grey\".\nLa band incise una serie di singoli, ma solo quando ottenne risultati soddisfacenti con \"Spicks and Specks\" (n\u00ba 1 in Australia) nel 1966, decise di tornare nel Regno Unito. Al gruppo, ingaggiato dal manager Robert Stigwood, si unirono due amici australiani, Vince Melouney alla chitarra e Colin Peterson alla batteria. Il primo singolo interamente realizzato in Inghilterra fu \"New York Mining Disaster 1941\", primo successo anche negli Stati Uniti. Il singolo sarebbe stato inserito poi nel loro primo album, \"Bee Gees 1st,\" lanciato nel giugno del 1967. Da menzionare nel disco anche altre due canzoni, \"Holiday\" e \"To Love Somebody\" (in origine scritta per Otis Redding). Pi\u00f9 avanti, nello stesso anno, raggiunsero la vetta della classifica britannica con \"Massachusetts\", successo ripetuto con la pubblicazione a fine anno di un altro singolo, \"World\".\nNel 1968 i Bee Gees pubblicano il 45 giri \"Words\", il primo fortunato singolo a spopolare anche in Italia, dove si piazza in terza posizione. \"I've Gotta Get a Message to You\" entra per la prima volta nella top ten statunitense ed \u00e8 anche il loro secondo numero uno nel Regno Unito. Nello stesso anno escono anche gli album \"Horizontal\" e \"Idea\".\nNel 1969 arriva un altro successo: \"I Started a Joke\", mentre parallelamente esordisce nella top ten britannica anche \"First of May\", di minore successo oltreoceano. Ad aprile uscir\u00e0 l'ambizioso album \"Odessa\". A coronamento di questa prima parte di carriera a ottobre verr\u00e0 distribuito \"Best of Bee Gees\". In primavera, a seguito della decisione del fratello Robin di abbandonare la band, Barry e Maurice scelgono di proseguire senza di lui: esce cos\u00ec \"Tomorrow Tomorrow\" che \u00e8 superato in quanto a vendite dal singolo di esordio di Robin, \"Saved by the Bell\"; Robin pubblic\u00f2 anche due singoli in italiano, \"Agosto ottobre\" e \"Un milione di anni fa\". Pi\u00f9 tardi prov\u00f2 a bissare il successo con \"One Million Years\" ma senza riuscirci, mentre il suo primo album, \"Robin's Reign\", usc\u00ec nel 1970. La risposta di Barry e Maurice fu il singolo \"Don't Forget to Remember\", presentato in esclusiva nello special TV intitolato \"Cucumber Castle\". Come il fratello, non bissarono il successo con il singolo successivo \"IOIO\", mentre l'album \"Cucumber Castle\" usc\u00ec anch'esso nel 1970. I due provarono poi una timida carriera da solisti: il primo pubblic\u00f2 \"I'll Kiss Your Memory\", il secondo \"Railroad\", ma senza grande fortuna.\nAnni settanta: la consacrazione e il successo mondiale.\nVerso la fine del 1970 Robin si riunisce ai fratelli tornando al successo con \"Lonely Days\", inclusa nell'album \"Two Years On\".\nIl 1971 si apre con il trionfo del singolo \"How Can You Mend a Broken Heart\", il primo a scalare le classifiche statunitensi e piazzarsi in vetta per quattro settimane. \nCiononostante la popolarit\u00e0 dei Bee Gees cala notevolmente per il resto dell'anno, in particolare nei paesi anglosassoni; in Italia, al contrario il gruppo gode del massimo successo. \nNe sono dimostrazione canzoni come \"Run to Me\" (n. 2) e \"My World\" (n. 1), cos\u00ec come gli album \"Trafalgar\" del 1971, e \"To Whom It May Concern\" del 1972. A consolidare il grande successo in Italia contribuisce la loro partecipazione al variet\u00e0 televisivo Rai \"Teatro 10\".\nIl momento negativo continua anche nel 1973, con l'album \"Life a Tin Can\", e il 1974, anno in cui firmano l'album \"Mr. Natural\", per cui si avvalgono della collaborazione di Arif Mardin, famoso produttore turco-americano, il quale apporta alla band un sound nettamente pi\u00f9 \"black\", in sintonia col nascente fenomeno della disco music. Sar\u00e0 proprio Mardin a convincere i fratelli a cambiare indirizzo musicale, e a Barry di usare il famoso falsetto che li render\u00e0 celebri proprio a partire da questo periodo in poi.\nArif riesce a rilanciare il gruppo nel 1975 con \"Main Course\". L'album conosce un successo che ai Bee Gees mancava da tre anni: al suo interno sono incise \"Jive Talkin\"', (il cui singolo raggiunge la vetta negli Stati Uniti ed in Canada per due settimane, la quarta posizione in Nuova Zelanda, la quinta in Irlanda e Regno Unito e l'ottava in Italia vincendo il disco d'oro) e altre canzoni di successo come \"Nights on Broadway\" (la prima in falsetto) e \"Fanny (Be Tender with My Love)\".\nNel 1976 i Bee Gees pubblicano l'album \"Children of the World\" in cui si trova una delle canzoni pi\u00f9 popolari della band britannica, \"You Should Be Dancing\"; nello stesso album anche la ballata \"Love So Right\" e \"Boogie Child\".\nNel 1977 nuove vicende segnano la vertiginosa scalata al successo mondiale, che faranno dei Bee Gees il gruppo vocale pi\u00f9 venduto dopo i Beatles. A maggio esce il doppio album dal vivo \"Here... At Last... Bee Gees Live\", che riscuote un buon successo commerciale, mentre il manager Stigwood, rinfrancato dalla ritrovata notoriet\u00e0 dei fratelli Gibb, propone loro di comporre la colonna sonora del film \"La febbre del sabato sera\" che avr\u00e0 come protagonista John Travolta. La pellicola riscuote un successo straordinario, mentre la colonna sonora diventa il disco pi\u00f9 venduto di tutti i tempi, con oltre 30 milioni di copie vendute (24 settimane consecutive in testa nelle classifiche statunitensi). Solo Michael Jackson con \"Thriller\" e gli AC/DC con \"Back in Black\" riusciranno a superare le vendite di \"Saturday Night Fever\". All'interno dell'album sono inclusi i brani \"How Deep Is Your Love\" la prima a scalare le classifiche statunitensi, seguita da \"Stayin Alive\", e \"Night Fever\". Da ricordare anche altre due canzoni scritte per altri artisti, \"If I Can't Have You\" di Yvonne Elliman e \"More Than a Woman\" dei Tavares, quest'ultima presente nella colonna sonora e nel film, cantata anche dai Bee Gees stessi.\nSulla scia dell'enorme fama di cui godono ora i Bee Gees, non sorprende il successo di altri due singoli scritti e prodotti dai fratelli Gibb, \"Emotion\" di Samantha Sang e \"Grease\" di Frankie Valli.\nNel frattempo i tre Gibb patrocinano anche il lancio della carriera del fratello minore Andy Gibb (nato a Manchester il 5 marzo 1958 e morto a Thame, Oxfordshire il 10 marzo 1988), il quale pubblicher\u00e0 tre album di seguito tra il 1977 e il 1980, conoscendo un ottimo successo di pubblico grazie a tre canzoni che si piazzano consecutivamente al numero uno nelle classifiche statunitensi come \"I Just Want to Be Your Everything\", \"Love Is Thicker Than Water\" e \"Shadow Dancing\". Alla fine del 1978 i Bee Gees pubblicano il singolo \"Too Much Heaven\" che conquista la vetta delle classifiche di mezzo mondo.\nNel 1979 pubblicano l'album \"Spirits Having Flown\" (20 milioni di copie vendute) e collezionano altri due singoli scala-classifiche: \"Tragedy\" rimane primo in Italia per otto settimane, \"Love You Inside Out\" per sei (entrambi i due singoli USA number one). Grazie a quest'ultimo singolo i Bee Gees registrano un nuovo record. Sono i primi artisti ad avere avuto sei singoli consecutivi al top delle classifiche statunitensi. A ottobre uscir\u00e0 \"Bee Gees Greatest\", che sar\u00e0 l'ennesimo trionfo.\nAnni ottanta: record su record.\nNel 1981, i Bee Gees pubblicano \"Living Eyes\", album che marca la fine dell'era della disco music: i fratelli Gibb si rinnovano con un raffinato rock, avvalendosi anche di noti \"session men\" (tra cui Steve Gadd) e musicisti come Don Felder degli Eagles, eppure il disco non riusc\u00ec a bissare le vendite dei due album precedenti (pur ottenendo un buon successo in Italia). Nel 1983 esce la colonna sonora del seguito di \"Saturday Night Fever\", \"Staying Alive\", che comprende canzoni nuove e riscuote un enorme successo siglato col disco di platino. Nel 1984 nel corso della prima edizione del Gran premio internazionale dello spettacolo sono premiati con il telegatto.\nRobin nell'estate del 1983 pubblica l'album \"How Old Are You?\", da cui viene estratto il singolo \"Juliet\" (n. 1 in Italia) di grande popolarit\u00e0 in Europa. Nel corso degli anni ottanta Robin firma altri due album: \"Secret Agent\" nel 1984 (da segnalare \"Boys Do Fall in Love\", top 5 in Italia) e \"Walls Have Eyes\" nel 1985.\nAnche il fratello Barry pubblica nel 1984 un suo album, \"Now Voyager\" dal quale viene estratto il singolo \"Shine shine\". Il gruppo si dedica nella prima parte del decennio soprattutto al ruolo di autori di canzoni, che portano al successo sotto la produzione di Barry cantanti come Barbra Streisand, Dionne Warwick, Kenny Rogers, Dolly Parton e Diana Ross. Robin produce invece per Jimmy Ruffin, mentre Maurice scrive la musica per il film \"A Breed Apart\" e produce un disco per la cantante svedese Carola.\nSolo nel 1987 i Bee Gees tornano alla ribalta delle classifiche di tutto il mondo con l'album \"E.S.P.\", che vende tre milioni di copie. Il singolo \"You Win Again\" \u00e8 primo in Gran Bretagna e in numerosi altri paesi. La canzone fu presentata nella trasmissione Telemike, condotta da Mike Bongiorno nella quale i Bee Gees furono ospiti fissi per alcune settimane. Nel 1988 esce un album soundtrack di Barry, intitolato \"Hawks\".\nIl 10 marzo 1988 il fratello minore Andy muore all'et\u00e0 di trent'anni mentre si trova nella villa del fratello Robin a Thame nell'Oxfordshire, per una malattia cardiovascolare causata, stando alla dichiarazione dei fratelli, dall'abuso di droga e alcool. Nel 1989 i Bee Gees includono nel loro nuovo album, \"One\", una canzone dedicata ad Andy, \"Wish You Were Here\", mentre l'eponima \"One\" \u00e8 il primo singolo a entrare nella top ten negli Stati Uniti negli anni ottanta. Dopo la pubblicazione dell'album, il gruppo intraprende un nuovo tour mondiale dopo dieci anni.\nAnni novanta: l'ultimo tour.\nFinito di registrare il loro ultimo lavoro, \"High Civilization\" nel 1991, la cui traccia pi\u00f9 famosa \u00e8 \"Secret Love\", i Bee Gees intraprendono un tour europeo, al termine del quale Barry Gibb comincia ad accusare seri problemi alla schiena. Nei primi anni novanta, Barry non \u00e8 l'unico ad avere gravi problemi: Maurice entra nel giro dell'alcool, da cui uscir\u00e0 vittorioso dopo una lunga battaglia grazie all'aiuto degli Alcolisti Anonimi.\nNel 1993 il gruppo pubblica l'album \"Size Isn't Everything\", il cui primo singolo \"Paying the Price of Love\" ha partecipato a Vota la Voce. Dal disco anche la ballad \"For Whom the Bell Tolls\", mentre nel 1994 sono premiati con l'ingresso nella Songwriters Hall of Fame.\nNel 1997 i Bee Gees ritornano con l'album \"Still Waters\", fortunato in termini di vendite (ben quattro milioni di copie vendute). Il primo singolo estratto, \"Alone\", presentato in esclusiva al Festival di Sanremo, si rivela un successo, cos\u00ec anche altri due singoli \"I Could Not Love You More\" e \"Still Waters (Run Deep)\".\nNello stesso anno fanno il loro ingresso nella Rock and Roll Hall of Fame, per poi partire con un mini tour mondiale noto come \"\"One Night Only\". Il CD del concerto, \"One Night Only\"\" (registrato in occasione della prima tappa a Las Vegas), esce nel 1998, bissando il successo dell'album precedente con cinque milioni di copie vendute: il gruppo \u00e8 cos\u00ec indotto a inaugurare un nuovo tour di concerti in giro per il mondo, le cui due tappe pi\u00f9 conosciute sono allo stadio di Wembley a Londra (70.000 presenti il 5 settembre 1998) e quella conclusiva al nuovissimo stadio Olimpico di Sydney. Il decennio termina con quello che rimane il loro ultimo concerto \"a tutto tondo\", il cos\u00ec noto \"BG2K\", tenutosi appunto il 31 dicembre 1999.\nScioglimento, riunione e fine del gruppo.\nNel 2001 \u2013 anno in cui vengono inseriti nella Vocal Group Hall of Fame \u2013 esce il loro ultimo album come gruppo, \"This Is Where I Came In\". L'album ha dato modo a ciascun membro della band di scrivere le proprie canzoni, ma allo stesso tempo ha permesso che si aiutassero l'un l'altro nella loro composizione. Ad esempio Maurice ha contribuito alla stesura di \"Man in the Middle\" e \"Walking on Air\", Robin di \"D\u00e9j\u00e0 Vu\", \"Promise the Earth\" e \"Embrace\", e Barry di \"Loose Talk Costs Lives\", \"Technicolour Dreams\" e \"Voice in the Wilderness\". L'ultima esibizione dal vivo dei Bee Gees \u00e8 \"Live by Request\", speciale andato in onda in televisione.\nMaurice, nel frattempo diventato il direttore musicale del gruppo, muore improvvisamente il 12 gennaio 2003, per complicazioni dovute a un blocco intestinale. Inizialmente Robin e Barry pensano di continuare a perpetuarne la memoria mantenendo unito il gruppo, poi decidono, in memoria del fratello, di ritirare il nome \"Bee Gees\" affinch\u00e9 esso ricordi il trio musicale originale. Riunitisi dopo il 2003 soprattutto a fini di beneficenza, il 12 settembre del 2009 annunciano il ritorno al nome \"Bee Gees\". La scomparsa di Robin, avvenuta il 20 maggio 2012, chiude definitivamente la storia di questo leggendario gruppo, anche se la fervente attivit\u00e0 di Barry tende ad onorarne continuamente la memoria.\nStile musicale.\nGruppo vocale che fa affidamento sulla voce di Barry Gibb e sulle caratteristiche armonie nasali, i Bee Gees sono passati dalla musica pop accorata degli anni sessanta, di cui sono considerati fra i maggiori esponenti, alla disco music degli anni settanta, che hanno popolarizzato con la colonna sonora della \"Febbre del sabato sera\". Si ispirano agli Everly Brothers e agli Hollies, da cui riprendono rispettivamente le armonie vocali e i ritmi, mentre dalla met\u00e0 degli anni settanta hanno iniziato a usare il falsetto e a contaminarsi con l'R&amp;B e il funk. Secondo \"AllMusic\", i Bee Gees sono esponenti di diverse varianti di musica rock, del baroque pop e dell'adult contemporary. Dopo \"First\" (1967), che deve influenze ai Beach Boys e al merseybeat, il loro stile si \u00e8 fatto pi\u00f9 vicino al folk-rock con \"Horizontal\" (1968) mentre \"Odessa\" (1969), appoggiandosi all'orchestra e ispirandosi al rock progressivo, propone uno stile simile a quello dei Moody Blues. \"Main Course\" (1975) e \"Children of the World\" (1976), che precedono \"Saturday Night Fever\", segnano la loro virata verso la disco music. Con \"Spirits Having Flown\" (1979) il gruppo propone la sua uscita pi\u00f9 ambiziosa in termini di arrangiamenti e produzione, \"E.S.P\" (1987) \u00e8 un tentativo di incrociare influenze hip-hop al loro stile pop, mentre \"High Civilization\" (1991) tenta un approccio con il techno-rock.\nRecord e riconoscimenti.\n tra gli artisti di maggiore successo mondiale.\nInoltre, (record assoluto) in Gran Bretagna hanno avuto almeno una \"numero uno\" in tre differenti decenni. Hanno avuto sei singoli consecutivi al numero uno nelle classifiche americane. Come i Beatles, hanno avuto cinque canzoni contemporaneamente nella top ten statunitense.\nLa colonna sonora del film \"Saturday Night Fever\" ha venduto oltre quaranta milioni di copie. Barry ha scritto sedici \"numeri uno\" in America (solo John Lennon e Paul McCartney ne hanno scritte di pi\u00f9), come produttore quattordici (anche qui terzo dopo George Martin e Steve Sholes).\nTra i riconoscimenti pi\u00f9 importanti ricordiamo l'ingresso nella Rock and Roll Hall of Fame (1997), nella Songwriters Hall of Fame (1994), nella Vocal Group Hall of Fame (2001) e otto Grammy Award vinti tra cui il Grammy Legend Award, oltre a sedici nomination."}
{"id": "340566", "revid": "41986", "url": "https://it.wikipedia.org/wiki?curid=340566", "title": "Wu-ti", "text": ""}
{"id": "340570", "revid": "41986", "url": "https://it.wikipedia.org/wiki?curid=340570", "title": "Wu-Ti", "text": ""}
{"id": "340578", "revid": "304644", "url": "https://it.wikipedia.org/wiki?curid=340578", "title": "InterRail", "text": "L'InterRail, o Interrail, \u00e8 un biglietto ferroviario, disponibile ai residenti europei, che permette viaggi illimitati su treni di seconda classe (o anche prima per gli ultra 26enni) verso o all'interno dei paesi europei partecipanti per un certo periodo di tempo.\nStoria.\nDal 2007.\nDal primo aprile 2007 la divisione a zone non esiste pi\u00f9, consentendo maggiore flessibilit\u00e0; diventa possibile avere un biglietto per una sola nazione (One Country Pass) o per tutte le nazioni che aderiscono (Global Pass). Gli under 26 possono acquistare solo il biglietto di seconda classe, mentre gli over 26 possono scegliere anche la prima. A partire dal 2015 i bambini al di sotto dei 12 anni non pagano, purch\u00e9 accompagnati da un adulto; ogni adulto ha diritto a due gratuit\u00e0. A partire dal 2016 il biglietto pu\u00f2 essere usato nel paese di residenza/cittadinanza per raggiungere la frontiera e tornare dalla frontiera, per i cittadini degli stati che fanno parte della comunit\u00e0 dei 30 Stati partecipanti.\nTipologie di acquisto.\nGlobal Pass.\nI Paesi in cui pu\u00f2 essere usato il Global Pass, con durata da 10 fino a 30 giorni, sono Austria, Belgio, Bosnia ed Erzegovina, Bulgaria, Croazia, Repubblica Ceca, Danimarca, Finlandia, Francia, Germania, Grecia, Ungheria, Irlanda, Italia, Lussemburgo, Repubblica di Macedonia, Montenegro, Paesi Bassi, Norvergia, Polonia, Portogallo, Romania, Serbia, Slovacchia, Slovenia, Spagna, Svizzera, Svezia, Turchia, Regno Unito\nInoltre, ferrovie che attraversano Principato di Monaco e Liechtenstein sono coordinate rispettivamente da Francia e Austria i traghetti da Patrasso ad Igoumenitsa (in Grecia) e da Ancona a Bari (in Italia).\nI biglietti InterRail non sono validi in Albania, Bielorussia, Estonia, Lettonia, Lituania, Moldavia, Russia e Ucraina. Inoltre non vi sono binari ferroviari che passino nei paesi o nelle zone di Andorra, Cipro, F\u00e6r \u00d8er, Gibilterra, Islanda, Malta, San Marino e Citt\u00e0 del Vaticano.\nOne Country Pass.\nCon il Country Pass si pu\u00f2 circolare liberamente su una rete ferroviaria di un Paese europeo fino a 30 giorni. Il prezzo varia a seconda della fascia:\nBelgio, Lussemburgo e Paesi Bassi sono riuniti nella loro unica regione del Benelux, nel livello 3. L'offerta \"Greece Plus\" include i traghetti dalla Grecia verso l'italia; inoltre nel 2015 \u00e8 stato introdotto l'\"Attica Pass\" che permette di utilizzare i traghetti in Grecia per visitare le principali isole greche. Bosnia ed Erzegovina e Montenegro non sono inclusi nella tipologia di biglietto."}
{"id": "340581", "revid": "125651590", "url": "https://it.wikipedia.org/wiki?curid=340581", "title": "Giuliano Giannichedda", "text": "Biografia.\nCresciuto a Castrocielo (Frosinone) da padre sardo, Giannichedda \u00e8 marito della showgirl romana Federica Ridolfi, dalla quale ha avuto due figli. Si sono sposati il 10 settembre 2011 a Roma con cerimonia pubblica.\nCaratteristiche tecniche.\n\u00c8 stato un centrocampista di grande temperamento. Ha passato gran parte della sua carriera come mediano.\nCarriera.\nGiocatore.\nClub.\nInizia la sua carriera nel Sora e nel 1995 approda in Serie A nell'Udinese collezionando 8 presenze. Nel 1996-1997 inizia a giocare da titolare per alcune partite con l'Udinese. La sua carriera continua negli anni successivi sempre con la squadra di Udine, dove nel 1997-1998 segna il suo primo gol in Serie A. Suo, infatti il gol del 6-0 contro il alla 19\u00aa giornata del campionato. Nel 2000 con i friuliani vince la Coppa Intertoto, battendo in una delle tre finali il Sigma Olomouc. Nella stagione 2001-2002 passa alla Lazio, insieme al compagno di squadra Stefano Fiore per un'operazione da 88 miliardi di lire complessivi gi\u00e0 conclusa l'annata precedente. Con i biancocelesti giocher\u00e0 fino al 2005, anno in cui viene ingaggiato dalla Juventus.\nA questo proposito \u00e8 coinvolto nello scandalo del calcio italiano del 2006: Giannichedda, prossimo a passare all'Inter con un contratto di un milione e mezzo di euro, viene convinto a firmare per la squadra torinese con un ingaggio pi\u00f9 basso. A Torino trov\u00f2 poco spazio e il 21 luglio 2007 rescinde il contratto con la societ\u00e0 bianconera e lascia il ritiro estivo di Pinzolo firmando il contratto con il Livorno dove inizia una nuova avventura, conclusa con pochi gettoni in campionato. Il 1\u00ba luglio 2008 si \u00e8 svincolato dal neoretrocesso Livorno ed il 10 novembre 2008 ha iniziato ad allenarsi con il , per un periodo di prova, conclusosi con un nulla di fatto.\nNazionale.\nHa ricevuto 8 convocazioni in nazionale, scendendo in campo in 3 occasioni. Ha esordito contro la Bielorussia, in una partita valida per la qualificazione agli Europei 2000, subentrando a Luigi Di Biagio all'inizio del secondo tempo. Nella sua terza ed ultima gara in azzurro, viene espulso all'88\u00ba minuto contro la Danimarca nella sconfitta di Napoli per 2-3.\nHa vinto, inoltre, i Giochi del Mediterraneo 1997 a Bari con la selezione Under-23, allenata da Marco Tardelli.\nDirigente sportivo.\nIl 2 maggio 2011 ha ottenuto la qualifica di direttore sportivo. Il 5 luglio viene chiamato dal Comitato Regionale Lazio (LND) per ricoprire il ruolo di Commissario Tecnico della Rappresentativa Allievi, con la quale il 9 aprile 2012 vince il Torneo delle Regioni, nella finale di categoria, battendo per 2-1 la Toscana di Bartalucci.\nAllenatore.\nIl 20 luglio 2010 consegue l'abilitazione ad allenatore professionista di seconda categoria-UEFA A., per ottenere poi la qualifica di prima categoria-UEFA Pro nel 2014.\nDal 1\u00ba luglio 2013 \u00e8 vice allenatore di Alberigo Evani alla guida dell'. Successivamente passa con il medesimo ruolo alla formazione . Terminato il suo impegno nelle nazionali giovanili, nell'estate del 2016 viene nominato allenatore del . Si dimette dall'incarico il 1\u00ba aprile 2017, dopo aver conquistato 25 punti in 32 partite, con la squadra ultima in classifica.\nIl 26 marzo 2018 viene annunciato come nuovo tecnico della al posto dell'esonerato Stefano Sottili. Il 4 aprile, dopo un pareggio conquistato in due partite, risolve il contratto con il club laziale.\nNel luglio 2018 viene ingaggiato sulla panchina della Pro Piacenza del nuovo patron Pannella. Il 12 novembre 2018 viene esonerato dopo la sconfitta nel derby col Piacenza, nonostante la posizione di classifica in zona salvezza pur in un momento difficile sul fronte societario.\nIl 29 maggio 2019 viene annunciato come prossimo allenatore dell'Aprilia Racing, dove ritrova il patron Pezone. La sua avventura con i laziali per\u00f2 non inizia nemmeno, poich\u00e9 prima della partenza per il ritiro estivo la societ\u00e0 opta per affidare la guida della prima squadra al tecnico dell'Under 19 Giovanni Greco.\nIl 16 ottobre 2019 diventa il selezionatore della Rappresentativa Nazionale Serie D Under-18 e Under-19 della Lega Nazionale Dilettanti.\nStatistiche.\nStatistiche da allenatore.\n\"Statistiche aggiornate al 12 novembre 2018.\""}
{"id": "340600", "revid": "30610", "url": "https://it.wikipedia.org/wiki?curid=340600", "title": "Maelgwn ap Cadwallon", "text": " Per alcuni avrebbe ispirato la figura di Malgone (540\u2013ca.549 d.C.), leggendario re della Britannia, menzionato nella \"Historia Regum Britanniae\" di Goffredo di Monmouth. Compare anche nelle leggende arturiane come Malaguin \"Re dei cento cavalieri\".\nBiografia.\nMaelgwn fu uno dei pi\u00f9 potenti sovrani gallesi del VI secolo, noto nella tradizione per la sua malvagit\u00e0: \u00e8 infatti tra i sovrani britannici aspramente criticati nel \"De Excidio Britanniae\" dallo scrittore cristiano Gildas (suo contemporaneo), che lo accusa di aver scacciato suo zio dal trono e di aver ucciso sua moglie e suo nipote per sposare la vedova di quest'ultimo. Gildas lo chiama \"Malgocuno\", cio\u00e8 \"Grande Segugio\", e \"Dragone dell'isola\". Gildas afferma inoltre che si fece monaco, ma che poi torn\u00f2 alla vita secolare, e che era il pi\u00f9 forte in battaglia, riconoscendogli una posizione predominante tra i monarchi del tempo, \"tra i quali regn\u00f2 come un re supremo\".\nSebbene la capitale del regno rimase ad Aberffraw, Maelgwn spost\u00f2 la corte a Deganwy, nel Conwy, dove si circond\u00f2 di poeti e artigiani. Fu infatti un grande mecenate delle arti e un grande legislatore. Suo figlio, Rhun, fu un altro grande sovrano. E c'\u00e8 chi, come lo storico John Morris, pensa che anche re Bridei I dei Pitti sia stato suo figlio. Gli \"Annales Cambriae\" dicono che mor\u00ec di \"peste gialla\".\nInfluenze culturali.\nSovrano della Britannia in Goffredo.\nIl Malgone di Goffredo di Monmouth era invece un poco potente, poich\u00e9 gli anglosassoni avevano gi\u00e0 iniziato a invadere l'isola.\nLeggenda arturiana.\nMolte delle leggende arturiane riguardanti il \"Re dei cento cavalieri\" attribuiscono a questo il nome di Malaguin o Margon. Questo nome sembrerebbe dunque portare all'identificazione di questo personaggio con la figura storica di Maelgwn. Malaguin sarebbe stato fratello della Signora di Malehaut, madre di Sir Dodinel e nipote di re Belinant, che era fratello di re Cradelmant di Norgales, che andrebbe identificato col padre di Maelgwn, re Cadwallon Lawhir.\nMalaguin era ancora giovane quando si un\u00ec ai re che si erano ribellati ad Art\u00f9 agli inizi del suo regno, portando alla loro causa circa 4.000 guerrieri a cavallo. In seguito, per\u00f2, lasci\u00f2 i suoi compagni di rivolta e si sottomise ad Art\u00f9. Spos\u00f2 Riccarda, sorella del suo alleato, re Galehaut di Sorelais. Dalla loro unione nacquero due figli maschi (Marant e Cargril) e una femmina (Landoine). Divenuto cavaliere della Tavola rotonda, partecip\u00f2 nelle guerre continentali di Art\u00f9 contro l'Impero romano. Mor\u00ec nella battaglia di Lerline, dove combatt\u00e9 per re Amorold d'Irlanda."}
{"id": "340603", "revid": "287204", "url": "https://it.wikipedia.org/wiki?curid=340603", "title": "Rhun ap Maelgwn", "text": "Subito dopo la morte del padre, Rhun si trov\u00f2 presto invischiato in una disputa dinastica con Elidyr Llydanwyn, re del Rheged. Elidyr aveva infatti sposato la sorella di Rhun e per questo credeva di essere l'erede al trono del Gwynedd, di cui tent\u00f2 l'invasione. Ma trov\u00f2 la morte in questa impresa. I suoi cugini, Rhydderch Hen di Strathclyde e Clydno Eiten del Lothian, rimasero acerrimi rivali di Rhun e del suo fratellastro, Bridei, leader dei Pitti. Rhydderch e Clydno, aiutati dal fratello di Elidyr, Cinmarc, saccheggiarono la citt\u00e0 di Arfon (oggi Caernarfon), nell'Anglesey. Raccolta un'armata, Rhun si vendic\u00f2, marciando attraverso il Rheged e, lungo il Pennines, fino a York, acquisendo il controllo su un territorio molto ampio, troppo ampio, per\u00f2, per essere amministrato con le risorse di cui disponeva. Per questa ragione ritorn\u00f2 nel Gwynedd (attorno alla met\u00e0 degli anni Sessanta del VI secolo). Nella restante parte del suo regno non si verificarono eventi di grande rilievo."}
{"id": "340608", "revid": "91586586", "url": "https://it.wikipedia.org/wiki?curid=340608", "title": "Beli ap Rhun", "text": "Sal\u00ec sul trono dopo la morte del fratello, ma gli eventi che interessarono il suo regno sono davvero poco conosciuti, forse anche perch\u00e9 govern\u00f2 durante un periodo di relativa pace e stabilit\u00e0."}
{"id": "340610", "revid": "2108263", "url": "https://it.wikipedia.org/wiki?curid=340610", "title": "Iago ap Beli", "text": "Il suo regno (dal 599 al 613) fu caratterizzato dalla crescente potenza dei reami di Mercia (guidato da Pybba e da suo figlio Penda) e di Bernicia/Northumbria (guidato da Aethelfrith). Sembrerebbe esserci stata una specie di alleanza tra Iago e Pybba. Nel 604, dopo essere stato spodestato da Aethelfrith, Edwin, re di Deira, si rifugi\u00f2 presso la corte di Iago. E ci\u00f2 scaten\u00f2 l'ira di Aethelfrith, che massacr\u00f2 i monaci di un monastero a Bangor e poi, nel 613, affront\u00f2 e sconfisse le forze del Gwynedd e del Powys nella battaglia di Caerllion (Chester). Non \u00e8 noto se Iago prese parte allo scontro o se avesse gi\u00e0 abdicato in favore del figlio Cadfan, ritirandosi in un monastero."}
{"id": "340611", "revid": "297059", "url": "https://it.wikipedia.org/wiki?curid=340611", "title": "Dionigi il Piccolo", "text": "\u00c8 famoso per avere calcolato la data di nascita di Ges\u00f9, collocandola nell'anno 753 dalla fondazione di Roma, e per avere introdotto l'uso di contare gli anni a partire da tale data (\"anno Domini\"). Il sistema cronologico da lui elaborato risulta essere, congiuntamente al calendario gregoriano (dall'anno 1582) di gran lunga quello di pi\u00f9 ampio utilizzo sulla Terra. Dionigi \u00e8 stato anche il fondatore della cronologia storica generale.\nOggi, tuttavia, la maggioranza degli studiosi ritiene che la data di Nascita di Ges\u00f9 vada collocata, in base all'interpretazione dei vangeli, tra il 7 e il 4 a.C., quindi alcuni anni prima della data calcolata da Dionigi.\nNato nella provincia della Scizia minore (l'attuale Dobrugia), a partire dal 500 circa Dionigi visse a Roma, dove divenne un dotto membro della Curia e tradusse dal greco in latino 401 canoni ecclesiastici, compresi i Canoni apostolici; i decreti dei concili di Nicea, Costantinopoli, Calcedonia e Sardica; e una raccolta delle decretali dei papi da Siricio a Anastasio II. La sua raccolta, conosciuta come \"Collezione Dionisiana\" \u00e8 indubbiamente, assieme ai \"Canoni degli Apostoli\", la pi\u00f9 importante del suo tempo. Venne inoltrata a Carlo Magno da Papa Adriano e conflu\u00ec nella \"Collezione Dionisio-Adriana\". La dieta di Aquisgrana dell'802 dichiar\u00f2 la \"Collectio Dionysio-Hadriana\" codice generale ufficiale della Chiesa dei Franchi, attribuendogli sostanzialmente valore universale.\nUomo assai dotto, soprattutto nella Sacra Scrittura, nella matematica e nel greco, fu autore di un trattato di matematica elementare e tradusse dal greco al latino le vite di San Pacomio e di altri santi e il \u03a0\u03b5\u03c1\u03af \u03ba\u03b1\u03c4\u03b1\u03c3\u03ba\u03b5\u03c5\u1fc6\u03c2 \u1f00\u03bd\u03b8\u03c1\u03ce\u03c0\u03bf\u03c5 di Gregorio di Nissa.\nIl calcolo della Pasqua.\nIntorno al 525, Dionigi il Piccolo ricevette dal cancelliere di Papa Giovanni I l'incarico di elaborare un metodo matematico per prevedere la data della Pasqua in base alla regola adottata dal Concilio di Nicea. Come prima di lui Vittorio d'Aquitania (verso il 450 d.C.), anche Dionigi comprese che nel calendario giuliano, che vigeva all'epoca, le date della Pasqua si ripetono ciclicamente ogni 532 anni, e compil\u00f2 una tabella che conteneva l'elenco delle date lungo tutta la durata di tale ciclo. Le tabelle di Vittorio e di Dionigi differivano fra loro per una diversa scelta dell''epoca del calendario: la passione di Ges\u00f9 per Vittorio, la sua incarnazione per Dionigi.\nIl lavoro di Dionigi il Piccolo e quello antecedente di Vittorio di Aquitania risolsero la secolare controversia fra cristiani occidentali e orientali sulla data della Pasqua, ma sostanzialmente consistettero nell'acquisizione anche in occidente dell'utilizzo del ciclo lunare metonico di 19 anni: la primissima versione fu scoperta da Anatolio di Laodicea (verso l\u2019anno 260), la definitiva versione, essendo una variante vicina del ciclo lunare di 19 anni di Teofilo, fu introdotta da Anniano di Alessandria (verso l\u2019anno 412) e adottata da Cirillo di Alessandria (verso l\u2019anno 425), ma avrebbe raggiunto la parte latina d'Europa pi\u00f9 di un secolo dopo che Dionigi il Piccolo l'aveva introdotta a Roma. Il ciclo pasquale di 532 anni (numero multiplo del ciclo metonico e del ciclo solare) fu scoperto da Anniano (verso l\u2019anno 412), ma avrebbe raggiunto la parte latina dell'Europa grazie a Beda il Venerabile (verso l\u2019anno 725).\nLa tabella di Dionigi venne adottata ufficialmente e fu usata dalla Chiesa cattolica fino alla riforma gregoriana del calendario nel 1582, mentre quella ortodossa, che non ha aderito alla riforma, la usa tuttora. La tabella di Vittorio di Aquitania continu\u00f2 ad essere utilizzata in Francia e in Inghilterra fino all'VIII secolo.\nIl calcolo della data di nascita di Ges\u00f9.\nNel compilare la sua tabella delle date di Pasqua, Dionigi scelse di numerare gli anni secondo un criterio del tutto nuovo: all'epoca si usava contare gli anni a partire dalla fondazione di Roma oppure dall'inizio del regno di Diocleziano, o ancora dal principio dei tempi, calcolato secondo le et\u00e0 convenzionali dei patriarchi biblici; Dionigi invece li cont\u00f2 \"ab Incarnatione Domini nostri Iesu Christi\", cio\u00e8 \"dall'Incarnazione del nostro Signore Ges\u00f9 Cristo\". La data di nascita di Ges\u00f9 era stata da lui stesso determinata con un calcolo basato sui Vangeli e sui documenti storici che aveva a disposizione.\nPropriamente, secondo la dottrina cristiana, il momento dell'Incarnazione di Ges\u00f9 \u00e8 quello del suo concepimento e non della sua nascita; ma poich\u00e9 Ges\u00f9, secondo la tradizione, nacque il 25 dicembre, concepimento e nascita avvennero nello stesso anno (il concepimento si celebra nella festa dell'Annunciazione il 25 marzo, esattamente nove mesi prima del Natale).\nL'anno zero e la morte di Erode.\nUna peculiarit\u00e0 di questa numerazione \u00e8 che \"non esiste l'anno zero\": Dionigi infatti non conosceva lo zero (la parola latina \"nulla\" nella terza colonna della sua tabella di Pasqua non significa \"zero\"); nell'Europa medioevale, lo zero venne introdotto non prima del secondo millennio dell'era cristiana. Egli stabil\u00ec quindi che l'anno immediatamente precedente all'1 (cio\u00e8 l'anno nel quale era nato Ges\u00f9 secondo il suo calcolo) fosse l'1 a.C.\nAttualmente, per\u00f2, la maggior parte degli storici ritiene che Dionigi abbia sbagliato il suo calcolo di alcuni anni. La data comunemente accettata per la morte di Erode il Grande, sotto il cui regno nacque Ges\u00f9, \u00e8 infatti il 4 a.C. corrispondente all'anno 749 dalla fondazione di Roma: Ges\u00f9 quindi non pu\u00f2 essere nato dopo quella data. Non \u00e8 avvalorata dagli storici l'ipotesi che Erode fosse morto nel 3 d.C., mentre nel 4 a.C. avrebbe soltanto associato a s\u00e9 i propri figli nel regno: in questo caso il calcolo di Dionigi risulterebbe esatto.\nFortuna della cronologia di Dionigi.\nLa numerazione di Dionigi si diffuse in tutto il mondo cristiano, inizialmente in Italia, nelle tavole di cicli pasquali e nelle cronache. Intorno al VII secolo pass\u00f2 ai documenti pubblici e privati, sostenuta da chierici come Beda il Venerabile. Gi\u00e0 nell'VIII secolo la si trova negli atti dei sovrani franchi e inglesi, mentre nel X secolo \u00e8 conosciuta in tutta l'Europa occidentale, imponendosi a misura della diffusione della cultura. L'uso di contare in base all\"'anno Domini\" anche gli anni prima di Cristo fu adottato solo nel corso del XVIII secolo."}
{"id": "340612", "revid": "124123", "url": "https://it.wikipedia.org/wiki?curid=340612", "title": "Cadfan ap Iago", "text": "Nonostante ci\u00f2, Cadfan continu\u00f2 a dare rifugio a Edwin di Northumbria, considerato da Aethelfrith come la minaccia maggiore per la legittimit\u00e0 del suo potere.\nGeneralmente \u00e8 considerato un sovrano saggio e giusto, noto per la sua abilit\u00e0 nel mantenere la legge e la pace durante un periodo molto tumultuoso della storia inglese.\nLa sua pietra tombale, che si trova nella chiesa di Llangadwaladr (nell'isola dell'Anglesey), recita: \"\"Catamanus rex sapientisimus opinatisimus omnium regum\" (\"Re Cadfan il pi\u00f9 saggio e rinomato tra tutti i re\"\").\nCompare col nome di Cadvan anche nella poco attendibile \"Historia Regum Britanniae\" di Goffredo di Monmouth come uno degli ultimi re leggendari della Britannia. Gli succedette il figlio Cadwallon."}
{"id": "340613", "revid": "880084", "url": "https://it.wikipedia.org/wiki?curid=340613", "title": "Wudi", "text": ""}
{"id": "340614", "revid": "892776", "url": "https://it.wikipedia.org/wiki?curid=340614", "title": "Gian Carlo Menotti", "text": "Autore per la televisione dell'opera lirica di Natale \"Amahl and the Night Visitors\", fu il fondatore nel 1958 del Festival dei Due Mondi e, nel 1977, a Charleston (Carolina del Sud), della versione statunitense del festival, lo Spoleto Festival USA.\nI suoi lavori di maggior successo furono scritti negli anni quaranta e cinquanta.\nOltre a scrivere i libretti delle sue opere, per le quali ha scelto personalmente i soggetti, Menotti diresse come regista la maggior parte della sua produzione teatrale.\nBiografia.\nMenotti cominci\u00f2 a scrivere canzoni all'et\u00e0 di sette anni, a 11 anni scrisse sia il libretto che la musica \u2013 secondo una prassi che avrebbe seguito per tutta la vita \u2013 per la sua prima opera, \"La morte di Pierrot\". Si iscrisse al Conservatorio Verdi di Milano nel 1923.\nDopo la morte del padre, su consiglio di Arturo Toscanini, Menotti si trasfer\u00ec con la madre negli Stati Uniti per iscriversi al Curtis Institute of Music di Filadelfia. Frequent\u00f2 la classe di composizione di Rosario Scalero, insieme a Leonard Bernstein e Samuel Barber. Con quest'ultimo, a lungo suo compagno anche nella vita, lavor\u00f2 a diverse opere, scrivendo anche il libretto per l'opera pi\u00f9 famosa di Barber, \"Vanessa\", che debutt\u00f2 nel 1958 presso il Metropolitan Opera) e che vinse il Premio Pulitzer.\nFu al Curtis Institute che Menotti compose la sua prima opera matura, \"Amelia al ballo\", su proprio testo in lingua italiana. In madrelingua sono inoltre \"The Island God\" e \"The Last Savage\", che poi tradusse: tutti gli altri suoi lavori teatrali \u2013 di cui egli scrisse sempre il libretto in prima persona \u2013 sono in lingua inglese.\nScrisse i libretti per due opere di Samuel Barber, la gi\u00e0 citata \"Vanessa\" e \"A Hand of Bridge\", e rivide quello di \"Antony and Cleopatra\". \"Amelia\" ebbe tanto successo che la NBC gli commission\u00f2 un'opera per la radio: \"The Old Maid and the Thief\" diretta da Alberto Erede.\nIn seguito, scrisse un balletto, \"Sebastian\" (1944), e un \"Concerto per pianoforte e orchestra\" (1945) prima di tornare all'opera con \"The Medium\" e \"The Telephone\".\nLa sua prima opera di lunga durata fu \"The Consul\" (Il console), che debutt\u00f2 nel 1950 e con la quale vinse il Premio Pulitzer per la musica e il premio della critica del \"New York Drama Circle\" per la migliore opera musicale (quest'ultimo riconoscimento nel 1954). Tre anni prima, nel 1951, Menotti aveva scritto la sua pregevole opera natalizia \"Amahl and the Night Visitors\" per l'Hallmark Hall of Fame.\nIl premio Pulitzer poteva essere attribuito solamente a cittadini Statunitensi e quindi si present\u00f2 il problema della cittadinanza. Gli chiesero di cambiarla ma lui si oppose. Allora fu trovato un escamotage: diventare cittadino statunitense solo per un giorno, e in questo modo gli fu consegnato il Premio Pulitzer.\nNel 1958 cre\u00f2 il Festival dei Due Mondi di Spoleto, un genere di kermesse artistico-culturale allora pressoch\u00e9 inesistente in Italia, con il quale intese creare un terreno di contatto fra il mondo artistico europeo e quello americano.\nIl Festival, di cui per cinquant'anni, fino alla sua morte, Menotti \u00e8 stato indiscusso conduttore, \u00e8 presto divenuto una delle pi\u00f9 importanti manifestazioni culturali europee, spaziando in tutte le forme artistiche, dalla opera lirica alla prosa, dal balletto alle arti figurative, dalla musica classica e moderna al cinema, e dando vita a partire dagli anni settanta alle manifestazioni \"gemelle\" di Charleston (Stati Uniti) e Melbourne (Australia).\nMenotti lasci\u00f2 la conduzione del festival statunitense nel 1993 per prendere la conduzione dell'Opera di Roma.\nProprio a causa del suo lungo e intenso impegno per la conduzione del Festival dei Due Mondi, dagli anni sessanta in poi limit\u00f2 notevolmente la sua attivit\u00e0 di compositore.\nNel 1976 avviene la prima esecuzione assoluta nella Symphony Hall dell'American Academy of Music di Filadelfia della Sinfonia n. 1 \"The Halcyon\" di Menotti diretta da Eugene Ormandy.\nNel 1984 fu premiato dal \"Kennedy Center Honor\" per meriti artistici e, nel 1991, fu scelto dal \"Musical America's\" come \"Musician of the Year.\"\nNel 1998, in occasione del settantesimo di costituzione del Comune di Cadegliano-Viconago, fu invitato dall'Amministrazione Comunale a rivisitare il suo paese natale. In quell'occasione gli fu attribuita un'accoglienza trionfale.\nMenotti mor\u00ec a Montecarlo il 1\u00ba febbraio 2007.\nL'Amministrazione comunale di Spoleto e di Cadegliano-Viconago e l'associazione culturale Teatro Blu, con sede nella casa natale del maestro, hanno celebrato nel 2011 il centenario della nascita e il 7 luglio 2011 nasce a Cadegliano il Cadegliano Festival - Piccola Spoleto, festival delle Arti sceniche e figurative dedicato al Maestro Gian Carlo Menotti; al festival, il presidente della repubblica Giorgio Napolitano ha conferito una medaglia di rappresentanza.\nLa sua abitazione a Spoleto, situata in piazza del Duomo, \u00e8 stata acquistata dalla \"Fondazione Monini\" nel 2010, ed \u00e8 diventata sede del \"Centro di Documentazione del Festival dei Due Mondi\": un piccolo museo denominato Casa Menotti di circa 160 m\u00b2 inaugurato nel giugno 2011 e gestito dalla Fondazione Monini in stretta collaborazione con il Comune di Spoleto e con la Fondazione Festival dei Due Mondi. Inoltre l'amministrazione gli ha dedicato il maggiore teatro cittadino, il Teatro Nuovo Gian Carlo Menotti."}
{"id": "340616", "revid": "287204", "url": "https://it.wikipedia.org/wiki?curid=340616", "title": "Cadwallon ap Cadfan", "text": "Figlio e successore di Cadfan ap Iago, \u00e8 ricordato dall'\u2019\"Historia ecclesiastica gentis Anglorum\" di San Beda il Venerabile come il sovrano britannico che sconfisse e uccise in battaglia il re anglosassone Edwin di Northumbria, il sovrano pi\u00f9 potente della Britannia dell'epoca. Beda, che scrive circa un secolo dopo la morte di Cadwallon, riferisce che re Edwin aveva esteso il suo dominio fino all'Anglesey. Secondo gli \"Annales Cambriae\", nel 629 Cadwallon fu assediato da Edwin nella piccola isola di Puffin (o Glannauc o Priestholm), che si trova a est dell'Anglesey. Una poesia gallese lo dipinge come un leader che combatt\u00e9 in modo eroico contro Edwin e riferisce di una battaglia a Digoll (Long Mountain). Aggiunge anche che Cadwallon rimase per un periodo in Irlanda prima di tornare in Britannia.\nSecondo la poco attendibile \"Historia Regum Britanniae\" di Goffredo di Monmouth, Cadwallon sarebbe andato in Irlanda e da qui nell'isola di Guernsey, da dove avrebbe guidato un esercito in Dumnonia. Qui sconfisse le truppe del regno di Mercia, che stavano assediando l'Exeter, e obblig\u00f2 il loro re, Penda, a stipulare un'alleanza. Sempre secondo Goffredo, Cadwallon spos\u00f2 la sorellastra di Penda. Tutti questi eventi, per\u00f2, devono essere considerati con molta cautela, visti i molti elementi leggendari e inventati che si trovano in tutta l\"Historia Regum Britanniae\".\nComunque sia andata, Penda e Cadwallon unirono le loro forze e si scontrarono con i northumbriani nella battaglia di Hatfield Chase (632/633), in cui sconfissero Edwin e il figlio Osfrith. Dopo questa battaglia, la Northumbria cadde nel disordine e si divise di nuovo nei due sotto-regni di Deira e Bernicia. Secondo la \"Cronaca anglosassone\", la guerra continu\u00f2. Secondo Beda, Cadwallon fu assediato dal sovrano di Deira Osric, che venne per\u00f2 sconfitto. Dopodich\u00e9, dice Beda, \"regn\u00f2 sulle province dei northumbri per anni, ma non come un re, bens\u00ec come un tiranno rapace e sanguinario\". Sebbene si professasse cristiano, massacr\u00f2 con ferocia donne e bambini. Cadwallon uccise anche Eanfrith di Bernicia, che si era recato da lui per fare pace. Cadwallon fu sconfitto dal fratello di Eanfrith, re Oswald di Bernicia, nella battaglia di Heavenfield e ucciso in un luogo chiamato Denis's-brook."}
{"id": "340618", "revid": "287204", "url": "https://it.wikipedia.org/wiki?curid=340618", "title": "Cadafael Cadomedd ap Cynfeddw", "text": "Sembra che non fosse di sangue reale, come si dedurrebbe dalle 'Triadi gallesi', che lo definiscono uno dei \"tre re contadini\" delle isole britanniche. Approfittando della sconfitta e della morte di Cadwallon, Cadfael prese il potere a scapito del figlio (ancora fanciullo) del defunto re, Cadwaladr. Cadfael si alle\u00f2 con Penda, re della Mercia e insieme a lui invase il territorio dei northumbriani nel 655. Egli, per\u00f2, non era ancora giunto sul luogo della battaglia di Winwaed, dove le armate di Penda furono sconfitte. Non si sa con certezza se avesse evitato appositamente la scontro. Comunque sia, da questo episodio gli deriv\u00f2 il soprannome di \"Evita battaglie\". Sebbene non si conosca il suo destino, \u00e8 probabile che non abbia regnato ancora molto a lungo: qualche anno dopo fu rimpiazzato, e forse ucciso, da Cadwaladr."}
{"id": "340619", "revid": "81304029", "url": "https://it.wikipedia.org/wiki?curid=340619", "title": "Il Giornale Nuovo", "text": ""}
{"id": "340620", "revid": "1745361", "url": "https://it.wikipedia.org/wiki?curid=340620", "title": "Cadwaladr Fendigaid ap Cadwallon", "text": "Le cronache gallesi lo considerano come uno dei pi\u00f9 grandi sovrani gallesi mai vissuti, e nella poco attendibile \"Historia Regum Britanniae\" di Goffredo di Monmouth compare come l'ultimo dei sovrani leggendari della Britannia, col nome di Cadwallader. Mentre nella \"Historia Brittonum\" viene definito \"Re dei britanni\". Nelle leggende gallesi (soprattutto nell\"Armes Prydein\" del X secolo) viene detto che un giorno torner\u00e0 per guidare alla vittoria i britanni contro i sassoni (proprio come si dice per Re Art\u00f9). Si pensa che il suo stendardo fosse un drago rosso, lo stesso che sar\u00e0 poi adottato da re Enrico VII d'Inghilterra, fondatore della dinastia Tudor, che si dichiara discendente di Cadwaladr.\nFiglio di re Cadwallon ap Cadfan, Cadwaladr era solo un bambino quando suo padre fu ucciso da re Oswald di Northumbria nella battaglia di Heavenfield e l'usurpatore Cadafael prese il potere nel Gwynedd. Cadwaladr crebbe oltremare (in Irlanda o Bretagna), oppure in un confinante regno gallese. Alla fine Cadwaladr riprese il trono e si scontr\u00f2 coi sassoni del Wessex nel Somerset (658), ma senza successo. Fu l'ultimo sovrano gallese a condurre una serie di offensive contro gli anglosassoni che avevano invaso la Britannia. Potrebbe essere per questa ragione che Goffredo di Monmouth scelse di chiudere la sua semi-leggendaria storia dei re britannici con Cadwaladr.\nDopo queste azioni militari, apparentemente si dedic\u00f2 alle questioni interne, guadagnandosi fama di uomo pio e devoto, che fece molte donazioni alla Chiesa gallese, che dopo la sua morte cominci\u00f2 a guardare a lui come a un santo. Secondo gli \"Annales Cambriae\", mor\u00ec di peste nel 682, anche se altre fonti retrodatano la sua morte (sempre per peste) al 663/664, cosa che, per\u00f2, darebbe un'eccessiva e quindi improbabile durata al regno del suo successore, Idwal."}
{"id": "340621", "revid": "1745361", "url": "https://it.wikipedia.org/wiki?curid=340621", "title": "Idwal Iwrch ap Cadwaladr", "text": "Dopo la morte di Cadwaladr, la storia del Gwynedd entra in una fase oscura e incerta. Il soprannome di Idwal suggerirebbe che egli fosse di piccola statura. Per gli storici non fu coinvolto in nessun evento importante, ma si dedic\u00f2 a questioni interne. Tuttavia, di fronte alla crescente potenza del regno di Mercia, Idwal potrebbe essere stato coinvolto in una serie di raid contro la Mercia stessa, durante il regno di Coenred, portati avanti dal confinante regno gallese del Powys. Questi raid, comunque, sembrano essere stati episodi isolati, non riconducibili ad una guerra."}
{"id": "340624", "revid": "41986", "url": "https://it.wikipedia.org/wiki?curid=340624", "title": "Ssu-ma chen", "text": ""}
{"id": "340641", "revid": "287204", "url": "https://it.wikipedia.org/wiki?curid=340641", "title": "Wu Di", "text": ""}
{"id": "340657", "revid": "196390", "url": "https://it.wikipedia.org/wiki?curid=340657", "title": "Fronte Orientale (Seconda guerra mondiale)", "text": ""}
{"id": "340667", "revid": "125475132", "url": "https://it.wikipedia.org/wiki?curid=340667", "title": "Cover", "text": "La cover, nella terminologia della musica principalmente pop e rock, \u00e8 \"una nuova versione di un brano musicale\" precedentemente interpretato e portato al successo da un altro artista.\nLa differenza tra \"interpretazione\" e \"cover\" (versione) non \u00e8 ben definita: in genere quando un musicista interpreta un brano considerato un classico della musica eseguito innumerevoli volte non si usa il termine \"cover\" ma \"interpretazione\".\nIl termine cover, invece, \u00e8 usato in riferimento a canzoni riprodotte anche fedelmente e per indicare la reinterpretazione di brani recenti e brani classici, come nel caso delle \"cover band\" e tribute band; gruppi musicali che interpretano solo canzoni note scritte da altri o una versione differentemente arrangiata, spesso dissociati da etichette discografiche.\nIn alcuni casi anche artisti noti hanno utilizzato questo termine per definire la riproduzione di brani gi\u00e0 popolari, su base musicale, non strumentale ma elettronica.\nDurante il Festival di Sanremo \u00e8 dedicata una serata, in cui gli artisti si esibiscono e gareggiano ognuno con la propria cover musicale .\nIn altri ambiti musicali (nella musica classica, ad esempio) l'esecuzione di una stessa composizione da parte di interpreti diversi \u00e8 la regola, quindi non esiste un termine corrispondente. Nel jazz si definisce standard il tema di una canzone nota, che i musicisti usano come base per variazioni e improvvisazioni: queste, tuttavia, non sono semplici interpretazioni o arrangiamenti della canzone originale, quindi non sono assimilabili a \"cover\".\nAspetti economici.\nFatta salva la remunerazione relativa all'interpretazione, i diritti economici e le rendite relative all'esecuzione o alla riproduzione di un brano sono dei suoi autori ed editori, i cui nomi devono solitamente essere pubblicati in calce alla riproduzione audio.\nTalvolta la \"cover\" di una canzone \u00e8 caratterizzata dalla modifica della parte letteraria, spesso perch\u00e9 adattata, tradotta o riscritta in un'altra lingua. In tal caso i diritti possono essere divisi percentualmente a seconda dell'entit\u00e0 delle modifiche tra gli autori ed editori originali e chi ha eseguito l'adattamento, a seconda di quanto stabilito dalla locale societ\u00e0 che tutela il diritto di autore: in Italia, la Siae, che parla in questi casi di \"sub-autori\" e \"sub-editori\".\nQualora invece uno o pi\u00f9 autori vogliano far passare per propria un'opera, o anche solo parte di essa, scritta in realt\u00e0 da altri, omettendo cio\u00e8 di attribuire gli autori originali, non si pu\u00f2 parlare di cover ma piuttosto di violazione del diritto d'autore o del copyright, a seconda della giurisdizione.\nStoria.\nQuando negli anni venti l'industria discografica era agli albori anche l'aspetto promozionale non era molto sviluppato, e l'acquirente-tipo spesso era una persona matura, interessata ad acquistare dischi contenenti determinate canzoni, senza particolari preferenze per chi ne fosse interprete. La casa discografica doveva perci\u00f2 \"coprire\" o \"includere\" (\"to cover\" in inglese) la canzone.\nNegli anni trenta, durante la \"swing era\", artisti come Glenn Miller cominciarono ad avere enorme successo radiofonico e l'et\u00e0 del pubblico diminu\u00ec gradualmente. Le case discografiche continuavano comunque a concentrarsi pi\u00f9 sul brano di successo che sull'interprete o autore.\nNegli anni cinquanta, agli albori del rock and roll molti brani di successo delle prime star di colore furono reinterpretate in versioni pi\u00f9 leggere, in modo da essere pi\u00f9 vendibili e fare da ponte (\"to cross over\") tra il pubblico giovanile e quello pi\u00f9 conservatore dei genitori e delle emittenti radiofoniche. Molto spesso le versioni originali erano state realizzate da artisti di colore e non sarebbero state trasmesse da molte radio americane. Venivano quindi realizzate versioni edulcorate dei brani, cantate da cantanti bianchi, che spesso ottenevano grande successo, oscurando (e \"coprendo\") le versioni originali. Questi rifacimenti venivano chiamati \"cross cover version\".\nDa allora, particolarmente in ambito pop e rock, il termine \"cover\" si \u00e8 diffuso ed ha assunto il suo attuale significato comune.\nNegli anni sessanta esistevano fondamentalmente due approcci diversi alle \"cover:\" Il primo consisteva nel presentare una versione italiana di un brano di un autore od un gruppo famoso gi\u00e0 noto all'estero: questa era spesso la via per un successo sicuro. Il secondo era proporre come nuovo qualche brano poco noto recuperato nel vasto repertorio anglosassone. Alcuni gruppi facevano largo uso di questo approccio (ad esempio i Corvi o i Dik Dik).\nCon il passare degli anni l'approccio alle cover \u00e8 cambiato; spesso artisti di successo eseguono una cover per onorare e omaggiare un artista da loro apprezzato (ad esempio Sting ha reinterpretato con successo \"Little Wing\" di Jimi Hendrix).\nAltri gruppi si specializzano nell'esecuzione di sole cover (\"cover band\") o addirittura nei brani di un solo artista o gruppo (tribute band). Oggi la tendenza di questi gruppi \u00e8 di concentrarsi sulla riproduzione fedele delle musiche, dei testi e a volte anche del look, con una casistica minore rispetto al passato (anche se sempre presente) di brani tradotti o adattati.\nVengono prodotti anche album interi di cover dedicate ad un unico artista (\"tribute album\") anche da gruppi non pop; a titolo di esempio citiamo \"The Spirit of St. Louis\" dei Manhattan Transfer dedicato a Louis Armstrong, oppure \"The String Quartet Tribute to R.E.M.\" (e innumerevoli altri album) dei Vitamin String Quartet. Nel 2006 Bruce Springsteen ha conquistato le classifiche con un tribute album, dedicato alle canzoni di Pete Seeger.\nParodie.\nEsistono anche delle cover eseguite in maniera parodistica; a questo proposito in Italia sono note quelle effettuate dal Quartetto Cetra in vari programmi televisivi; negli anni seguenti si sono cimentati in questo stile anche altri interpreti come gli Squallor (\"Sono una donna, non sono una santa\"), Elio e le Storie Tese (\"Help me\", \"Nella vecchia azienda agricola\", \"Balla coi barlafus\" e altre), Stefano Nosei (\"Lasagne verdi\"), la Gnometto band, i Gem Boy e Leone Di Lernia, negli Stati Uniti d'America \"Weird Al\" Yankovic, in Germania Otto Waalkes."}
{"id": "340670", "revid": "12582", "url": "https://it.wikipedia.org/wiki?curid=340670", "title": "Pitagora di Samo", "text": ""}
{"id": "340676", "revid": "1226", "url": "https://it.wikipedia.org/wiki?curid=340676", "title": "Guerra Franco-Indiana", "text": ""}
{"id": "340683", "revid": "1226", "url": "https://it.wikipedia.org/wiki?curid=340683", "title": "Guerra Ispano-Americana", "text": ""}
{"id": "340688", "revid": "1226", "url": "https://it.wikipedia.org/wiki?curid=340688", "title": "Guerra Italo-Turca", "text": ""}
{"id": "340691", "revid": "226458", "url": "https://it.wikipedia.org/wiki?curid=340691", "title": "Rhodri Molwynog ap Idwal", "text": "La data della sua salita al trono \u00e8 controversa e oscilla tra il 712, il 720, il 722 e il 730. Comunque \u00e8 quest'ultima la pi\u00f9 probabile. \nLa leggenda suggerisce che invase e, per un certo periodo, occup\u00f2 la Dumnonia, da cui fu poi espulso ad opera dei Sassoni. Secondo altri, invece, egli si dedic\u00f2 a rafforzare l'Anglesey, che, da questo periodo, divenne la roccaforte del regno. Quest'ipotesi \u00e8 suggerita dal fatto che \u00c6thelbald, re di Mercia, continuasse a premere sui regni gallesi. Ci\u00f2 porta a credere che Rhodri fosse pi\u00f9 portato ad assumere una politica pi\u00f9 difensiva che offensiva, cos\u00ec da affrontare le incursioni che provenivano da Mercia e dagli altri principati anglosassoni. \nRhodri spos\u00f2 Margaret (figlia di Duplory), una principessa irlandese, che dette alla luce Cynan Dindaethwy. Trattandosi di un periodo un po' oscuro della storia del Gwynedd, non \u00e8 del tutto chiaro chi sia salito sul trono dopo la morte di Rhodri (754). Il pi\u00f9 probabile \u00e8 Caradog ap Meirion, un lontano cugino, e non suo figlio (troppo giovane all'epoca), che sarebbe invece divenuto re solo dopo la morte di Caradog."}
{"id": "340694", "revid": "1226", "url": "https://it.wikipedia.org/wiki?curid=340694", "title": "Guerra Russo-Polacca", "text": ""}
{"id": "340699", "revid": "287204", "url": "https://it.wikipedia.org/wiki?curid=340699", "title": "Caradog ap Meirion", "text": "Un lontano cugino di Rhodri Molwynog, che diceva di discendere da Cunedda (il semi-leggendario progenitore della casa reale del Gwynedd) attraverso il sangue del nipote di Cunedda (e figlio di Einion Yrth, secondo re del Gwynedd), Owain Ddantgwyn, signore di Rh\u00f4s (un piccolo territorio del regno del Gwynedd). Per questa ragione Caradog ritenne di poter reclamare il trono dopo la morte di Rhodri. Non si conosce l'esatta data dell'usurpazione di Caradog, che probabilmente avvenne tra il 754 e il 768. Anche il suo regno fu sotto la costante minaccia dei vicini reami anglosassoni. Probabilmente mor\u00ec in battaglia nella Snowdonia (798). Secondo altri, per\u00f2, fu strangolato, forse per ordine di Cynan Dindaethwy, figlio di Rhodri, che poi assunse il controllo del Gwynedd. In alcune genealogie, Caradog \u00e8 definito come padre di Hywel Farf-Fehinog, che, a sua volta, sarebbe successo a Cynan. Altre fonti, per\u00f2, dicono che Hywel fosse un altro figlio di Rhodri."}
{"id": "340704", "revid": "486946", "url": "https://it.wikipedia.org/wiki?curid=340704", "title": "Prima guerra Italo-Abissina", "text": ""}
{"id": "340706", "revid": "339392", "url": "https://it.wikipedia.org/wiki?curid=340706", "title": "Seconda guerra Italo-Abissina", "text": ""}
{"id": "340713", "revid": "287204", "url": "https://it.wikipedia.org/wiki?curid=340713", "title": "Cynan Dindaethwy ap Rhodri", "text": "Era figlio di Rhodri Molwynog ap Idwal e di Margaret figlia di Duplory. Salito al trono, dovette fare i conti col figlio di Caradog, Hywel Farf-Fehinog, legittimo erede al trono.\nSegu\u00ec una guerra civile, in cui, per\u00f2, quest'ultimo non sembra aver avuto parte attiva fino all'813, quando i due schieramenti vennero a battaglia. Cynan vinse, ma l'anno seguente Hywel lo scacci\u00f2 nell'Anglesey, proclamandosi re. Cynan spos\u00f2 Mahallt (Matilda), figlia del signore di Flint, ma sembra che abbia avuto solo una figlia, Esyllt, che spos\u00f2 il signore dell'Anglesey, Guriat."}
{"id": "340715", "revid": "226458", "url": "https://it.wikipedia.org/wiki?curid=340715", "title": "Hywel ap Rhodri Molwynog", "text": "Secondo alcune genealogie, sarebbe stato figlio di Caradog, secondo altre, invece, di Rhodri Mawr. Se si crede alla prima ipotesi egli sarebbe stato cugino di Cynan, in base alla seconda, invece, sarebbe stato fratello di quest'ultimo. Hywel regn\u00f2 sul Gwynedd fino alla morte, nell'825. \nQuando Hywel mor\u00ec, la linea diretta di discendenza maschile di Cunedda termin\u00f2. Sul trono sal\u00ec Merfyn Frych ap Gwriad, principe di un ramo cadetto del Manaw Gododdin e quindi il sangue di Cunedda pass\u00f2 in un nuovo lignaggio attraverso lui e la figlia di Cynan."}
{"id": "340717", "revid": "226458", "url": "https://it.wikipedia.org/wiki?curid=340717", "title": "Merfyn Frych ap Gwriad", "text": "Merfyn assunse il controllo del Gwynedd nell'825, alla morte di Hywel, sebbene sia probabile che avesse preso il potere nell'Anglesey sin dall'818. Secondo la tradizione bardica, proveniva dalla \"terra di Manaw\", che non si sa bene se sia l'isola di Man (\"Ynys Manaw\" in gallese) o il Manaw Gododdin, l'area attorno al Firth of Forth. Sembrerebbe, per\u00f2, che egli fosse un discendente di Cunedda, fondatore della dinastia del Gwynedd, che era un principe del Manaw Gododdin.\nEgli, comunque, potrebbe aver reclamato il trono in quanto figlio di Esyllt (figlia di Cynan), che spos\u00f2 Guriat, signore dell'Anglesey. Merfyn si leg\u00f2 alla casa reale del Powys, sposando Nest, figlia Cadell ap Brochwel e sorella di Cyngen, re del Powys. \nHa reputazione di patrono dei letterati. \nNonostante i raid dei danesi, Merfyn riusc\u00ec a mantenere intatto il suo regno fino alla morte (844)."}
{"id": "340719", "revid": "125075622", "url": "https://it.wikipedia.org/wiki?curid=340719", "title": "Rhodri Mawr ap Merfyn", "text": "Biografia.\nFiglio di Merfyn Frych ap Gwriad, re del Gwynedd, e di Nest ferch Cadell, figlia di Cadell del Powys, sal\u00ec al trono nell'844 alla morte del padre. Quando suo zio Cyngen ap Cadell, sovrano del Powys, mor\u00ec durante un pellegrinaggio a Roma (855), Rhodri eredit\u00f2 il Powys. Nell'872 Gwrgan, signore del Seisyllwg (nel Galles del sud), anneg\u00f2 accidentalmente e Rhodri inglob\u00f2 anche questo regno in virt\u00f9 del suo matrimonio con Angharad, sorella del sovrano defunto. Cos\u00ec Rhodri si trov\u00f2 a essere signore della maggior parte del Galles.\nAffront\u00f2 la pressione degli inglesi e quella crescente dei danesi, che avevano devastato l'Anglesey nell'854.\nNell'856 Rhodri ottenne un'importante vittoria proprio contro i danesi, uccidendone il leader Gorm (o Horm). Due poemi scritti da Sedulio Scoto alla corte di Carlo \"il Calvo\", sovrano franco, celebrano la vittoria di \"Roricus\" sui vichinghi. Nell'877 Rhodri combatt\u00e9 un'altra battaglia contro gli invasori, ma fu costretto a fuggire in Irlanda.\nTornato l'anno successivo, lui e il figlio Gwriad furono uccisi dagli inglesi, anche se non si sa bene cosa accadde. Pochi anni dopo, il figlio Anarawd vinse contro i merciani. Dalle fonti questo episodio viene definito come \"la vendetta di Dio per Rhodri\".\nNella cultura di massa.\nCompare come bersaglio nel videogioco del 2020 \"\". Nella storia del gioco viene ucciso da \u00cdvarr Ragnarsson con l'aiuto del protagonista Eivor."}
{"id": "340721", "revid": "287204", "url": "https://it.wikipedia.org/wiki?curid=340721", "title": "Anarawd ap Rhodri", "text": "Alla morte di Rhodri, che aveva conquistato la maggior parte del Galles, il regno venne diviso tra i suoi figli, con Anarawd che eredit\u00f2 il trono del Gwynedd e collabor\u00f2 coi suoi fratelli, Cadell e Merfyn, per combattere contro i regni minori del Galles. \nNell'881 Aethelred, Earl della Mercia, invase il Gwynedd, ma fu sconfitto da Anarawd alla foce del fiume Conwy (vittoria che gli annali ricordano come \"la vendetta di Dio per Rhodri\"). \nAnarawd si alle\u00f2 poi con il sovrano danese di York, cos\u00ec da difendersi dagli attacchi merciani. Ma quando il patto si mostr\u00f2 poco utile, egli strinse alleanza con Alfredo il Grande del Wessex, riconoscendo la supremazia del sovrano inglese. Era la prima volta che un re del Gwynedd faceva ci\u00f2. Questo precedente gett\u00f2 le basi per la futura richiesta di sottomissione che in seguito sarebbe avanzata dalla corona inglese. \nNell'894 Anarawd respinse un raid dei danesi nel Galles del nord, mentre l'anno successivo fece delle scorrerie nel Galles centrale e in quello del sud (sembra che con lui ci fossero truppe inglesi). Nel 902 respinse un attacco portato contro l'Anglesey dai danesi di Dublino, guidati da Ingimund. \nAnarawd mor\u00ec nel 916 e a lui successe il figlio Idwal Foel (Idwal il Calvo). Anarawd avrebbe creato la casa regnante di Aberffraw (che prese il nome dalla principale sede del governo, il villaggio di Aberffraw, nel sud nell'Anglesey). I suoi discendenti regneranno fino alla conquista edoardiana del XIII secolo."}
{"id": "340723", "revid": "1543377", "url": "https://it.wikipedia.org/wiki?curid=340723", "title": "Idwal Foel ab Anarawd", "text": "Salito sul trono alla morte del padre Anarawd, fu costretto a riconoscere il predominio di Athelstan d'Inghilterra. In seguito alla morte di quest'ultimo, Idwal e suo fratello Elisedd mossero in armi contro gli inglesi, ma morirono in battaglia nel 942. Il potere pass\u00f2 ai suoi due figli, Iago e Idwal (di solito chiamato Ieuaf). \nComunque Hywel Dda, gi\u00e0 signore della maggior parte del Galles, invase il Gwynedd e costrinse i due fratelli all'esilio, aggiungendo questo territorio al suo regno. Dopo la morte di Hywel, i figli di Idwal reclamarono il trono."}
{"id": "340734", "revid": "287204", "url": "https://it.wikipedia.org/wiki?curid=340734", "title": "Giganturidae", "text": "I Giganturidae, conosciuti anche come Pesci telescopio sono una famiglia di pesci abissali appartenenti all'ordine \"Aulopiformes\". Comprende il solo genere \"Gigantura\".\nDistribuzione e habitat.\nQuesti pesci sono diffusi in tutti gli oceani in acque tropicali e subtropicali abissali.\nDescrizione.\nIl nome comune deriva dalla particolare forma degli occhi, tubolari e diretti in avanti. La bocca \u00e8 molto ampia e supera ampiamente gli occhi. I denti possono ripiegarsi quando la bocca viene chiusa. Il corpo \u00e8 privo di scaglie, di colore argenteo con riflessi metallici ed iridescenti. Le pinne ventrali sono assenti, le pinne pettorali sono ampie ed inserite in avanti e in alto, proprio sopra l'opercolo. La pinna dorsale, unica, \u00e8 inserita indietro. La pinna caudale \u00e8 forcuta e il lobo inferiore ha dei raggi molto allungati (contribuiscono di 1/2 alla lunghezza dell'intero corpo).\nGli adulti presentano caratteri larvali (neotenia). La vescica natatoria \u00e8 assente.\nRaggiungono una lunghezza massima di 15-20 cm.\nSpecie.\nI Giganturidi presentano soltanto due specie:"}
{"id": "340738", "revid": "228587", "url": "https://it.wikipedia.org/wiki?curid=340738", "title": "Hywel Dda ap Cadell", "text": "In quanto discendente di Rhodri Mawr (\"il Grande\") per linea paterna (era figlio di Cadell), Hywel apparteneva a un ramo della dinastia del Dinefwr.\n\u00c8 ricordato come uno dei sovrani gallesi di maggior successo precedenti alla conquista normanna. Il suo nome \u00e8 in particolar modo connesso con lo sviluppo delle leggi gallesi, spesso chiamate \"Leggi di Hywel\".\nBiografia.\nHywel nacque attorno all'880 ed era il figlio pi\u00f9 giovane di Cadell, figlio di Rhodri Mawr. Nel 905 Cadell diede al figlio il Dyfed, da lui appena conquistato, affinch\u00e9 lo regnasse in sua vece. Hywel consolid\u00f2 il suo potere sposando Elen, figlia del precedente sovrano del Dyfed, Llywarch ap Hyfaidd. Dopo la morte del padre (909) ebbe una parte del Seisyllwg e dopo quella del fratello (920) cre\u00f2 il regno del Deheubarth. Dopo la morte del cugino Idwal Foel (942), acquist\u00f2 anche gran parte del Gwynedd e cos\u00ec divenne sovrano di circa 3/4 dell'odierno Galles. \nLa pace con l'Inghilterra.\nIl suo regno, cosa strana per l'epoca, fu pacifico. Egli raggiunse un accordo con re Athelstan d'Inghilterra. Fu l'unico sovrano gallese a battere moneta propria e lo fece nella citt\u00e0 inglese di Chester. I suoi studi sul sistema legale inglese e la sua visita a Roma nel 928 gli permisero di formulare idee avanzate di governo. \nSono diverse le opinioni sul perch\u00e9 Hywel ebbe un rapporto cos\u00ec stretto con Athelstan. Secondo John Edward Lloyd Hywel sarebbe stato un anglofilo convinto e un ammiratore dei re del Wessex, mentre D.P. Kirby suggerisce che la sua scelta sarebbe stata dettata da pragmatismo, perch\u00e9 egli aveva compreso bene la realt\u00e0 politica e gli equilibri di potere del tempo. \u00c8 degno di nota il fatto che abbia dato a un suo figlio un nome anglosassone, Edwin. Le sue scelte politiche non erano per\u00f2 accettate e condivise da tutti i suoi sudditi: un poema in lingua gallese, l\"'Armes Prydein\", che secondo sir Ifor Williams sarebbe stato scritto nel Deheubarth durante il regno di Hywel, invitava i gallesi a unirsi in una confederazione di tutti i popoli non inglesi della Britannia e dell'Irlanda per combattere contro i sassoni. Il poema potrebbe essere messo in relazione con l'alleanza norvegese e celtica che nel 937 affront\u00f2 Athelstan nella battaglia di Brunanburh. Il fatto che nessuna forza militare gallese abbia partecipato a quest'alleanza si potrebbe spiegare con le scelte e l'influenza di Hywel. Tuttavia, neppure Athelstan ricevette truppe gallesi in aiuto.\nLa legislazione.\nLa conferenza di Whitland, tenutasi attorno al 945, fu una specie di parlamento in cui fu codificata e messa per iscritto la legge gallese. Gran parte del lavoro fu fatta dal celebre ecclesiastico Blegywryd. Lo scopo di questo nuovo sistema di leggi fu quello di favorire la riconciliazione tra i gruppi familiari ed evitare le faide, piuttosto che sul mantenere l'ordine con le pene. Secondo questo sistema, i parenti di chi uccideva, feriva o insultava qualcuno, dovevano risarcire la famiglia della vittima. Rispetto ad altri sistemi legislativi europei, la legge gallese diede alle donne una certa condizione elevata, specialmente riguardo al patrimonio di quelle sposate e ai loro diritti sui figli. Sebbene modificata nel corso dei secoli, la legislazione di Hywel rest\u00f2 in vigore fino al XVI secolo, quando venne abolita dal Parlamento inglese. Dopo la morte di Hywel (c.950), il regno fu subito diviso in tre parti: il Gwynedd fu reclamato dai figli di Idwal Foel, mentre il Deheubarth fu spartito tra i figli del defunto sovrano. "}
{"id": "340741", "revid": "181699", "url": "https://it.wikipedia.org/wiki?curid=340741", "title": "Gwynedd", "text": "Il Gwynedd \u00e8 la contea del nord-ovest del Galles, affacciata sulla baia di Liverpool; ha una superficie di chilometri quadrati.\nPrende il nome dall'antico regno di Gwynedd. Per quanto sia una delle regioni pi\u00f9 estese geograficamente, \u00e8 anche una delle meno densamente popolate. \nUna gran parte della popolazione ha mantenuto l'uso corrente del gallese. Ci\u00f2 costituisce uno dei motivi per cui Plaid Cymru, il partito nazionalista gallese, proprio in questa regione ottiene i migliori risultati elettorali. \nI centri abitati pi\u00f9 importanti della contea sono Bala, Bangor, Blaenau Ffestiniog, Caernarfon e Porthmadog (con il vicino borgo storico di Tremadog). Vi ha sede l'Universit\u00e0 del Galles, a Bangor.\nIl Gwynedd denomina anche una delle Contee preservate del Galles. In questo caso comprende anche l'isola di Anglesey, oltre alle contee tradizionali del Merionethshire e del Caernarvonshire."}
{"id": "340750", "revid": "21371", "url": "https://it.wikipedia.org/wiki?curid=340750", "title": "Maelgwn Gwynedd", "text": ""}
{"id": "340756", "revid": "14691", "url": "https://it.wikipedia.org/wiki?curid=340756", "title": "Sequence diagram", "text": ""}
{"id": "340759", "revid": "14691", "url": "https://it.wikipedia.org/wiki?curid=340759", "title": "State chart diagram", "text": ""}
{"id": "340761", "revid": "14691", "url": "https://it.wikipedia.org/wiki?curid=340761", "title": "Object diagram", "text": ""}
{"id": "340762", "revid": "14691", "url": "https://it.wikipedia.org/wiki?curid=340762", "title": "Deployment diagram", "text": ""}
{"id": "340766", "revid": "14691", "url": "https://it.wikipedia.org/wiki?curid=340766", "title": "Cocomo", "text": ""}
{"id": "340768", "revid": "15756", "url": "https://it.wikipedia.org/wiki?curid=340768", "title": "Hywel ab Ieuaf", "text": "Figlio di Ieuaf, nel 974 si ribell\u00f2 allo zio Iago, che aveva imprigionato suo padre, e gli tolse il potere. In seguito, per\u00f2, Iago lo riacquist\u00f2, ma dovette dividerlo col nipote. Nel 978 Hywel si rivolt\u00f2 di nuovo, saccheggiando il monastero di Clynnog Fawr, aiutato da truppe inglesi, forse fornite da \u00c6lfhere.\nNel 979 Hywel sconfisse Iago, che, fatto prigioniero da una forza militare vichinga, forse al soldo di Hywel, scomparve dalla scena. Hywel, divenuto l'unico sovrano, non avrebbe per\u00f2 liberato il padre Ieuaf, che, secondo J.E. Lloyd, rimase prigioniero fino al 988.\nNel 980 Hywel si scontr\u00f2 col figlio di Iago, Custennin, che attacc\u00f2 l'Anglesey insieme a Godfrey Haraldsson, un capo vichingo proveniente dall'isola di Man. Hywel li sconfisse: uccise Custennin e mise in fuga Godfrey. A questo punto mir\u00f2 a espandere il territorio del Gwynedd verso sud e, stretta un'alleanza con \u00c6lfhere della Mercia, attacc\u00f2 i regni di Brycheiniog e di Morgannwg, ottenendo qualche successo, ma senza riuscire ad annetterli.\nNel 985 i suoi ex alleati inglesi, forse allarmati dal suo crescente potere, gli mossero guerra e lo sconfissero."}
{"id": "340769", "revid": "124123", "url": "https://it.wikipedia.org/wiki?curid=340769", "title": "Cadwallon ab Ieuaf", "text": "Fratello di Hywel, gli succedette nel 985, ma rimase sul trono solo un anno, perch\u00e9 nel 986 Maredudd del Deheubarth invase il Gwynedd, elimin\u00f2 Cadwallon e annett\u00e9 il regno."}
{"id": "340770", "revid": "767487", "url": "https://it.wikipedia.org/wiki?curid=340770", "title": "Maredudd ab Owain", "text": "Nipote di Hywel Dda e figlio di Owain, era sovrano del Deheubarth. Nel 986, essendo Owain troppo vecchio per andare in battaglia, Maredudd prese il suo posto e conquist\u00f2 il Gwynedd.\nAlla morte di Owain (988), Maredudd ottenne anche il regno di Deheubarth, cos\u00ec da controllare tutto il Galles, tranne il Gwent e il Morgannwg. \n\u00c8 ricordato per aver condotto dei raid contro insediamenti merciani sulle rive del Radnor e per aver pagato un penny a testa come riscatto per alcuni suoi sudditi, catturati dai vichinghi.\nI raid danesi furono un costante problema per Maredudd. Nel 987 Godfrey Haroldson saccheggi\u00f2 l'Anglesey, uccidendo un migliaio di persone e facendone prigioniere circa il doppio. Maredudd mor\u00ec nel 999 e dopo di lui il trono del Gwynedd fu ripreso da Cynan ap Hywel, della casata di Idwal Foel."}
{"id": "340771", "revid": "339392", "url": "https://it.wikipedia.org/wiki?curid=340771", "title": "Stockholms l\u00e4n", "text": ""}
{"id": "340772", "revid": "729019", "url": "https://it.wikipedia.org/wiki?curid=340772", "title": "Cynan ap Hywel", "text": "Apparteneva alla dinastia di Idwal Foel, che era stata detronizzata da Maredudd ab Owain. Cynan, infatti, era pronipote di Idwal Foel. \nCynan rest\u00f2 al potere fino al 1005, ma davvero poco \u00e8 stato tramandato sul suo regno e sulle circostanze che portarono alla sua detronizzazione da parte di Aeddan ap Blegywryd, che non appartenere alla diretta linea di successione."}
{"id": "340774", "revid": "287204", "url": "https://it.wikipedia.org/wiki?curid=340774", "title": "Aeddan ap Blegywryd", "text": "Non si sa se prese il trono con la forza, ma il fatto che non avesse relazioni con la famiglia regnante del Gwynedd suggerisce che sia andata proprio cos\u00ec. Rimase al potere fino al 1018, quando fu sconfitto in battaglia da Llywelyn ap Seisyll e ucciso coi suoi quattro figli."}
{"id": "340775", "revid": "287204", "url": "https://it.wikipedia.org/wiki?curid=340775", "title": "Llywelyn ap Seisyll", "text": "Si sa molto poco su suo padre, che potrebbe non essere stato di sangue reale, sebbene la madre di Llywelyn, Angharad, fosse figlia di Maredudd ab Owain, che per un periodo aveva regnato sul Galles del nord e del sud. \nLlywelyn conquist\u00f2 il Gwynedd nel 1018 quando sconfisse e uccise in battaglia Aeddan ap Blegywryd e i suoi figli. Nel 1022 conquist\u00f2 anche il Deheubarth, sconfiggendo, nella battaglia di Abergwili, Rhain, un pretendente irlandese che diceva di essere figlio Irish di Maredudd ab Owain. Secondo le fonti, il suo regno fu un periodo di prosperit\u00e0. Mor\u00ec nel 1023. All'epoca il figlio Gruffydd era giovane, ma in seguito fu comunque capace di conquistare la maggior parte del Galles."}
{"id": "340776", "revid": "2108263", "url": "https://it.wikipedia.org/wiki?curid=340776", "title": "Iago ab Idwal ap Meurig", "text": "Dopo la morte di Llywelyn ap Seisyll, il regno torn\u00f2 all'antica dinastia con Iago, pronipote di Idwal Foel. Davvero poco si sa sul suo regno. Fu ucciso da un suo uomo nel 1039 e rimpiazzato dal figlio di Llywelyn, Gruffydd I. Gruffydd I verr\u00e0 poi ucciso da Gruffydd II, nipote di Iago attraverso suo figlio Cynan ap Iago."}
{"id": "340778", "revid": "599013", "url": "https://it.wikipedia.org/wiki?curid=340778", "title": "Ots", "text": ""}
{"id": "340779", "revid": "14691", "url": "https://it.wikipedia.org/wiki?curid=340779", "title": "Componente COTS", "text": ""}
{"id": "340780", "revid": "1005847", "url": "https://it.wikipedia.org/wiki?curid=340780", "title": "Deputati della I legislatura della Repubblica Italiana", "text": "Questo elenco riporta i nomi dei deputati della I legislatura della Repubblica Italiana dopo le elezioni politiche del 1948."}
{"id": "340781", "revid": "1534511", "url": "https://it.wikipedia.org/wiki?curid=340781", "title": "Il santo Graal (saggio)", "text": "Il santo Graal (\"The Holy Blood and The Holy Grail)\" \u00e8 un controverso saggio scritto da Michael Baigent, Richard Leigh e Henry Lincoln, pubblicato in Italia nel 1982 da Mondadori.\nIl libro venne pubblicato per la prima volta nel 1982 da Jonathan Cape a Londra, come seguito non ufficiale dei tre documentari della BBC TV, facenti parte della serie \"Chronicle\". Il seguito del libro, \"L'eredit\u00e0 messianica\" (\"The Messianic Legacy\"), fu pubblicato nel 1987. Il lavoro originale fu ripubblicato in edizione rilegata ed illustrata nel 2005. Uno dei libri, secondo gli autori, che influenz\u00f2 il progetto fu \"L'Or de Rennes\" (\"L'oro di Rennes\", poi ripubblicato come \"Le Tr\u00e9sor Maudit\", \"Il tesoro maledetto\"), un libro del 1967 scritto da G\u00e9rard de S\u00e8de, con la collaborazione di Pierre Plantard.\nIn questo libro, gli autori avanzarono l'ipotesi che il Ges\u00f9 storico spos\u00f2 Maria Maddalena, ebbe uno o pi\u00f9 figli, e che quei figli o i loro discendenti emigrarono in quella che \u00e8 oggi la Francia meridionale. Ivi giunti, essi si sposarono con membri di famiglie nobili che sarebbero divenute infine la dinastia Merovingia, le cui rivendicazioni speciali al trono di Francia vengono sostenute da una societ\u00e0 segreta chiamata Priorato di Sion.\nIn realt\u00e0 gi\u00e0 nel XII secolo il monaco Pi\u00e8rre des Vaux-de-Cernay, riferendosi ai Catari, cristiani gnostici che vivevano nel Sud della Francia, scriveva: \"Gli eretici dichiaravano che Santa Maria Maddalena era la concubina di Ges\u00f9 Cristo\"\nL'ipotesi della linea di sangue di Ges\u00f9 secondo la quale il Ges\u00f9 storico avrebbe sposato Maria Maddalena e avuto una figlia da lei venne portata alla ribalta da Donovan Joyce nel suo libro del 1973 \"The Jesus Scroll\".\nIn un libro del 1977, \"Jesus died in Kashmir: Jesus, Moses and the ten lost tribes of Israel\", Andreas Faber-Kaiser esamin\u00f2 la leggenda secondo cui Ges\u00f9 incontr\u00f2 una donna del Kashmir, la spos\u00f2 ed ebbe da lei diversi figli. L'autore intervist\u00f2 anche il fu Basharat Saleem il quale dichiarava di essere un discendente kashmiro di Ges\u00f9.\nMichael Baigent, Richard Leigh, e Henry Lincoln affermarono: \nLa divulgazione del dibattuto contenuto del cosiddetto Vangelo della moglie di Ges\u00f9, avvenuta a Roma nel settembre del 2012, ha riportato alla ribalta il tema della relazione tra Ges\u00f9 e Maria Maddalena. Il \"Vangelo della moglie di Ges\u00f9\" \u00e8 un piccolo frammento di un antico papiro che riporta un brano in lingua copta che include le parole: \"Ges\u00f9 ha detto loro: 'mia moglie ...' \". Il frammento \u00e8 una copia del IV secolo di ci\u00f2 che si pensa essere \"un vangelo scritto in greco, probabilmente nella seconda met\u00e0 del II secolo.\".\nUn bestseller internazionale fin dalla sua prima uscita, \"Il Santo Graal\" suscit\u00f2 l'interesse verso un certo numero di idee correlate alla sua tesi principale. La risposta da parte degli storici e dagli studiosi professionisti nelle materie correlate fu universalmente negativa. Essi sostennero che la massa di affermazioni, antichi misteri, e teorie cospirative presentate come fatti reali sono pseudostorici. Ciononostante, queste idee furono considerate sufficientemente blasfeme perch\u00e9 il libro venisse bandito in alcuni paesi cattolici come le Filippine.\nIn una recensione al libro per \"The Observer\", il critico letterario Anthony Burgess scrisse: \"\u00c8 tipico della mia anima non rigenerabile il fatto che io veda questo come un tema meraviglioso per un romanzo\". Ventun'anni dopo, il tema de \"Il Santo Graal\" sarebbe stato romanzato con successo da Dan Brown nel suo romanzo del 2003 \"Il codice da Vinci\", usando perfino i cognomi di Richard Leigh e Michael Baigent per il personaggio Leigh Teabing (il cui cognome \u00e8 l'anagramma di \"Baigent\"). I tre autori querelarono Brown per plagio ma persero la causa.\nBackground.\nDopo aver letto \"Le Tr\u00e9sor Maudit\", Henry Lincoln convinse la BBC Two, produttrice del programma televisivo storico-archeologico \"Chronicle\" a realizzare una serie di documentari che divennero molto popolari generando migliaia di risposte. Lincoln fuse le sue forze con quelle di Michael Baigent e Richard Leigh per ulteriori ricerche. Ci\u00f2 port\u00f2 questi autori a scoprire gli pseudostorici \"Dossiers segreti\" custoditi nella Biblioth\u00e8que nationale de France, i quali, bench\u00e9 sostenessero di descrivere centinaia di anni di storia medievale, in realt\u00e0 erano stati vergati da Pierre Plantard e Philippe de Ch\u00e9risey sotto lo pseudonimo di \"Philippe Toscan du Plantier\". Ignari del fatto che i documenti fossero falsi, Baigent, Leigh, e Lincoln li utilizzarono come fonte principale per il loro libro del 1982 \"Il Sacro Graal\".\nParagonandosi ai reporter che avevano svelato lo scandalo Watergate, gli autori sostengono che soltanto attraverso una \"sintesi speculativa \u00e8 possibile discernere la sottostante continuit\u00e0, la trama unificata e coerente che conduce al cuore di ogni problema storico.\" Per fare ci\u00f2, \u00e8 necessario comprendere che \"non \u00e8 sufficiente limitarsi esclusivamente ai fatti reali.\"\nNe \"Il Santo Graal\", Baigent, Leigh, e Lincoln presentarono i seguenti miti come fatti a sostegno delle loro ipotesi:&lt;ref name=\"Thompson 13/01/2008\"&gt;&lt;/ref&gt;\nGli autori reinterpretarono i \"Dossiers segreti\" alla luce del loro interesse a sminuire la lettura istituzionale della Chiesa Cattolica Romana della storia Giudeo-Cristiana. Contrariamente alle tesi iniziali franco-israelite di Plantard, secondo cui i merovingi discendevano soltanto dalla trib\u00f9 di Beniamino gli autori sostengono che:\nGli autori pertanto conclusero che gli scopi moderni del Priorato di Sion sono:\nGli autori incorporarono altres\u00ec nel loro libro un trattatello antisemitico e anti-Massonico noto come \"Protocolli dei Savi di Sion\", concludendo che esso si riferiva effettivamente alle attivit\u00e0 del Priorato di Sion. Essi lo presentarono come la pi\u00f9 persuasiva prova dell'esistenza e delle attivit\u00e0 del Priorato affermando che: \nCritica.\nUmberto Eco, nella rubrica \"La bustina di Minerva\", ne \u00abL'Espresso\u00bb del 23 agosto 2001, p.\u00a0166., elencando i libri che \"raccontano panzane\" sui Templari, indicava \"Il santo Graal\" di Baigent, Leigh e Lincoln come \"il modello di fantastoria pi\u00f9 sfacciato\", affermando riguardo agli autori che \"la loro malafede \u00e8 cos\u00ec evidente che il lettore vaccinato pu\u00f2 divertirsi come se facesse un gioco di ruolo\"."}
{"id": "340785", "revid": "6199", "url": "https://it.wikipedia.org/wiki?curid=340785", "title": "Mongoloidismo", "text": ""}
{"id": "340787", "revid": "1534511", "url": "https://it.wikipedia.org/wiki?curid=340787", "title": "Gruffydd ap Llywelyn", "text": "\u00c8 il figlio di Llywelyn ap Seisyll e Angharad, figlia di Maredudd ab Owain. \u00c8 inoltre il tris-nipote di Hywel Dda.\nBiografia.\nConquista del Gwynedd e del Powys.\nAppartenente al ramo cadetto della casata principesca di Mathrafal del Powys, Gruffydd era l'unico figlio di Llywelyn ap Seisyll, che governava sia sul Gwynedd sia sul Powys. Nel 1023, alla morte di Llywelyn, sal\u00ec al trono del Gwynedd Iago ab Idwal ap Meurig, un membro della vecchia dinastia di Aberffraw. Nel 1039 Iago mor\u00ec per mano di un suo uomo (suo figlio Cynan and\u00f2 in esilio a Dublino) e Gruffydd, che aveva gi\u00e0 usurpato il trono del Powys, divenne anche sovrano del Gwynedd.\nConquista dei principati limitrofi e morte.\nPoco dopo aver preso il potere, sorprese e annient\u00f2 a Rhyd y Groes, vicino a Welshpool, un'armata merciana, uccidendone il leader, Edvino, fratello dell\"'Earl\" Leofrico di Coventry. \nNel 1041 prese il controllo del vicino principato del Deheubarth, dopo aver sconfitto il suo sovrano Hywel ab Edwin nella battaglia di Pencader. Sembra che nel 1043 Gruffydd avesse espulso Hywel dalla regione, e che questi torn\u00f2 l'anno successivo alla testa di un'armata danese, ma fu ancora una volta scacciato. Nel 1047, il Deheubarth pass\u00f2 a Gruffydd ap Rhydderch, sovrano del Gwent, che espulse a sua volta Gruffydd. \nNegli anni successivi Gruffydd ap Llywellyn sferr\u00f2 numerosi infruttuosi attacchi contro il nuovo sovrano del Deheurbarth, mentre nel 1052 mosse guerra all'Herefordshire, sul confine gallese, sconfiggendo un'armata di normanni e inglesi a Leominster. Nel 1055 Gruffydd ap Llywelyn uccise in battaglia il rivale Gruffydd ap Rhydderch e riconquist\u00f2 il Deheubarth. A questo punto si alle\u00f2 con \u00c6lfgar, figlio di Leofric, Earl della Mercia, che era stato privato della sua contea dell'Anglia orientale da Harold Godwinson e i suoi fratelli. Alla fine \u00c6lfgar riacquist\u00f2 la sua contea e dette in sposa a Gruffydd la figlia Ealdgyth.\nIntorno a questo periodo, Gruffydd fu anche capace di conquistare il Morgannwg e il Gwent. Nel 1056 sconfisse un'armata inglese vicino a Glasbury. Gli inglesi riconobbero la sua sovranit\u00e0 su tutto il Galles. Gruffydd raggiunse un accordo con Edoardo il Confessore, ma la morte del suo alleato \u00c6lfgar, nel 1062 lo indebol\u00ec. Cos\u00ec, in quello stesso anno, Harold Godwinson ebbe l'approvazione reale per un attacco a sorpresa contro la corte di Gruffydd a Rhuddlan. Gruffydd, avvertito in tempo, evit\u00f2 per\u00f2 la cattura e fugg\u00ec con una nave. L'anno successivo, il 1063, Harold e il fratello Tostig del Wessex attaccarono il Galles sia per terra sia per mare e Gruffydd dovette rifugiarsi nella Snowdonia, dove fu ucciso il 5 agosto da un suo uomo.\nConseguenze.\nA questo punto Harold ne spos\u00f2 la vedova, Ealdgyth, mentre il regno fu diviso nei tre principati tradizionali. Bleddyn ap Cynfyn e suo fratello Rhiwallon si accordarono con Harold e divennero sovrani del Gwynedd e del Powys. In seguito Harold fu sconfitto nella battaglia di Hastings (1066) dai Normanni. Dopo la sua morte, i figli Maredudd e Idwal si scontrarono e furono sconfitti nel 1070 da Bleddyn e Rhiwallon nella battaglia di Mechain. Entrambi morirono, l'uno nello scontro e l'altro per le ferite. Harold ebbe anche una figlia, Nest, che spos\u00f2 Osbern FitzRichard."}
{"id": "340790", "revid": "125134911", "url": "https://it.wikipedia.org/wiki?curid=340790", "title": "La zingara (programma televisivo)", "text": "La zingara \u00e8 stato un programma televisivo italiano di genere game show.\nStoria del programma.\nAndato in onda su Rai 1 nell'access prime time in diversi periodi, dal 2 ottobre 1995 al 22 novembre 2002, \"La zingara\" era lo spin-off del preserale \"Luna Park\" di cui era diventato il gioco pi\u00f9 noto. Tra i conduttori storici di questo programma figurano Paolo Bonolis, Carlo Conti, Pippo Baudo e Giorgio Comaschi. Ai testi ha collaborato Bruno Broccoli con il figlio Umberto. La sigla del programma \u00e8 scritta da Saverio Grandi e Claudio Guidetti e interpretata da Cloris Brosca.\nAlla fine del 1997 il gioco della \"zingara\" venne leggermente modificato e proposto come gioco all'interno del quiz \"Colorado - Due contro tutti\". In tale occasione Cloris Brosca venne ribattezzata la \"Regina della piramide\", mentre le carte raffiguravano i pianeti del sistema solare.\nNel 1998, il gioco viene proposto nella sua versione originale all'interno del quiz preserale \"In bocca al lupo!\".\nIl leitmotiv della trasmissione in access era:\nQuello della versione itinerante era:\nCaratteristiche.\nQuesto gioco inizialmente era parte integrante del programma televisivo \"Luna Park\" e, per via del successo ottenuto, divenne un programma a s\u00e9, che nel 1997 ebbe anche una versione itinerante in giro per l'Italia.\nIl concorrente chiamato a giocare deve scegliere una carta tra le sette disponibili sul tavolo della Zingara, interpretata sempre da Cloris Brosca.\nSe \u00e8 una carta buona, la Zingara fa una domanda in rima alla quale il giocatore deve rispondere se vuole vincere il premio in danaro; se non \u00e8 in grado di rispondere non vince, ma pu\u00f2 continuare a giocare scegliendo un'altra carta. Pi\u00f9 il giocatore va avanti, pi\u00f9 i premi aumentano, e in modo proporzionale aumentano le difficolt\u00e0 e anche le probabilit\u00e0 di pescare la carta chiamata la \"Luna Nera\"; se ci\u00f2 accade il gioco finisce e il giocatore perde tutto quanto ha accumulato fino a quel momento, egli per\u00f2 dopo ogni domanda pu\u00f2 scegliere se continuare o fermarsi.\nLe risposte alle domande erano solitamente proverbi e modi di dire italiani.\nLa musica della sigla \u00e8 di Chicco Santulli. Le tastiere e il sintetizzatore sono programmati e suonati da Luca Bignardi e Mauro Malavasi; per quanto riguarda la sezione ritmica, il basso \u00e8 suonato da Ignazio Orlando e la batteria \u00e8 suonata da Antonello Giorgi; la sezione fiati ha Marco Tamburini alla tromba e Sandro Comini al trombone.\nProdotti derivati.\nIn contemporanea alla messa in onda del quiz, venne messo in commercio con un buon successo di pubblico, un gioco da tavolo, ispirato al programma e prodotto da Editrice Giochi.\nNel 1996 Bruno Broccoli e il figlio Umberto, autori del programma, hanno scritto il libro \"Luna Park. La Zingara\", compendio di tutti gli indovinelli posti dalla zingara, finalista del premio Satira dello stesso anno."}
{"id": "340793", "revid": "765341", "url": "https://it.wikipedia.org/wiki?curid=340793", "title": "Iago ab Idwal", "text": "Figli di Idwal Foel, nel 942, alla morte del padre, sarebbero dovuti succedere al trono del Gwynedd. Ma Hiwell Dda del Deheubarth ne approfitt\u00f2 per invadere il Gwynedd e spodestare i giovani principi. Alla morte di Hiwell, nel 950, Iago e Ieuaf sconfissero i suoi figli nella battaglia di Nant Carno e li scacciarono dal Gwynedd. \nDopo una serie di raid effettuati da ambo le parti, le due dinastie si scontrarono nella battaglia di Llanrwst, dove la progenie di Howell fu sconfitta e respinta a Ceredigion. A questo punto sorsero contrasti tra Iago e Ieuaf, che fu fatto prigioniero dal fratello (969). Iago regn\u00f2 fino al 979, quando fu fatto prigioniero dal figlio di Ieuaf, Hywel, che prese il potere."}
{"id": "340795", "revid": "287204", "url": "https://it.wikipedia.org/wiki?curid=340795", "title": "Ieuaf ab Idwal", "text": "Il suo vero nome era Idwal, ma per evitare confusioni col padre negli annali \u00e8 chiamato Ieuaf, cio\u00e8 \"junior\".\nFigli di Idwal Foel, nel 942, alla morte del padre, avrebbero dovuto succedere al trono del Gwynedd. Ma Hiwell Dda del Deheubarth ne approfitt\u00f2 per invadere il Gwynedd e spodestare i giovani principi. Alla morte di Hiwell, nel 950, Iago e Ieuaf sconfissero i suoi figli nella battaglia di Nant Carno e li scacciarono dal Gwynedd Dopo una serie di raid effettuati da ambo le parti, le due dinastie si scontrarono nella battaglia di Llanrwst, dove la progenie di Howell fu sconfitta e respinta a Ceredigion. A questo punto sorsero contrasti tra Iago e Ieuaf, che fu fatto prigioniero dal fratello (969). Iago regn\u00f2 fino al 979, quando fu fatto prigioniero dal figlio di Ieuaf, Hywel, che prese il potere."}
{"id": "340798", "revid": "32116", "url": "https://it.wikipedia.org/wiki?curid=340798", "title": "Millenium Falcon", "text": ""}
{"id": "340801", "revid": "767487", "url": "https://it.wikipedia.org/wiki?curid=340801", "title": "Racconti perduti", "text": "I Racconti perduti \u00e8 un'antologia di racconti fantasy di J. R. R. Tolkien ambientati nella Terra di Mezzo, pubblicati dal figlio Christopher Tolkien nel 1983; costituiscono la seconda parte dei \"Racconti ritrovati\". Nell'edizione originale inglese della \"The History of Middle-earth\" i due volumi sono entrambi chiamati col nome di \"The Book of Lost Tales\"; sono l'unica parte della \"History\" tradotta in italiano.\nCome i \"Racconti ritrovati\", i \"Racconti perduti\" raccolgono i testi che costituirono il punto di partenza per il complesso sistema di miti contenuto ne \"Il Silmarillion\". I \"Racconti perduti\" sono costituiti da sei brani:"}
{"id": "340803", "revid": "15756", "url": "https://it.wikipedia.org/wiki?curid=340803", "title": "Giorgio Comaschi", "text": "Biografia.\nGiorgio Comaschi, bolognese, \u00e8 giornalista professionista dal 1978.\nHa lavorato per il quotidiano Corriere dello Sport - Stadio fino al 1985 per poi passare a La Repubblica dove si \u00e8 occupato di sport e spettacolo. Nel 1993 ha vinto il Premio Beppe Viola per il giornalismo sportivo. Dal 1994 ha lasciato il giornale diventando \"free-lance\" e conservando collaborazioni con vari quotidiani. Attualmente collabora con il quotidiano QN - Il Resto del Carlino, La Nazione, e Il Giorno con la rubrica settimanale \u201cLa Mosca\u201d, un appuntamento satirico sugli usi e costumi dei bolognesi.\nTelevisione.\nHa condotto per Telemontecarlo le edizioni 1993-1994 e 1994-1995 di \"Galagoal\". Ha collaborato come inviato a \"Quelli che il calcio\" e condotto il programma \"Taxi\" di Lucio Dalla su Rai 3. Sempre in televisione ha partecipato per due edizioni, nel 1995 e nel 1996, come inviato esterno al programma \"Carramba che sorpresa!\" con Raffaella Carr\u00e0 su Rai 1. Nel 1997 ha condotto, come spalla di Milly Carlucci, due \"Feste della mamma\" e, sempre su Rai 1, un capodanno da Assisi, \"La notte degli angeli\" 1997. Dal 1997 al 2000 ha girato le piazze d\u2019Italia con la striscia \"La Zingara in viaggio\" su Rai 1. \u00c8 stato autore e conduttore della 41\u00b0 (1998) e 42\u00aa edizione (1999) dello \"Zecchino d'Oro\" partecipando poi col personaggio del Mago Zurloff anche a \"La Banda dello Zecchino\" Nel 2000-2001 ha partecipato, su Rai 2, a \"I fatti vostri\". Nel 2002 ha viaggiato su \"Adriatica\", la barca di \"Velisti per caso\", conducendo per un periodo la serie su Rai 3 con Patrizio Roversi e Syusy Blady. Dal 2009 partecipa nel ruolo minore del geometra Zoboli alla serie televisiva L'ispettore Coliandro.\nLa Zingara.\nDall'estate del 1997 fino a quella del 2000 ha condotto assieme a Cloris Brosca buona parte delle puntate del fortunato gioco-quiz televisivo di Raiuno \"La zingara\" nella sua versione itinerante in giro per l'Italia.\nTeatro.\nHa ideato e interpretato, diversi spettacoli teatrali tra i quali: \u201cChi ha visto Biancaneve\u201d, \u201cI sogni son desideri\u201d, \u201cL\u2019omino dei lupini\u201c, \u201cCalciobalilla\u201c, \u201cBuonanotte signorina Esposito\u201c, \u201cChiss\u00e0 se i barboni fanno l\u2019amore\u201d, \u201cFagiolino e Biavati caduti dalle nuvole\u201c, \u201cStump\u201d, \u201cDelitto a teatro\u201d, \u201cRiunione di consiglio\u201d, \u201cCommendator Paradiso\u201d (ambientato nel 1964, su Dall\u2019Ara e il giallo dello scudetto del BFC Bologna Football Club), \u201cFra la via Emilia e il West\u201d (uno spettacolo tratto da Cittan\u00f2va blues, il libro di Francesco Guccini che racconta il suo passaggio da Modena a Bologna negli anni \u201870), oltre a girare come regista video alcuni cortometraggi. Per pi\u00f9 di dieci anni ha diretto un gruppo di attori chiamati \u201cLa compagnia del giallo\u201d, con cui ha portato in giro la formula di dinner show \u201cCena con delitto\u201d in numerosi teatri e ristoranti di tutta Italia. Insieme ad Antonio Albanese ha diretto dal 2005 al 2008 una scuola teatrale, \u201cTeatro Lab Bologna\u201d, per un progetto della Fondazione del Monte di Bologna e Ravenna. Nell\u2019estate 2008 ha portato lo spettacolo dedicato a Guglielmo Marconi \u201cQuello della radio \u2013 Marconi, la storia dell\u2019uomo che ha cambiato il mondo\u201d, in Australia (Perth, Adelaide, Melbourne e Sydney). Nel 2009, sempre grazie alla Regione Emilia-Romagna, ha replicato lo spettacolo al Teatro Duse di Bologna, in Canada (a Vancouver, Montr\u00e9al, Toronto e Ottawa), al Festival della Filosofia di Modena, in Belgio (a Bruxelles, Liegi e Genk) e a Londra. Nei mesi di ottobre e novembre 2009 ha portato a New York (recitando in inglese con attori americani) il dinner show \u201cPuar\u00f2 e la casa di madame Clicot\u201d replicato al Gradisca Restaurant. Nel 2010 ha portato in scena \u201cIl mistero di Felix Pedro\u201d, dedicato a Felice Pedroni, emigrante di Fanano che scopr\u00ec l\u2019oro in Alaska nel 1902 e fond\u00f2 la citt\u00e0 di Fairbanks. Nel 2012 ha ideato \u201cSan Petronio con vista\u201d, una curiosa visita-spettacolo all\u2019interno della basilica di San Petronio per sostenere i lavori di restauro della chiesa. Nello stesso anno ha condotto una serie di visite-spettacolo ai Musei Universitari di Bologna. Nel 2013 ha portato sul palcoscenico \u201cCalde le pere\u201d uno spettacolo sugli anni d\u2019oro delle case chiuse, la Bologna del sesso dagli anni \u201820 agli anni\u201850. Il 2014 \u00e8 l\u2019anno di \u201cMa te ci sei su Feizbuk?\u201d un monologo cabarettistico sui tic di questo decennio. Nel 2015 ha scritto e portato in scena \u201cLa Farina va in Amore\u201d uno spettacolo interamente dedicato alla storia del pane dall\u2019Ultima Cena in avanti.\nL\u2019ultimo spettacolo, in ordine di tempo, \u00e8 del 2016 e si intitola \"Quelli che la vita l\u2019\u00e8 bela (senza l\u2019umbrela)\". \u00c8 dedicato al giornalista Beppe Viola; attingendo dai libri di Beppe Viola e da quelli che parlano di lui, Giorgio Comaschi, insieme ad Alessandro Pilloni, rilegge la storia della Milano degli anni Sessanta e Settanta che ha lasciato un segno indelebile nel linguaggio teatrale, comico e giornalistico.\nRadio.\nHa condotto per tre anni, dal 1995 al 1998, il programma radiofonico \u201cQuelli che la radio\u201c in coppia con Giorgio Conte su Radio 2.\nLibri.\nHa pubblicato 8 libri: \u201cCiop\u201d (ed. Zelig), \u201cCerto che voi di Bologna\u201d, \u201cIl rapimento di Roberto Baggio\u201d, \u201cScusi per Bologna? Lei bisogna che faccia il giro\u201d (ed. Pendragon). Nel 2009 \u00e8 uscito, per Pendragon, il libro \u201cMosche su Bologna\u201d, una raccolta di articoli satirici sugli usi e costumi dei bolognesi dalla fortunata rubrica del sabato \u201cLa Mosca\u201d tuttora pubblicata ogni settimana su \u201cIl Resto del Carlino\u201d. Nel 2010, in seguito alla stesura teatrale dell\u2019omonimo spettacolo, pubblica \u201cFelix Pedro\u201d (ed. Pendragon), l'incredibile avventura di Felice Pedroni dalla miseria degli Appennini alle miniere d'oro dell'Alaska. Nel 2014 escono, sempre con Pendragon, \u201cIl calcio \u00e8 roba da ridere\u201d, un'irresistibile carrellata di racconti e di aneddoti per ricordare sempre che il calcio non \u00e8 poi tutto questo dramma, e \u201cSpaghetti alla bolognese\u201d, una carrellata di vizi e virt\u00f9 della citt\u00e0 dei tortellini (e non degli spaghetti).\nInternet.\nHa realizzato 3 video-narrazioni per la piattaforma digitale Sinarra.tv: uno dedicato allo spettacolo Cittan\u00f2va blues (tratto dal libro di Francesco Guccini), uno ispirato alle vite di Gugliemo Marconi e Renato Dall'Ara e l'ultimo ispirato al libro \"L'isola della noce moscata\" di Giles Milton."}
{"id": "340804", "revid": "1543377", "url": "https://it.wikipedia.org/wiki?curid=340804", "title": "Lingua aUI", "text": "aUI \u00e8 una lingua artificiale creata da John W. Weilgart.\nGrammatica.\naUI si serve di 42 fonemi (incluse variazioni nasalizzate delle vocali per i numeri), ad ognuno dei quali \u00e8 associato un significato.\nLa lingua fu progettata per far s\u00ec che idealmente il significato di ogni fonema fosse legato con le propriet\u00e0 del fonema stesso. Il fonema /b/, per esempio, che significa \"insieme\", viene pronunciato con le labbra pressate insieme. Alla i breve, che significa \"luce\", viene associato il suono dalla frequenza pi\u00f9 alta, il pi\u00f9 luminoso, mentre la I lunga, che significa \"suono\", richiede pi\u00f9 tempo per la pronuncia, perch\u00e9 il suono viaggia meno velocemente della luce.\nOgni fonema ha anche un carattere che rappresenta il suo significato. Il simbolo per la a, che significa \"spazio\", per esempio, \u00e8 un cerchio per racchiudere uno spazio aperto. Il simbolo per la e, che significa \"movimento\", segue il movimento di una nebulosa a spirale. La u, che significa \"umano\", \u00e8 della forma di una v capovolta, che suggerisce un paio di gambe. La o, che significa \"vita\", viene rappresentata nella forma di una foglia, poich\u00e9 le piante e la fotosintesi costituiscono la base di tutte le forme di vita. La v, che significa \"attivo\", \u00e8 rappresentata da un fulmine, la cosa pi\u00f9 attiva in natura. Il carattere per la g, che significa \"dentro\", \u00e8 un puntino dentro a un cerchio. Il carattere per la t, che significa \"verso\", ha la forma di una freccia che punta verso destra.\naUI \u00e8 un tentativo di oligosintesi e si dice che sia stata trasmessa a John W. Weilgart da un essere di un altro pianeta."}
{"id": "340807", "revid": "111998062", "url": "https://it.wikipedia.org/wiki?curid=340807", "title": "Bergamo Film Meeting", "text": "Il Bergamo Film Meeting \u00e8 un Festival cinematografico che si svolge annualmente a Bergamo nel mese di marzo. Fondato dal giornalista Sandro Zambetti e diretto da Angelo Signorelli, \u00e8 organizzato dall'Associazione Bergamo Film Meeting ONLUS con lo scopo di favorire la conoscenza e la diffusione della cultura cinematografica sul territorio locale e nazionale . La sede principale delle proiezioni \u00e8 l'Auditorium di Piazza Libert\u00e0. In occasione del festival vengono organizzati incontri con gli autori, workshop, laboratori e altre attivit\u00e0 legate al mondo cinematografico e dell'arte. Tra le collaborazioni del Festival si segnalano la Fic - Federazione Italiana Cineforum, che edita la rivista \"Cineforum\", e la societ\u00e0 Lab 80 film.\nLe sezioni del Festival.\nMostra Concorso.\nBergamo Film Meeting \u00e8 nato come mostra cinematografica non competitiva, ma a partire dall'edizione del 1987 \u00e8 stata introdotta la sezione competitiva Mostra Concorso con un premio per i primi tre film classificati. Il premio, la \"Rosa Camuna\" d'oro, d'argento e di bronzo, viene assegnato secondo il giudizio espresso dal pubblico.\nDall'edizione 2009 il premio ha assunto il nome \"Premio Bergamo Film Meeting\" e a partire dal 2013 viene assegnato anche un premio in denaro al film vincitore della sezione.\nLa competizione internazionale, riservata ai nuovi autori, presenta lungometraggi inediti in Italia.\nVisti da vicino.\nLa sezione Visti da vicino \u00e8 dedicata a documentari di giovani autori indipendenti.\nKino Club.\nNel 2013 \u00e8 stata creata la rassegna internazionale Kino Club con proposte cinematografiche dedicate a giovani. Oltre alle proiezioni vengono sono laboratori, masterclass e altre attivit\u00e0 a tema cinematografico.\nLe pubblicazioni.\nIn ogni edizione viene pubblicato un catalogo generale e una o pi\u00f9 monografie."}
{"id": "340808", "revid": "729019", "url": "https://it.wikipedia.org/wiki?curid=340808", "title": "Sojuz 17", "text": "Sojuz 17 \u00e8 la denominazione di una missione della navicella spaziale Sojuz verso la stazione spaziale sovietica Saljut 4 (DOS 4). Si tratt\u00f2 del sedicesimo volo equipaggiato di questa capsula, del trentaduesimo volo nell'ambito del programma Sojuz sovietico nonch\u00e9 del primo volo equipaggiato verso la predetta stazione spaziale.\nMissione.\nDurante la missione vennero principalmente eseguiti esperimenti astrofisicali ed osservazioni astronomiche. In particolare si dovette provvedere a sostituire lo strato protettivo dello specchio dello strumento principale per l'esecuzione di osservazioni della superficie solare.\nUlteriori dati di volo.\nL'altezza della traiettoria d'orbita della Saljut 4 fu di circa 350\u00a0km sopra la Terra (ideale per l'effettuazione di osservazioni astronomiche). Per questo motivo furono necessarie, partendo dalla traiettoria d'orbita sopraindicata, ulteriori manovre orbitali per l'effettuazione dell'avvicinamento verso la stazione spaziale stessa. I parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "340814", "revid": "148107", "url": "https://it.wikipedia.org/wiki?curid=340814", "title": "Condizioni iniziali", "text": "In un sistema fisico descritto da un certo numero di variabili dinamiche, le condizioni iniziali sono rappresentate dall'insieme dei valori assunti da tali variabili in un certo istante t0 di riferimento detto istante iniziale. Tali condizioni permettono cos\u00ec di definire lo \"stato\" in cui si trova il sistema in quel dato istante ed a partire dallo \"stato iniziale\" \u00e8 possibile prevedere l'evoluzione fisica degli stati successivi del sistema a mezzo di equazioni differenziali che descrivono il sistema stesso.\nDescrizione.\nDeterminismo ed evoluzione degli stati.\nFatta esclusione della meccanica quantistica, i sistemi fisici generalmente sono supposti essere dei sistemi deterministici. Ci\u00f2 vuol dire che si suppone di poter prevedere quali saranno i valori delle variabili dinamiche che descrivono il sistema in un dato istante \"t\" conoscendo appunto le condizioni iniziali del sistema. Questo viene fatto attraverso le leggi fisiche che descrivono il sistema e la sua evoluzione.\nEsempi.\nSeguono degli esempi che chiariscono il concetto di condizione iniziale per alcuni sistemi fisici.\nDinamica.\nConsideriamo il sistema dinamico costituito da una molla con massa trascurabile e costante elastica \"k\", vincolata a muoversi lungo l'asse z. Un corpo di massa \"m\" non trascurabile \u00e8 legato all'estremo della molla ed \u00e8 soggetto alla forza gravitazionale. Fissato con zequilibrio il punto di equilibrio della molla, le condizioni iniziali sono l'estensione formula_1z0 della molla rispetto a tale punto e la velocit\u00e0 iniziale v0 lungo l'asse z. Attraverso la formula dell'oscillatore armonico \u00e8 quindi possibile conoscere velocit\u00e0 \"v\" e posizione \"z\" del corpo all'estremo della mossa in qualsiasi istante (nel futuro o nel passato) \"t\".\nMeccanica quantistica.\nNel caso della meccanica quantistica le condizioni iniziali del sistema (chiamate pi\u00f9 spesso in questo caso \"stato iniziale\") non sono definite assegnando dei valori alle variabili dinamiche. Ogni stato \u00e8 associato ad una funzione, chiamata funzione d'onda, che definisce invece la densit\u00e0 di probabilit\u00e0 di ottenere un certo valore piuttosto che un altro attraverso un processo di misura. Uno stato iniziale \u00e8 quindi associato ad una funzione d'onda formula_2.\nIn questo caso l'evoluzione temporale consiste nel determinare quale funzione d'onda formula_3 descriver\u00e0 il sistema all'istante \"t\"."}
{"id": "340821", "revid": "15756", "url": "https://it.wikipedia.org/wiki?curid=340821", "title": "Menone (dialogo)", "text": "Il Menone \u00e8 un dialogo platonico incentrato sul rapporto tra la virt\u00f9, che si giunge ad identificare con la conoscenza, e la teoria delle idee.\nIl dialogo \"Menone\" \u00e8 caratterizzato da una forte drammatizzazione (intesa nel senso di atto scenico) in cui i due protagonisti si muovono in una sorta di palcoscenico mettendo a parte gli ascoltatori (i lettori in questo caso) dei ragionamenti effettuati. Il \"Menone\" affronta vari problemi: l'essenza della virt\u00f9, la sua l'insegnabilit\u00e0 (questione approfondita nel Protagora) e la teoria della conoscenza in quanto \"reminiscenza\".\nStruttura e contenuto del \"Menone\".\nInsegnabilit\u00e0 ed essenza della virt\u00f9.\nMenone apre il dialogo chiedendo a Socrate se sia possibile insegnare la virt\u00f9. Socrate ammette che il problema \u00e8 molto complesso e che gli farebbe piacere ragionarci intorno insieme a Menone; per\u00f2, prima di sapere se la virt\u00f9 sia insegnabile o meno, bisognerebbe definire l'essenza della virt\u00f9.\nLa risposta di Menone: ci sono varie forme di virt\u00f9.\nMenone risponde alla domanda di Socrate su cosa sia la virt\u00f9 affermando che la virt\u00f9 \u00e8 relativa, o meglio che la virt\u00f9 del comandante \u00e8 quella di saper comandare, che quella del soldato \u00e8 quella di obbedire, quella del marinaio di saper navigare e cos\u00ec via. Socrate per\u00f2 invita l'amico a riflettere: si cercava una virt\u00f9 e se ne sono trovate tante. \u00c8 allora evidente che si deve operare una scrematura, ossia che debba esistere qualcosa di comune tra queste varie virt\u00f9, una forma comune a tutte. Menone arriva allora ad una definizione pi\u00f9 generale.\nIl secondo tentativo di definire la virt\u00f9: la virt\u00f9 \u00e8 sapere comandare.\nMenone, compreso l'errore precedente, arriva a definire la virt\u00f9 come la capacit\u00e0 di saper comandare. Socrate \u00e8 soddisfatto, perch\u00e9 Menone \u00e8 arrivato ad una generalizzazione pi\u00f9 ampia, arrivando ad un'unica forma di virt\u00f9. Tuttavia Socrate mostra di essere dubbioso anche su questa definizione: quella che \u00e8 stata definita, infatti, \u00e8 solo una forma di virt\u00f9, giacch\u00e9 certo un servo non potrebbe mai essere virtuoso se la virt\u00f9 consistesse proprio nel comandare gli altri uomini.\nTerzo tentativo: la virt\u00f9 \u00e8 capacit\u00e0 di desiderare cose belle e sapersele procurare.\nMenone arriva allora a concepire la virt\u00f9 come la capacit\u00e0 di desiderare le cose belle, intese in senso greco, quindi anche buone e grandi, e nel sapersele procurare. Socrate \u00e8 convinto ora che la definizione sia pervenuta ad una perfezione ulteriore, anche se ci sono alcuni aspetti da rivedere. L'obiezione di Socrate \u00e8 pi\u00f9 difficile questa volta: egli innanzitutto rettifica il termine \"bello\" (\u03ba\u03b1\u03bb\u03cc\u03c2, \"kal\u00f2s\") in \"buono/vantaggioso\"; successivamente sostiene che tutti desiderano cose buone (chi desidera cose cattive commette un errore di valutazione poich\u00e9 ritiene che le cose cattive possono essere per lui vantaggiose), dunque la definizione di Menone si riduce alla sola capacit\u00e0 di sapersi procurare le cose buone. Menone si trova d'accordo. Il terzo tentativo di definizione di Menone arriva per\u00f2 ad una tautologia: definisce infatti una virt\u00f9 come il sapersi procacciare le cose belle secondo giustizia; dato che per\u00f2 la giustizia \u00e8 una parte della virt\u00f9 si entra in un circolo vizioso in cui si definisce il tutto con una parte di esso. Menone non sa pi\u00f9 proseguire.\nRitorno al problema originario: la virt\u00f9 \u00e8 insegnabile?\nPoich\u00e9 la questione del dialogo \"Menone\" non \u00e8 tanto l'essenza della virt\u00f9, ma l'insegnabilit\u00e0 della virt\u00f9, Socrate decide di rispondere al quesito originario di Menone, decidendo di definire la virt\u00f9 in modo ipotetico come una qualit\u00e0 posseduta dall'anima. Il problema dell'insegnabilit\u00e0 della virt\u00f9, posto fin dall'inizio da Menone, viene risolto da Socrate in questo modo: la virt\u00f9, se \u00e8 insegnabile, dovr\u00e0 essere scienza, giacch\u00e9 solo la scienza \u00e8 insegnabile. Menone si trova difatti d'accordo con Socrate. D'altronde bisogna altres\u00ec constatare che la virt\u00f9 \u00e8 un bene, affermazione che Menone non nega. Se \u00e8 un bene la virt\u00f9 avr\u00e0 anche le seguenti caratteristiche: sar\u00e0 cio\u00e8 utile e giovevole a coloro che la possiedono. Socrate spiega anche che tutte le cose sono buone, utili e giovevoli se sono utilizzate in modo giusto, cio\u00e8 secondo ragione. Ci\u00f2 dunque che distingue una cosa buona da una cattiva \u00e8 la \"ragionevolezza\", il \"conoscere\", il \"sapere\". Se la virt\u00f9 ha tutte queste caratteristiche, ossia di essere buona, utile e giovevole, ne conseguir\u00e0 che la virt\u00f9 richiede ragionevolezza, conoscere e sapere. Ma se la virt\u00f9 si basa su questi tre precetti, ne risulta che \u00e8 scienza, e che non la si pu\u00f2 possedere in maniera innata, ma dev'essere trasmessa; allora, se pu\u00f2 essere trasmessa, e dunque insegnata, la virt\u00f9 \u00e8 scienza ed \u00e8 insegnabile.\nEsistono i maestri di virt\u00f9?\nIl ragionamento fin qui addotto \u00e8 corretto per Socrate. La soluzione cos\u00ec trovata incappa per\u00f2 in un non secondario problema: se la virt\u00f9 \u00e8 scienza, e quindi insegnabile, si dovrebbero trovare dei maestri di virt\u00f9 e degli scolari di virt\u00f9. Solo che mentre \u00e8 indubbio che ci siano scolari di virt\u00f9 (giacch\u00e9 proprio Menone vorrebbe apprendere la virt\u00f9) non \u00e8 cos\u00ec chiaro se esistano anche maestri di virt\u00f9. Ci sono maestri di virt\u00f9? Socrate pensa di no, mentre Menone riconosce che i sofisti, che si proclamano maestri di virt\u00f9, alle volte gli sembrano tali, alle volte no.\nL'entrata in scena di Anito: chi \u00e8 maestro di virt\u00f9 e chi no.\nA questo punto nel dialogo entra in scena Anito, che nella realt\u00e0 storica fu uno dei principali accusatori di Socrate. Ad Anito Socrate chiede se i sofisti sono maestri di virt\u00f9. Anito, al solo sentir nominare i sofisti s'infuria, scagliandosi contro costoro poich\u00e9 affermano di far crescere al meglio i giovani sotto la loro tutela, quando invece non fanno che inquinarne gli animi. Anito afferma che ci sono s\u00ec maestri di virt\u00f9, ma non sono essi da ricercare tra le file dei sofisti. Per Anito ogni cittadino ateniese onesto e ligio alle leggi pu\u00f2 insegnare ai suoi figli che cosa sia la virt\u00f9, poich\u00e9 \u00e8 esso stesso un cittadino virtuoso. A quest'affermazione Socrate mostra di avere seri dubbi: la risposta di Anito \u00e8 infatti in palese contraddizione con i fatti; neppure i grandi tra gli Ateniesi hanno saputo trasmettere la virt\u00f9 ai loro figli, si ponga il caso anche di grandi statisti e condottieri come Temistocle, Aristide, Pericle e Tucidide che, pur essendo senza dubbio uomini virtuosi, ebbero dei figli non alla loro altezza e che, anzi, si macchiarono di diversi peccati.\nScienza e retta opinione.\nDopo la confutazione di Socrate, Anito lo ammonisce di non parlare male dei grandi cittadini di Atene e lascia la discussione che riprende tra Socrate e Menone. La questione sul \"se esistono maestri di virt\u00f9\" \u00e8 cos\u00ec portata a soluzione da Socrate: oltre che alla scienza pu\u00f2 risultare altrettanto efficace la \"giusta opinione\". Questa giusta opinione \u00e8 una sorta di ispirazione divina con la quale l'uomo che la possiede inconsapevolmente, guida il popolo in modo retto. La giusta opinione \u00e8 una sorta di innato sesto senso che porta il detentore di tale bene a scegliere la strada migliore, a fare le giuste scelte. In questo senso la retta opinione non \u00e8 in nulla inferiore alla scienza. Tuttavia la scienza \u00e8 stabile, costante, mentre la retta opinione \u00e8 precaria giacch\u00e9 non si sostanzia di vera conoscenza del bene, ma di una sorta di riflesso di essa. Socrate ritiene infatti che i grandi uomini di Atene fossero virtuosi per retta opinione e non per scienza, motivo per cui non sarebbero riusciti ad insegnare la virt\u00f9 alla loro discendenza. Solo un possessore della vera scienza potr\u00e0 davvero insegnare e trasmettere la conoscenza della virt\u00f9.\nLa teoria dell'anamnesi.\nUno dei punti fondamentali del \"Menone\" \u00e8 costituito dall'esposizione della teoria della \"anamnesi\", ribadita in altri dialoghi da Platone e portata al suo massimo compimento nel Fedone. \nSi \u00e8 visto come Menone, dopo il terzo tentativo di definire la virt\u00f9, si arrenda ammettendo di non essere capace a definirla in modo corretto. Menone, a questo punto, aveva obiettato, alla maniera dei Sofisti, che \u00e8 inutile ricercare una cosa che non si conosce giacch\u00e9, quand'anche la si sia trovata, non conoscendola, non la si riconoscerebbe come la soluzione del problema posto (\"Menone\", 80 d).\nSocrate obietta a questa conclusione di stampo gorgiano, esponendo la sua teoria della conoscenza: l'anima \u00e8 immortale, e quando il corpo che la possiede muore, essa va nell'Ade, da dove fa ritorno trascorso un certo lasso di tempo, tornando in un altro corpo. In questo lasso di tempo, l'anima ha conosciuto tutto, e quando prende posto in un altro corpo, non fa altro che dimenticare tutto. Questa conoscenza, per\u00f2, \u00e8 latente in lei, e per risvegliare questa conoscenza l'uomo deve fare della sua vita una costante ricerca del sapere perduto, ma che pu\u00f2 essere ritrovato in ogni momento. L'anima dev'essere sollecitata a ricordare, per portare nuovamente alla luce i concetti appresi un tempo (\"Menone\", 81 c-d).\nPer comprendere pienamente il pensiero platonico bisogna distinguere il contenuto dei dialoghi dal messaggio che vogliono trasmettere. Platone far\u00e0 del mito, che da sempre si era posto in contrapposizione alla filosofia, un uso razionale, attribuendo ad esso il compito di venire in aiuto al puro logos, che pur conoscendo e facendosi portatore di verit\u00e0 non riesce a trasmetterla; il mito si presenter\u00e0 come una storia che, presa senza il messaggio che veicola, non dice nulla, ma colui che considera il suo messaggio, anzich\u00e9 la storia dal valore fittizio, capisce la sua essenza. Entrando nel vivo del problema, quando Platone spiega (come sopra riportato) come la conoscenza sia un'anamnesi, vuole in realt\u00e0 mettere in evidenza come l'anima prescinda dal corpo in quanto io-pensante, ed inoltre vuole dividere la realt\u00e0 in due piani: quello sensibile e mutevole, dal quale non si ricava la conoscenza in quanto sempre mutevole, ed un piano intelligibile e di puro pensiero nel quale e del quale l'anima in quanto io-pensante \u00e8 immersa. Detto questo risulta quasi scontato il fatto che l'uomo, non potendo ricavare in alcun modo la verit\u00e0 dall'esperienza sensibile, faccia uso dell'anima e non del corpo, per questo l'uomo ricava da s\u00e9 medesimo la verit\u00e0, e questo per Platone \u00e8 un ricordare. La dialettica, forma dialogica del discorso, sar\u00e0 il mezzo per \"ricordare\"; inoltre, la dottrina spiega come l'anima entra in un altro corpo alla fine della vita; questo \u00e8 certamente di origine pitagorica, ma Platone vuole trasmettere come l'anima, accostata al saper pensare, sia data a tutti, ed inoltre egli espone tutto ci\u00f2 al fine di perseguire l'autentico senso del dialogo, che consiste nel mezzo per arrivare alle idee (\"Menone\", 82 b - 86 c).\nL'esperimento maieutico: tentativo di dimostrazione della fondatezza della teoria dell'anamnesi.\nUn passo cruciale del \"Menone\" \u00e8 l'esperimento maieutico fatto da Socrate per dimostrare al dubbioso Menone l'esattezza della sua teoria dell\"'anamnesi\". Viene interrogato uno schiavo di Menone che, per sua stessa ammissione, ignora i fondamenti della geometria. Socrate disegna sul terreno un quadrato di 2 piedi per lato e chiede allo schiavo di trovare la misura del lato del quadrato che abbia area doppia rispetto a quello disegnato. Se il quadrato disegnato ha lato uguale a 2 piedi, allora ha area uguale a 4 piedi. Quanto misurer\u00e0 il lato del quadrato di area uguale a 8 piedi? Senza pensarci il ragazzo sostiene che il quadrato da ricercare avr\u00e0 il lato di 4 piedi, esattamente il doppio del lato del quadrato di partenza. Sempre e solo interrogando lo schiavo, Socrate lo fa ragionare che il quadrato con lato di 4 piedi avr\u00e0 area uguale a 16 piedi, non certo a 8 piedi. \nIl ragazzo arriva allora a pensare che il lato del quadrato da cercare debba essere di misura intermedia tra i due piedi del lato del primo quadrato e i 4 piedi del lato del secondo. Per lo schiavo la soluzione \u00e8 che il lato deve misurare 3 piedi. Ancora una volta per\u00f2, sotto l'incessante interrogatorio di Socrate, arriva a notare che l'area del quadrato di 3 piedi \u00e8 di 9 piedi, e non di 8, come si doveva trovare.\nSocrate dichiara che l'esperimento sta comunque riuscendo: lo schiavo, dapprima cos\u00ec sicuro di s\u00e9, sta ora cominciando a rendersi conto di non sapere la misura del lato da trovare; a tale consapevolezza egli \u00e8 giunto da solo, senza aiuti esterni.\nSocrate torna ad interrogare lo schiavo sul problema e disegna sul terreno 4 quadrati uguali a quello di partenza, uno a fianco all'altro cos\u00ec che formino un quadrato di lato 4 piedi e di area 16 piedi. Il ragazzo riconosce che il quadrato di partenza \u00e8 la quarta parte del quadrato cos\u00ec ottenuto. A questo punto riconosce anche che il quadrato ottenuto tracciando una delle 2 diagonali di ciascun quadrato da 2 piedi \u00e8 quello cercato, ossia quello che ha area uguale a 8 piedi.\nSocrate si dimostra soddisfatto ribadendo a Menone che lo schiavo \u00e8 giunto a questa conclusione da solo, ha solo avuto bisogno di qualcuno che lo aiutasse a ricordare la conoscenza che l'anima aveva gi\u00e0 dentro di lui (\"Menone\", 85 d - 86 b).\nCritiche alla validit\u00e0 dell'esperimento maieutico.\nChe l'esperimento maieutico tratto dalla geometria possa rappresentare una prova della tesi che conoscere non \u00e8 altro che il\nricordo di un sapere pre-acquisito presta il fianco a diverse critiche. La prima di esse concerne lo status epistemico dell'oggetto\ndi conoscenza; se, infatti, sembra si possa affermare che i principi della geometria valgono a priori, e quindi non siano acquisiti\nper via empirica, lo stesso non pu\u00f2 dirsi dei concetti morali (come la virt\u00f9), che sono invece tratti dall'esperienza. Pertanto, in quest'ultimo caso non \u00e8 possibile affermare che la virt\u00f9 pu\u00f2 essere oggetto di scoperta, considerato che \u00e8 possibile scoprire qualcosa solo se si ha una qualche conoscenza (innata) della medesima, che viene risvegliata mediante il processo anamnestico. La seconda difficolt\u00e0 concerne la modalit\u00e0 di conduzione dell'esperimento maieutico. Un dato non trascurabile \u00e8, ad esempio, il fatto che Socrate conosce le risposte delle domande che pone, quindi ponendole nel giusto ordine potrebbe in qualche modo suggerire le risposte al suo interlocutore. Come si \u00e8 visto, in effetti, allorch\u00e9 Socrate disegna un altro quadrato avente un lato di 2 piedi a fianco al quadrato iniziale, il giovane schiavo fornisce una risposta sbagliata dicendo che essa misura 8 piedi quadrati, il che deriva da una rozza associazione con la risposta precedente (un quadrato avente lati di due piedi misura una superficie di quattro piedi (quadrati), cio\u00e8 del doppio del lato, uno avente i lati di 4 piedi misurer\u00e0 una superficie quadrata del doppio del lato, cio\u00e8 8). Questo significa che lo schiavo di Menone non ha una conoscenza innata della regola che governa il calcolo della superficie del quadrato.\nLa critica platonica contro la teoria della conoscenza sofistica.\nLa dottrina dell'anamnesi cos\u00ec espressa da Socrate/Platone \u00e8 un'ulteriore critica mossa nei confronti della teoria della conoscenza propugnata dai Sofisti, i maggiori dei quali, Protagora e Gorgia, sostenevano, rispettivamente, concezioni relativiste o scettiche. La teoria della conoscenza dei Sofisti, pertanto, induce gli uomini alla pigrizia attorno alla ricerca del vero, mentre la teoria dell'anamnesi li rende recettivi ed attivi nel cercare la verit\u00e0 dentro loro stessi.\nSocrate \u00e8 una torpedine?\nUn gustoso intermezzo del \"Menone\" si ha quando Menone accusa Socrate di essere una specie di torpedine, che intorpidisce chi la tocca. Menone afferma di aver tenuto molti discorsi intorno alla virt\u00f9 e alla sua natura, ma che adesso, opportunamente interrogato e confutato da Socrate, non sappia pi\u00f9 che cosa rispondere, ammaliato dall'arte con cui Socrate procede tramite domande ed opportune precisazioni. Sta proprio qui uno dei pi\u00f9 alti tributi che Platone riconosce al suo maestro Socrate: la capacit\u00e0 di mettere costantemente in dubbio le conoscenze dei suoi interlocutori al fine di farli giungere ad una pi\u00f9 profonda verit\u00e0, che non sia quella cos\u00ec superficiale che ostentavano all'inizio.\nLa figura di Anito nel \"Menone\".\nUn ultimo punto d'interesse del \"Menone\" consiste nella breve comparsa di Anito, corresponsabile della condanna a morte di Socrate per essere stato uno dei suoi accusatori. Nel dialogo in questione, Anito mostra infatti, oltre ad un'assoluta ignoranza intorno a problemi filosofici, anche una presa di posizione ingiustificata nei confronti dei Sofisti. Egli, infatti, non ne conosce minimamente le teorie, eppure le critica aspramente. In pi\u00f9, all'obiezione di Socrate in merito alla sua teoria sull'insegnabilit\u00e0 della virt\u00f9, Anito monta su tutte le furie minacciando Socrate di stare attento ad infangare il nome dei grandi di Atene, altrimenti potrebbe avere dei guai in futuro. Risulta ovvio il riferimento alla futura condanna di Socrate, accusato di empiet\u00e0 e di corruzione della giovent\u00f9, proprio alla maniera dei Sofisti, accuse che Socrate ha sempre rifiutato (vedere l'Apologia di Socrate)."}
{"id": "340827", "revid": "124562290", "url": "https://it.wikipedia.org/wiki?curid=340827", "title": "AMT (Genova)", "text": "LAMT, sigla di Azienda Mobilit\u00e0 e Trasporti, \u00e8 una societ\u00e0 per azioni, a capitale totalmente pubblico, concessionaria in esclusiva dei servizi di trasporto pubblico locale in tutta la citt\u00e0 metropolitana di Genova. \nNel 2017 ha trasportato circa 136 milioni di passeggeri.\nStoria.\nLe origini.\nA partire dagli anni quaranta dell'Ottocento, a Genova iniziarono a circolare alcuni servizi omnibus. In particolare nel 1841 l'armatore Raffaele Rubattino istitu\u00ec un pubblico servizio di omnibus per congiungere Sampierdarena a Ponte Pila, intuendo la necessit\u00e0 di pi\u00f9 veloci collegamenti tra Genova e il nascente polo industriale di Sampierdarena.\nNei decenni successivi le comunicazioni all'interno dell'attuale territorio comunale furono agevolate dalla costruzione di varie ferrovie: nel 1853 fu aperta la tratta Brignole-Busalla, nel 1856 la tratta Sampierdarena-Voltri e nel 1868 la tratta Brignole-Chiavari.\nAlla fine dell'Ottocento il servizio pubblico a Genova era affidato a tre diverse societ\u00e0, che sfruttavano solo in piccola parte le concessioni a loro attribuite:\nPer completezza bisogna ricordare che nel 1891 era entrata in servizio la funicolare idraulica di Sant'Anna.\nL'UITE.\nNel 1894 la societ\u00e0 tedesca AEG (Allgemeine Elektrizit\u00e4ts Gesellschaft) acquisisce FEF e TO.\nNel 1895 AEG fonda due nuove societ\u00e0: le OEG (Officine Elettriche Genovesi), che, a seguito dell'acquisizione della Societ\u00e0 Genovese di Elettricit\u00e0, avr\u00e0 il monopolio della distribuzione di elettricit\u00e0 per la trazione dei tram, e l'UITE (Unione Italiana Tramways Elettrici), che provveder\u00e0 all'elettrificazione delle linee della Compagnia Generale Francese di Tram.\nSotto il controllo della nuova propriet\u00e0, FEF e TO realizzano in pochi anni una rete tranviaria di oltre cinquantatr\u00e9 chilometri.\nNel 1901 FEF e TO vengono incorporate in UITE, che diventa quindi l'unico gestore del trasporto pubblico nel genovesato, lungo la costa da Nervi a Voltri e lungo le vallate fino a Prato e Pontedecimo.\nA causa dello scoppio della grande guerra la propriet\u00e0 dell'UITE passa ad alcuni imprenditori italiani.\nNel 1927 il comune di Genova acquisisce la maggioranza delle azioni della societ\u00e0.\nTrasformazione in Azienda Municipalizzata.\nL'UITE mantiene il suo status di societ\u00e0 fino al 1965, anno in cui il comune ne ottiene il completo controllo e la rinomina AMT (Azienda Municipalizzata Trasporti).\nEra intanto iniziata una profonda trasformazione dell'azienda che porter\u00e0 allo smantellamento di tutte le linee tranviarie entro il 1966, sostituite con filovie (anche queste poi smantellate definitivamente nel 1973) e con autolinee. \nL'AMT, tramite l'acquisizione di piccole aziende di trasporto spesso in crisi finanziaria, arriver\u00e0 anche a gestire l'intero servizio extraurbano del bacino di Genova.\nNel 1990, in occasione dei Mondiali di Calcio, viene inaugurato il primo breve tratto della nuova linea di metropolitana, tra Via Brin e Piazza Dinegro, prolungato nel 1992 alla stazione di Piazza Principe.\nNel 1998 viene inaugurata la nuova linea filoviaria tra il quartiere della Foce e il World Trade Center; a causa di successivi lavori stradali e di cambiamenti dei sensi di marcia in alcune strade del centro cittadino, tra il 2000 e il 2007 \u00e8 stata per lungo tempo completamente chiusa, quindi utilizzata solo parzialmente nella parte a levante.\nLa privatizzazione.\nNel 1999, a seguito di nuove norme legislative che impongono l'affidamento del servizio di trasporto pubblico tramite gara d'appalto, l'AMT viene privatizzata e torna ad essere societ\u00e0 per azioni, anche se controllata al 100% dal comune di Genova.\nNel 2002 i servizi extraurbani vengono ceduti alla nuova societ\u00e0 controllata AMT Extra, che a pi\u00f9 riprese sar\u00e0 ceduta alla societ\u00e0 Tigullio Pubblici Trasporti (controllata dall'amministrazione provinciale di Genova) e ribattezzata ALI - Autolinee Liguri Provincia di Genova. Successivamente la Tigullio Pubblici Trasporti e l'ALI si fonderanno determinando la nascita dell'ATP (Azienda Trasporti Provinciali S.p.A.)\nNel 2004 i servizi di manutenzione del parco mezzi e degli impianti passano alla nuova societa Azienda Mobilit\u00e0 e Infrastrutture (AMI) anch'essa di propriet\u00e0 del comune di Genova.\nNel 2005 il 41% della societ\u00e0 viene acquisito dalla societ\u00e0 TAG a sua volta controllata dalla francese Transdev per il 95% delle azioni e da Autoguidovie Italiane per il restante 5%.\nTra il 2003 ed il 2006, a seguito di lavori condotti a partire dal 1998, viene nuovamente prolungata la metropolitana, da Principe a Piazza De Ferrari, passando per il Porto antico e per Piazza Sarzano; la linea raggiunger\u00e0 poi la stazione di Brignole nel 2012.\nNel 2007 \u00e8 stata inaugurata una nuova filovia, allungata fino al quartiere di Sampierdarena, ma il servizio \u00e8 rimasto limitato al percorso risalente al 1998 (ad esclusione di un nuovo tratto realizzato per evitare il nuovo senso unico di Via Balbi); il 5 maggio 2008 \u00e8 iniziato l'utilizzo regolare dell'intera rete da piazza Vittorio Veneto a via Rimassa con l'impiego di nuovi mezzi snodati.\nSempre nel 2007 si \u00e8 sperimentato per la prima volta il collegamento via mare tra Pegli e il Porto Antico, il cosiddetto \u00abNavebus\u00bb, servizio che \u00e8 tuttora in vigore.\nDal 16 aprile 2010, a seguito dell'esito di una gara bandita dalla regione, \u00e8 passata ad AMT la gestione della storica Ferrovia Genova-Casella per un periodo di nove anni prorogabili per altri sei.\nIl ritorno alla propriet\u00e0 comunale.\nIl 3 marzo 2011 il gruppo RATP, tramite la controllata \"RATP Dev\", ufficializza l'acquisizione, nell'ambito della sua uscita dal capitale sociale della stessa Transdev, di Transdev Genova S.r.l. (la controllata di Transdev detentrice della quota di partecipazione in AMT) che viene ridenominata RATP Dev Genova.\nTuttavia RATP decide di non esercitare l'opzione per il rinnovo del contratto per un ulteriore triennio e rivende la propria quota al comune di Genova; a decorrere dal 1\u00ba gennaio 2012, quindi, l'intero pacchetto azionario torna di propriet\u00e0 del comune di Genova che deve restituire a RATP l'importo precedentemente ricevuto da Transdev entro il gennaio 2013.\nSi prevede per il secondo semestre del 2016, la privatizzazione di 20 linee AMT ad aziende private, con un bando.\nFusione con ATP.\nIl 22 novembre 2017, il Consiglio metropolitano della citt\u00e0 metropolitana di Genova, a seguito del parere gi\u00e0 espresso dagli enti controllanti le due societ\u00e0, ha approvato il progetto di fusione per incorporazione tra AMT S.p.A e ATP S.p.A. La fusione \u00e8 stata, quindi, deliberata nelle assemblee straordinarie di AMT S.p.A e ATP S.p.A tenutesi il 30 novembre 2017 e perfezionata il 28 febbraio 2018. In seguito alla fusione, ATP Esercizio, che gestisce i servizi extraurbani nella citt\u00e0 metropolitana, \u00e8 controllata da AMT che ne detiene la maggioranza.\nSuccessivamente alla fusione, l'8 maggio 2018 l'azienda ha acquisito azioni proprie a seguito del recesso della provincia della Spezia ed il successivo 27 giugno il comune di Genova ha effettuato un aumento di capitale tramite la cessione dei sette treni di terza generazione in servizio sulla metropolitana.\nL'11 ottobre 2019 un progetto di fusione per incorporazione di ATP Esercizio in AMT, gi\u00e0 approvato dal comune e dalla citt\u00e0 metropolitana di Genova, non \u00e8 stato portato a termine per l'opposizione di Autoguidovie S.p.A., socio privato di minoranza in ATP Esercizio.\nNel 2020 la citt\u00e0 metropolitana di Genova ha deliberato l'affidamento diretto alla controllante AMT del servizio di trasporto del lotto 2 (comprendente le linee extraurbane e quelle urbane nei comuni diversi dal capoluogo); dal 1\u00ba gennaio 2021, dopo che il Consiglio di Stato aveva respinto una richiesta di sospensiva presentata dal socio privato di ATP, Autoguidovie, i mezzi ed il personale di ATP esercizio sono stati trasferiti ad AMT che \u00e8 divenuta concessionaria del trasporto pubblico in tutti i 67 comuni della citt\u00e0 metropolitana di Genova nonch\u00e9 in altri comuni delle confinanti province di Savona (Varazze, Urbe), della Spezia (Maissana, Varese Ligure, Carro, Deiva Marina, Framura, Bonassola, Levanto), di Piacenza (Ottone), Parma (Bedonia) e Alessandria (Arquata Scrivia).\nAzionisti.\nAl 31 dicembre 2018 il capitale sociale risultava cos\u00ec ripartito:\nServizi e impianti gestiti.\nAttualmente AMT gestisce:\nImpianti particolari.\nAMT gestisce inoltre alcuni sistemi di trasporto particolari:\nL'azienda possiede anche 15 ascensori pubblici, i pi\u00f9 interessanti dei quali, dal punto di vista turistico e ingegneristico, sono:\nFerrovia Genova-Casella.\nNel 2010 all'AMT fu affidato, tramite procedura ad evidenza pubblica, l'esercizio della ferrovia Genova-Casella, di propriet\u00e0 della Regione Liguria, per conto della quale AMT opera dunque come impresa ferroviaria e gestore dell'infrastruttura.\nRimesse.\nL\u2019AMT dispone attualmente delle seguenti rimesse:\nLa flotta.\nLa flotta di AMT \u00e8 attualmente composta da 681 autobus e filobus, prevalentemente dei modelli Van Hool New AG 300, Mercedes Citaro, Solaris Urbino, Iveco CityClass e Menarinibus Citymood. Sono anche presenti bus elettrici Rampini E80 \nSono inoltre presenti 25 convogli per la linea metropolitana, 2 vetture per la ferrovia Principe-Granarolo e 4 veicoli impiegati sulle funicolari, oltre ai treni impiegati sulla ferrovia Genova-Casella.\nDal 1\u00b0 gennaio 2021 fanno parte della flotta AMT anche i mezzi precedentemente di propriet\u00e0 di ATP Esercizio."}
{"id": "340831", "revid": "1005847", "url": "https://it.wikipedia.org/wiki?curid=340831", "title": "Angelo Simonetti", "text": "\u00c8 stato il 13\u00ba vescovo della citt\u00e0 e diocesi di Pescia.\nNativo della frazione di Cornacchiaia, entr\u00f2 nel Seminario di Firenzuola all'et\u00e0 di dieci anni e fu ordinato sacerdote il 21 marzo 1885.\nNello stesso seminario, svolger\u00e0 la mansione di rettore.\nSacerdote novello, si dedic\u00f2 all'impegno politico, divenendo assessore e poi vicesindaco del comune di Firenzuola, incarichi che mantenne sino all'assegnazione della sua prima parrocchia, la Pievania di S. Piero in Mercato, a Montespertoli (FI).\nFu a S. Piero che gli giunse la bolla papale di nomina a vescovo di Pescia, il 16 dicembre 1907.\nScelse di essere consacrato presso il Seminario di Cestello, per mano dell'allora arcivescovo di Firenze Alfonso Maria Mistrangelo, il 9 gennaio 1908, e fece solenne ingresso a Pescia il 21 luglio.\nL'et\u00e0 liberale.\nIl Simonetti si dimostr\u00f2 un vescovo molto attento alla formazione culturale dei sacerdoti e allo studio di forme aggregative per i laici.\nIn diocesi, fiorirono molte importanti istituzioni culturali cattoliche, che educavano i giovani anche dal punto di vista sindacale e politico.\nL'interesse per le vicende politiche non lo abbandon\u00f2 mai e nel 1909, trovatosi in dissenso con il potente deputato liberale locale Ferdinando Martini, gi\u00e0 ministro della pubblica istruzione e massone di lungo corso, si mosse affinch\u00e9 nel collegio della Valdinievole si presentasse un candidato cattolico intransigente, nella persona dell'avvocato fiorentino Guido Donati, alternativo sia ai liberali che ai socialisti.\nNegli anni successivi, ove fu possibile, ad esempio nel comune di Massa e Cozzile, egli incoraggi\u00f2 esperienze amministrative di soli cattolici.\nVide di buon occhio la nascita del Partito Popolare Italiano ad opera del sacerdote siciliano Luigi Sturzo e permise a molti preti diocesani di farsene animatori e propagandisti.\nIl periodo fascista.\nDinnanzi alla nascita del Fascismo, si dimostr\u00f2 all'inizio oppositore, poi scelse la strada del dialogo, ma mantenendo spazi di autonomia e di velato dissenso.\nNon ebbe mai occasioni di scontro con i fascisti locali, tuttavia lasci\u00f2 ampia autonomia a quei settori del mondo cattolico locale gi\u00e0 vicini al Partito Popolare e che negli anni successivi avrebbero partecipato alla Resistenza e alla fondazione della Democrazia Cristiana.\nInnanzi alle Leggi razziali fasciste del 1938, si dimostr\u00f2 ostile.\nLa seconda guerra mondiale.\nDurante la seconda guerra mondiale, fu molto vicino alla popolazione di Pescia e della sua diocesi e promosse notevoli opere assistenziali a spese della chiesa locale.\nEgli stesso si occupava della sepoltura dei morti sotto i bombardamenti, facendoli inumare nell'orto dell'espiscopio, e intercedeva presso le autorit\u00e0, al momento dell'occupazione tedesca, per la liberazione dei prigionieri.\nCre\u00f2 con i suoi parroci una fitta opera d'accoglienza ai rifugiati, provenienti da molte localit\u00e0 della Toscana.\nRiusc\u00ec a salvare un suo sacerdote, che aveva partecipato ad azioni partigiane, appellandosi al Concordato (il sacerdote, sottoposto al diritto canonico, doveva essere \u201cimprigionato\u201d nel vescovato) e risparmiandolo alla fucilazione.\nIl gesto maggiormente ricordato dalla popolazione \u00e8 stato l'aver salvato la citt\u00e0 di Pescia dalla completa distruzione.\nI tedeschi in ritirata, infatti, per rappresaglia nei confronti dei partigiani locali (Pescia sar\u00e0 insignita della medaglia di bronzo della Resistenza per l'intensa attivit\u00e0 partigiana svolta sul suo territorio), avevano deciso di appiccare il fuoco alle case del centro abitato, a spese di centinaia di vittime.\nIl vescovo, prima attraverso una donna austriaca residente a Pescia, Assunta Mayerhofer, che gi\u00e0 aveva lavorato come interprete presso il comando tedesco e presso il Comune, poi recandosi personalmente dal comandante di piazza e offrendo la sua vita, riusc\u00ec a evitare la tragica azione.\nI tedeschi, tuttavia, distrussero tutti i ponti sul fiume Pescia e impiccarono ai ligustri del Viale Forti e del Viale Garibaldi venti ostaggi, in parte prigionieri presso il carcere demaniale, come rappresaglia per l'uccisione di due soldati tedeschi.\nIl Dopoguerra.\nNel Dopoguerra, ormai anziano, continu\u00f2 la sua opera pastorale intessuta d'impegno civico.\nFu insignito della megaglia d'oro al valor civile per aver impedito che Pescia fosse rasa al suolo.\nNon tenne posizioni apertamente anticomuniste e ci\u00f2 gli valse la stima e la collaborazione delle prime amministrazioni comunali liberamente elette della Valdinievole, in prevalenza di sinistra.\nAllo stesso tempo, per\u00f2, segu\u00ec l'opera di radicamento della Democrazia Cristiana, che era composta da molti esponenti dell'Azione Cattolica e di altre aggregazioni laicali, da lui formati.\nNel 1948, per festeggiare il quarantennale del suo ingresso a Pescia, l'AC, le ACLI, i Maestri cattolici ecc. promossero l'istituzione di una casa delle associazioni cattoliche di Pescia a lui intitolata, tuttora esistente, nei locali dell'ex chiesa di S. Maria Nuova.\nNel 1950, a pochi mesi dalla sua morte, fece scalpore una sua presa di posizione contraria al riarmo nucleare, che le sinistre, oppostesi nel 1949 all'ingresso dell'Italia nella NATO, utilizzarono come elemento di critica nei confronti del governo centrista (se ne parl\u00f2 su l'Unit\u00e0, organo di stampa del PCI).\nOrmai novantenne e ammalato, mor\u00ec il 14 agosto 1950.\nIl funerale fu, a detta dei testimoni, un autentico trionfo di popolo, senza distinzione politica o religiosa.\n\u00c8 sepolto nella cappella Turini della cattedrale di Pescia.\nGenealogia episcopale.\nLa genealogia episcopale \u00e8:"}
{"id": "340835", "revid": "122903309", "url": "https://it.wikipedia.org/wiki?curid=340835", "title": "Atlante (catena montuosa)", "text": "La catena montuosa dell'Atlante (in berbero: \u2d49\u2d37\u2d53\u2d54\u2d30\u2d54 \u2d4f \u2d53\u2d30\u2d5f\u2d4d\u2d30\u2d59, \"Idurar n Wa\u1e6dlas\"; ) \u00e8 una catena montuosa dell'Africa nord-occidentale, composta da diverse dorsali montuose, che si estende per circa 2.500 km tra Marocco, Algeria e Tunisia.\nNome.\nIl suo nome locale (berbero) \u00e8 \"Adrar n Dern\" (\"il Monte dei Monti\") ed anche il nome \"Atlante\", bench\u00e9 pervenuto tramite la mitologia greca, doveva essere in origine un toponimo locale (libico-berbero).\nGeologia.\nLa maggior parte delle rocce basaltiche del continente africano si formarono nel periodo Precambriano (cio\u00e8 tra i 4,5 miliardi di anni fa e i 570 milioni di anni fa) e, dal punto di vista geologico, risultano molto pi\u00f9 antiche della catena montuosa dell'Atlante.\nLa prima fase della deformazione tettonica che diede origine a quella che oggi \u00e8 la catena montuosa dell'Atlante interess\u00f2 soltanto l'Anti Atlante, che si form\u00f2 nell'era paleozoica, circa 300 milioni di anni fa. Formatasi a causa dell'avvicinamento delle placche africana e euroasiatica, la vetta pi\u00f9 elevata del sistema \u00e8 il Jbel Toubkal (), cui si aggiungono altre due cime oltre i quattromila metri: l'Ouanoukrim () e il Ighil M'Goun ().\nSuddivisione.\nIl massiccio dell'Atlante \u00e8 generalmente suddiviso in tre parti:\nMontagne principali.\nLe montagne principali dell'Atlante sono:"}
{"id": "340836", "revid": "198277", "url": "https://it.wikipedia.org/wiki?curid=340836", "title": "Nuorese Calcio 1930", "text": "L'U.S.D. Nuorese Calcio 1930, nota semplicemente come Nuorese, \u00e8 una societ\u00e0 calcistica italiana con sede nella citt\u00e0 di Nuoro.\nFondata nel 1930, \u00e8 una delle squadre di calcio pi\u00f9 antiche, titolate e conosciute della Sardegna: vanta la partecipazione a tre campionati di Serie C2, a ventisei di Serie D e a molti di Eccellenza, massimo campionato di calcio della regione.\nNell'annata 2019-2020 milita in Eccellenza, quinta divisione del campionato italiano di calcio.\nStoria.\nL'Unione Sportiva Nuorese fu fondata nel 1930. \u00c8 presenza fissa da molti anni nei campionati di calcio della regione Sardegna, fornendo anche validi giocatori alle societ\u00e0 professionistiche, tra i quali i pi\u00f9 famosi sono Pietro Paolo Virdis e Gianfranco Zola.\nAlla fine della stagione 1953-1954 giocata in Promozione sale di categoria dopo il ripescaggio e si ripete poi nel 1957-1958 con la vittoria del Campionato Nazionale Dilettanti.\nNel campionato del 1959-1960 anno in cui la \"Quarta serie\" cambi\u00f2 nome diventando Serie D arriv\u00f2 terza a sette punti dal Viareggio che and\u00f2 in Serie C.\nNella stagione 1964-1965 e nel 1967-1968 vince il campionato di Prima Categoria (al tempo massimo campionato a livello regionale). Nel 1970-1971 conquista nuovamente la vittoria in Promozione, centrando cos\u00ec la serie D in cui resta per nove stagioni di fila.\nNel campionato di serie D del 1973-1974 equivalente alla serie C2 degli anni a venire, arriva terza a 4 punti dalla prima classificata, ottenendo il piazzamento pi\u00f9 prestigioso di sempre, quell'anno la formazione del presidente Fulvio Bonaccorsi e allenata da Valentino Persenda era la seguente: Gentile - Mingioni - Brogiotti - Solinas - Paolini - Di Bernardo - Guida - Napoli - Pietro Paolo Virdis - Chicco Piras - Frieri, mentre nel 1975-1976 arriva sempre terza per\u00f2 a pari punti con il Rieti e a 6 punti dalla prima.\nNel 1979-1980 retrocede in Promozione, ma la stagione seguente riconquista l'Interregionale arrivando seconda nel girone B di Promozione e venendo successivamente ripescata.\nNel 1984 viene promossa per la prima volta in Serie C2 sulle note del nuovo inno sociale del cantautore sardo Benito Urgu, ma l'esperienza tra i professionisti dura soltanto un campionato, il 1984-1985, al termine del quale la Nuorese retrocede.\nIn questa stagione fa il suo esordio in maglia verde-azzurra quella che sarebbe diventata la stella del calcio sardo e uno dei giocatori pi\u00f9 talentuosi del mondo, Gianfranco Zola. La stagione seguente \u00e8 proprio Zola a consentire alla Nuorese un buon campionato, al termine del quale il talento di Oliena viene ceduto alla Torres in Serie C2.\nNelle stagioni successive la squadra sarda, dopo alcuni campionati di serie D, \u00e8 andata incontro a molte delusioni, retrocedendo sino al campionato di Prima Categoria. Con la gestione del presidente Sechi arriva il ripescaggio in Promozione e la vittoria del campionato. Dopo due tornei di Eccellenza chiusi al quarto posto e un altro terminato in nona piazza, con un nuovo gruppo societario capitanato dal notaio ed ex presidente del Torino Roberto Goveani arriva il ritorno nel calcio professionistico (grazie anche dell'apporto di grandi nomi come quello di Gianluca Festa). In due sole stagioni la Nuorese \u00e8 ritornata prima in serie D (al termine di un campionato di Eccellenza chiuso senza sconfitte, 26 vittorie e 4 pareggi) e poi, al termine del Campionato 2005-06, in serie C2 dove nel campionato 2006-07 arrivando quarta riesce a raggiungere i playoff per la promozione in C1, ma viene eliminata dal Pergocrema al primo turno.\nAl termine della stagione 2007-2008 ancora sotto la presidenza di Roberto Goveani viene esclusa dai campionati professionistici per irregolarit\u00e0 di bilancio. La societ\u00e0 presenta ricorso ai giudici amministrativi, ma prima il TAR del Lazio, poi il Consiglio di Stato respingono le richieste sancendo la fine del secondo stint dei \"mufloni\" nel professionismo.\nLa squadra riparte dal campionato di Promozione regionale, girone sud: dopo un anno in cui la squadra ha mancato il salto di categoria, nel 2010 la Nuorese ha ottenuto la promozione, con due giornate d'anticipo, nell'Eccellenza.\nNella stagione 2011-2012 milita nell'Eccellenza e conclude la stagione al penultimo posto. L'anno successivo rischia di non poter concludere l'iscrizione al campionato di Promozione.\nNella stagione 2012-2013 dopo una lunga bagarre estiva viene iscritta in extremis e il timone della societ\u00e0 \u00e8 preso dal nuovo presidente Michele Artedino che con una campagna acquisti oculata riporta subito in auge la compagine verdeazzurra, e cos\u00ec con la squadra allenata da Gianni Coccone vince il campionato dei record con quattro turni d'anticipo (74 punti su 90 disponibili con 20 punti di vantaggio sulla seconda in classifica, nessuna sconfitta e 72 reti fatte in 30 gare giocate) e ritorna nella massima divisione isolana.\nNella stagione 2013-2014 la Nuorese partecipa al campionato di Eccellenza e il 22 marzo di questa stagione nella sfida casalinga contro il Castiadas, vinta uno a zero dai barbaricini grazie al gol di Pierpaolo Falchi, la Nuorese allenata da Bernardo Mereu conquista con due giornate d'anticipo il campionato ritornando in serie D dopo otto stagioni di assenza. Nel campionato interregionale rimane per altre quattro stagioni, retrocedendo il 20 maggio 2018 in Eccellenza dopo la sconfitta per 2-0 nel derby contro il Lanusei. Dalla stagione 2019-2020 il presidente \u00e8 Maurizio Soddu.\nTifoseria.\nStoria.\nIl primissimo gruppo organizzato a supportare i colori verde-blu fu quello dei C.U.G. (commando ultr\u00e0 gradinata), ultras degli anni '80, stazionato principalmente in gradinata e dirottato solo alcune volte in curva. Questo gruppo non si \u00e8 ufficialmente mai sciolto, ma dopo alcuni anni molti dei partecipanti andarono a supportare la squadra non pi\u00f9 da ultras con il gruppo ma singolarmente.\nNel 1994 nacque il gruppo dei Boys, poi sciolto, anche se qualche volta si organizza e si riunisce per andare a tifare la squadra ma senza striscioni, bandiere e sciarpe. Un altro gruppo fondamentale \u00e8 quello degli Sconvolts Nuoro (abbreviato SN), gruppo nato il 23 ottobre 1999 e scioltosi dopo varie diffide e arresti (i motivi sono stati spiegati con un comunicato scritto pubblicato sul sito della squadra) dopo aver compiuto il decennale. Il gruppo fu inizialmente a fianco dei Boys, ma dopo dei momenti di tensione che portarono a delle rivalit\u00e0, tra i due gruppi torn\u00f2 la pace ma non quella amicizia degli anni precedenti.\nNella stagione 2013-2014 la curva \u00e8 stata presidiata dai Kaos Nuoro, gruppo emergente e in grande crescita.\nIl 2 aprile 2015 nacque il gruppo Ultras Nugoro, presente nella trasferta di Fondi proprio il giorno stesso.\nGemellaggi e rivalit\u00e0.\nLa tifoseria nuorese, schierata nella rete di amicizie a favore della squadra del capoluogo, sostiene alleanze con le tifoserie sarde di Cagliari, Olbia, (fu gemellaggio con le Brigate Bianche Olbia) e Tharros. Altre amicizie si verificano con le tifoserie di Pergocrema.In virt\u00f9 delle alleanze isolane, i nuoresi conseguono rivalit\u00e0 con le sarde Torres, Tempio e Taloro Gavoi."}
{"id": "340844", "revid": "287204", "url": "https://it.wikipedia.org/wiki?curid=340844", "title": "La met\u00e0 oscura", "text": "La met\u00e0 oscura \u00e8 un romanzo horror scritto da Stephen King e pubblicato nel 1989.\nTrama.\nKing scelse di usare l'idea di uno scrittore con un alter ego per scrivere il romanzo. Thad Beaumont vive in una piccola cittadina del Maine, Ludlow. Questo stesso paese era gi\u00e0 stato usato come ambientazione per il romanzo \"Pet Sematary\", e si trova a circa un'ora di macchina da Castle Rock, spesso usato nei romanzi di King. Il suo alter ego si chiama George Stark, e scrive libri su di un killer violento chiamato Alexis Machine, molto popolare e di successo. Quando si viene a sapere che Thad Beaumont, autore di opere pi\u00f9 impegnative, \u00e8 in realt\u00e0 Stark, lui e la moglie Elizabeth decidono di simulare un funerale per Stark. Il suo epitaffio al cimitero locale dice tutto: \"Un tipo poco raccomandabile\".\nQuesta non \u00e8, in ogni caso, la fine di Stark che nelle settimane successive resuscita dalla sua falsa tomba ed uccide, orribilmente, chiunque ritenga responsabile della propria \"morte\". Thad, nel frattempo, \u00e8 oppresso da incubi surreali e viene visitato dopo breve tempo dallo sceriffo Alan Pangborn (uno dei personaggi principali del libro \"Cose preziose\"), ponendo domande a Thad cui lui non pu\u00f2, o non vuole, rispondere.\nI blackout di Thad gli permettono di scoprire che lui e Stark condividono un legame mentale. Inizia a trovare note di Stark scritte di proprio pugno. Questi appunti informano Thad sulle attivit\u00e0 correnti di Stark. Osservando i propri figli, Thad nota che i gemelli hanno lo stesso legame che ha appena scoperto di possedere. Sono in grado di sentire il dolore provato dall'altro ed a volte sembra che possano leggersi nella mente. Usandolo come punto di partenza per la propria situazione, inizia a capire sempre meglio il mondo che si nasconde dietro lui e Stark.\nPangborn, alla fine, scopre che Thad ha un gemello. Questo gemello non \u00e8 mai nato ed \u00e8 stato \"assorbito\" da Thad durante la gravidanza ed infine rimosso dalla testa quando lo scrittore era solo un bambino. Soffr\u00ec di molte emicranie che vennero addebitate ad un tumore. Questo porta a domande sulla vera natura di Stark, se \u00e8 uno spirito maligno o la manifestazione di una personalit\u00e0 multipla in Thad.\nGenesi dell'opera.\nKing scrisse molte storie sotto lo pseudonimo di Richard Bachman negli anni settanta. Molti dei romanzi di Bachman sono pi\u00f9 violenti e cinici di quelli scritti sotto il suo vero nome. Quando fu scoperto il suo segreto, scrisse \"La met\u00e0 oscura\" come risposta a questo outing. Il romanzo \u00e8 anche un omaggio allo scrittore Shane Stevens: Thad Beaumont, protagonista de \"La met\u00e0 oscura\", scrive dei violenti romanzi polizieschi aventi come personaggio principale Alexis Machine, il nome del protagonista del romanzo di Stevens \"Dead City\": King dedic\u00f2 a Stevens la postfazione del libro con queste parole: \"La scelta di questo personaggio \u00e8 un omaggio a Mr. Stevens, i cui romanzi sono tra i pi\u00f9 acuti mai scritti sul lato oscuro dell'American Dream. In queste opere la cosiddetta \"mente criminale\" e lo stato di psicosi cronica si fondono per creare il male perfetto. Ne raccomando la loro lettura incondizionatamente\"."}
{"id": "340850", "revid": "71155", "url": "https://it.wikipedia.org/wiki?curid=340850", "title": "Avvocato del diavolo", "text": "Lavvocato del diavolo (in latino \"advocatus diaboli\"), formalmente promotore della fede (\"promotor fidei\"), era fino al 1983 una persona incaricata dalla Chiesa cattolica romana di apportare argomenti che mettessero in discussione le virt\u00f9 e i miracoli dei candidati alla canonizzazione, durante il processo d'indagine.\nNel linguaggio di tutti i giorni l'\"avvocato del diavolo\" \u00e8 una persona che controbatte a un'argomentazione non perch\u00e9 intimamente convinta, ma piuttosto per alimentare un dibattito o contrastare le altrui posizioni. Questo processo pu\u00f2 essere utilizzato per verificare la genuinit\u00e0 dell'argomento originale o identificare le debolezze nella sua formulazione.\nStoria.\nQuesto ufficio, istituito nel 1587 da parte di papa Sisto V, \u00e8 stato abolito nel 1983, dal papa Giovanni Paolo II, con la costituzione apostolica \"Divinus perfectionis magister\", che ha riordinato il processo delle cause dei santi, coinvolgendo molto di pi\u00f9 rispetto al passato i vescovi locali nel promuovere e indagare sulle cause di canonizzazione, lasciando al \"promotor fidei\" il compito di redigere, insieme ad altri teologi, le conclusioni sulla relazione finale preparata dal relatore della causa (la cosiddetta \"positio\").\nIn seguito a quella data, il numero dei processi di canonizzazione \u00e8 cresciuto rapidamente, arrivando a quasi 500 nuovi santi e pi\u00f9 di 1300 beatificazioni durante il solo pontificato di Karol Wojty\u0142a, cifre notevoli soprattutto se confrontate alle sole 98 canonizzazioni dei suoi predecessori nell'arco del Novecento."}
{"id": "340851", "revid": "767487", "url": "https://it.wikipedia.org/wiki?curid=340851", "title": "Comayag\u00fcela", "text": "Comayag\u00fcela \u00e8 un ex comune dell'Honduras, dal 1937 unito a Tegucigalpa per formare la municipalit\u00e0 chiamata Distrito Central.\nIl suo passato coloniale \u00e8 ben visibile, a partire dalla cattedrale (1685-1715) che racchiude molte opere d'arte tra cui uno dei pi\u00f9 antichi orologi del mondo, costruito dai Mori pi\u00f9 di ottocento anni fa.\nUn altro vanto di questa citt\u00e0 \u00e8 sicuramente la casa Cural, dove nel 1632, fu costruita la prima universit\u00e0 dell'America Centrale."}
{"id": "340854", "revid": "78273", "url": "https://it.wikipedia.org/wiki?curid=340854", "title": "Fiandre occidentali", "text": ""}
{"id": "340855", "revid": "38120", "url": "https://it.wikipedia.org/wiki?curid=340855", "title": "Br\u00fcgge", "text": ""}
{"id": "340856", "revid": "1805885", "url": "https://it.wikipedia.org/wiki?curid=340856", "title": "Bassopiano turanico", "text": "Il bassopiano turanico \u00e8 un bacino di sprofondamento posto tra l'attuale Turkmenistan, al confine con l'Iran, l'Uzbekistan e il Kazakistan. Si tratta di una delle pi\u00f9 ampie distese sabbiose del mondo.\nTradizionalmente il termine viene riferito, soprattutto nelle fonti persiane, a tutta l'Asia Centrale.\nSi trova a sud-ovest dell'altopiano siberiano, lo scudo che costituisce la parte pi\u00f9 antica del continente asiatico. \u00c8 colmato da detriti e la maggior parte del territorio che lo costituisce era occupato dal lago d'Aral, ora in fase di prosciugamento. Il bassopiano turanico prosegue verso sud nella depressione caspica, occupata appunto dal Mar Caspio.\nNella parte meridionale del bassopiano turanico si trova il deserto del Karakum, mentre il fiume Amu Darya lo attraversa da sud-est a nord-ovest.\nTra le citt\u00e0 pi\u00f9 importanti che sorgono nel bassopiano turanico troviamo Da\u015foguz in Turkmenistan, Nukus e Urganch in Uzbekistan (Vpadina Akchanaya in Turkmenistan sorge a 81 metri sotto il livello del mare). Mediamente piove 381 mm l'anno.\nDalla fine del XIX secolo esiste un'ideologia, detta Turanismo, che promuove l'unit\u00e0 e la \"rinascita\" dei popoli cosiddetti \"turanici\" (Turchici, Mongoli, Dravidi, Ugrici e giapponesi)."}
{"id": "340862", "revid": "287204", "url": "https://it.wikipedia.org/wiki?curid=340862", "title": "Comayaguela", "text": ""}
{"id": "340863", "revid": "122789908", "url": "https://it.wikipedia.org/wiki?curid=340863", "title": "Cireggio", "text": "Cireggio \u00e8 oggi una frazione del comune di Omegna, nella provincia del Verbano-Cusio-Ossola. Fino al 1928, anno nel quale venne unito a Omegna, fu comune autonomo.\nGeografia fisica.\nIl borgo di Cireggio \u00e8 ubicato poco a sud-ovest di Omegna, alla base della pendice boscosa con la quale l'altopiano delle Quarne si affaccia sul Lago d'Orta. Il centro abitato \u00e8 lambito dal torrente Fiumetta.\nOrigini del nome.\n\"Cireggio\" deriverebbe da \"cerasus/cerasum\", il nome latino del ciliegio, a causa della molta copia dei ciliegi prosperanti nel suo territorio.\nStoria.\nA met\u00e0 Ottocento Cireggio contava circa 300 abitanti e produceva \"segale, uve, patate, castagne, noci, altre diverse frutta e poco fieno\". Nel 1928, in periodo fascista, perse l'autonomia comunale e venne aggregato ad Omegna. All'inizio del XXI secolo \u00e8 la frazione pi\u00f9 popolosa di Omegna e conta circa 4000 abitanti. Luca Beltrami, architetto, politico e giornalista, nacque a Milano da famiglia originaria di Cireggio e venne sepolto nel cimitero del paese nel 1933 e traslato poi nel 1985 nel Cimitero Monumentale di Milano.."}
{"id": "340864", "revid": "119894024", "url": "https://it.wikipedia.org/wiki?curid=340864", "title": "Gay Lib", "text": "GayLib \u00e8 un'associazione LGBT italiana, nata nel 1997 a Milano, che raggruppa gay liberali. \nGayLib \u00e8 un\u2019associazione politico-culturale di ispirazione liberaldemocratica e di centrodestra per il riconoscimento e la tutela dei diritti civili delle persone gay, lesbiche e trans e delle coppie omoaffettive. \nL'idea alla base della nascita movimento era quella di sensibilizzare i partiti di centrodestra sulle tematiche dei diritti civili degli omosessuali. \nGayLib \u00e8 stata l'associazione promotrice dell'Oscad (Osservatorio contro gli atti discriminatori), proposta al Capo della Polizia e al Comandante generale dell\u2019Arma dei Carabinieri e istituita nel giugno del 2010. L'associazione \u00e8 impegnata da tempo nella formalizzazione di un testo di legge che sanzioni con chiarezza l\u2019aggravante nei reati di omicidio, violenza, molestia e incitamento all\u2019odio che manifestino un palese sfondo omotransfobico (legge antiomofobia o estensione della legge Mancino). \nObiettivo dell'associazione.\nL'organizzazione dichiara di operare nel campo della politica e della cultura delle persone LGBTI \nProgramma e carta dei valori.\nLa Carta dei Valori dell'associazione contiene punti caratterizzanti riassumibili in: "}
{"id": "340867", "revid": "33689", "url": "https://it.wikipedia.org/wiki?curid=340867", "title": "Elite (videogioco)", "text": "Elite \u00e8 un videogioco di simulazione spaziale, scritto in origine da David Braben e Ian Bell, pubblicato per la prima volta da Acornsoft nel 1984 per i computer BBC Micro e Acorn Electron e successivamente portato su molte altre piattaforme, principalmente edito da Firebird. Alla versione originale seguirono quelle per i computer ZX Spectrum, Commodore 64 e Apple II nel 1985, Amstrad CPC nel 1986, MS-DOS con scheda grafica CGA, MSX e Tatung Einstein nel 1987, Atari ST e Amiga nel 1988. Nel 1991 usc\u00ec per NES (unica versione per console) e per Acorn Archimedes, inoltre usc\u00ec \"Elite Plus\" per MS-DOS con scheda grafica EGA o MCGA e per PC-98.\nIl giocatore, ai comandi di un'astronave, pu\u00f2 aggirarsi liberamente in un vasto universo con grafica tridimensionale, cercando opportunit\u00e0 di commercio e all'occorrenza combattendo.\nIl nome del gioco deriva dall'obiettivo di procedere nella classifica di combattimento attraverso vari gradi fino a raggiungere quello, del tutto eccezionale, di \"Elite\".\nAl momento del lancio \"Elite\" presentava un modello di gioco del tutto nuovo, caratterizzato da una struttura totalmente aperta, un motore di gioco avanzato e una grafica tridimensionale wireframe rivoluzionaria per l'epoca.\nFu un grande successo di critica e di vendite, e un valido esempio di videogioco sandbox, quando questo termine ancora non esisteva.\n\"Elite\" \u00e8 considerato un classico e, oltre ad avere alcuni seguiti ufficiali, ha influenzato molti titoli successivi nella storia dei videogiochi.\nModalit\u00e0 di gioco.\n\"Elite\" unisce il combattimento fra astronavi con un sistema di commercio di beni di vario tipo (derrate alimentari, computer, minerali, ecc., comprese merci potenzialmente illegali come droghe e schiavi) fra i pianeti della galassia. Il personaggio del giocatore, di default denominato Commander Jameson, parte dalla stazione di Lave con un patrimonio di 100 crediti e una nave Cobra Mark III con un armamento leggero. I profitti del commercio possono venire investiti in migliorie all'arsenale e alla dotazione della nave spaziale.\n\"Elite\" utilizza visuale in prima persona dall'abitacolo dell'astronave e grafica 3D. La grafica \u00e8 di tipo wireframe e perlopi\u00f9 monocromatica nelle versioni a 8 bit realizzate per prime, mentre quelle a 16 bit e 32 bit si avvalgono di una pi\u00f9 avanzata grafica 3D completamente solida. Nello spazio si possono incontrare molti tipi di velivoli, possibili avversari a seconda delle circostanze, riconoscibili dalla sagoma. Un radar tridimensionale posto nel quadro comandi sotto la visuale aiuta a rilevarne la posizione relativa.\nNel gioco sono presenti otto galassie, ciascuna con 256 pianeti da esplorare, per un totale di oltre 2000. Ogni pianeta ha proprie caratteristiche politiche ed economiche, consultabili dalle mappe, che danno indizi sulla domanda e offerta di beni che si trover\u00e0 sul posto, e sulla probabilit\u00e0 di fare incontri pericolosi.\nL'interazione del giocatore con tali pianeti, per\u00f2, si riduce alla sola stazione in orbita intorno a essi, in quanto non \u00e8 possibile per l'astronave scendere sulla superficie. La compravendita di merci e forniture avviene sulle stazioni, tramite men\u00f9 di testo (o anche rappresentazioni grafiche nelle conversioni pi\u00f9 avanzate).\nIl giocatore pu\u00f2 impostare la propria carriera come preferisce: pu\u00f2 decidere ad esempio di comportarsi come commerciante, cacciatore di taglie, minatore, contrabbandiere o pirata.\nPer le attivit\u00e0 minerarie bisogna procurarsi appositi laser adatti a frantumare gli asteroidi. La pirateria consiste nel distruggere convogli e poi raccoglierne il carico alla deriva nel vuoto, ma con tali azioni si diventa ricercati. Si pu\u00f2 essere a propria volta attaccati da pirati o, se si ha una condotta criminale, da polizia e cacciatori di taglie.\nProgredendo nel gioco si potr\u00e0 essere contattati per ricevere proposte di svolgere specifiche missioni retribuite.\nNon ci sono punteggi e obiettivi predefiniti, a parte la scalata nella classifica di combattimento. La versione originale per BBC calcola la graduatoria basandosi sul numero di abbattimenti, non sulla loro difficolt\u00e0; altre versioni usano sistemi di punteggi diversi.\nIl movimento tra i pianeti \u00e8 limitato a quelli all'interno del raggio d'azione dei motori dell'astronave (sette anni luce), che possono essere riforniti dopo aver attraccato alla stazione spaziale in orbita attorno al pianeta - un compito difficile in mancanza di autopilota, poich\u00e9 richiede di mettere in rotazione sincrona il proprio veicolo con la stazione. Il viaggio fra le galassie pu\u00f2 essere effettuato solo attraverso l'uso di un accessorio estremamente costoso e monouso, l'\"iperspazio galattico\". In pratica, ci sono poche differenze fra una galassia e l'altra.\n\u00c8 possibile, previo acquisto del \"fuel scoop\", ricaricare l'energia (necessaria all'astronave per spostarsi nell'iperspazio tra un sistema e l'altro) facendo quello che il manuale chiama \"surf sul sole\", ovvero portando la propria astronave a sfiorare la superficie della stella cos\u00ec da farle ricaricare completamente le batterie. La possibilit\u00e0 di ricaricare le batterie dell'astronave rende il giocatore indipendente dall'operazione di rifornimento da effettuarsi presso la stazione spaziale.\nVi \u00e8 per\u00f2 un pericolo insito in tale manovra, ovvero il surriscaldamento della nave che, se eccessivo, pu\u00f2 portarla alla distruzione.\nIl nemico pi\u00f9 temibile nell'universo di \"Elite\" sono le astronavi Thargoid della potente specie aliena insettoide dei Thargon: si tratta di dischi volanti di forma ottagonale dotati di scudi potentissimi, della capacit\u00e0 di \"saltare\" a loro piacimento nel cosiddetto Witch Space (iperspazio in cui \u00e8 possibile viaggiare a velocit\u00e0 superiori a quelle della luce) e dotati della possibilit\u00e0 di lanciare i cosiddetti \"Tharglet\", un gruppo di otto piccole navi telecomandate che fanno fuoco insieme al disco-madre. Se il giocatore riesce ad abbattere il Thargoid gli \u00e8 poi possibile recuperare i Tharglet e rivenderli a caro prezzo come manufatti alieni.\nVersioni.\nNel 1984 furono pubblicate tre versioni di \"Elite\": per BBC B dischetto, BBC B cassetta e Acorn Electron cassetta. Solo la prima ha le missioni e tutti i tipi di astronavi. Quella per Electron inoltre \u00e8 completamente monocromatica anche nel quadro comandi.\nSuccessivamente uscirono versioni migliorate per BBC con coprocessore 6502 (1985) e per BBC con coprocessore 6502 oppure BBC Master (1986).\nQuasi tutte le conversioni per altri computer del 1985-1988 furono pubblicate dalla Firebird, in parte con l'etichetta \"Gold\"; le versioni a 16 bit uscirono anche con l'etichetta Rainbird della stessa azienda.\nLa versione Amstrad CPC ha un paio di tipi di astronavi in meno e soffre molto di lentezza. La versione Commodore 64 \u00e8 pi\u00f9 lenta di quella BBC, ma ha diversi miglioramenti, tra cui nuove missioni e la razza aliena infestante dei Trumbles. Le versioni Amiga e Atari ST sono molto potenziate graficamente e dotate di 3D solido; quella per Amiga in particolare ha ulteriori migliorie anche nel combattimento.\nLa versione MSX contiene descrizioni dei pianeti totalmente diverse rispetto alle descrizioni dell'originale; tendono a toccare tematiche leggermente pi\u00f9 \"adulte\" rispetto alle descrizioni dell'originale.\nLa versione di \"Elite\" per Nintendo Entertainment System, pubblicata solo in Europa da Imagineer nel 1991, \u00e8 l'unica versione per console; \u00e8 caratterizzata da una nuova interfaccia a icone posta tra la visuale e il quadro comandi, resa indispensabile dal fatto che il NES, a differenza dei computer, non dispone di una tastiera con la quale attivare i numerosi comandi del gioco.\n\"Elite\" per Acorn Archimedes, anche noto non ufficialmente come \"ArcElite\", venne scritto da Warren Burch e Clive Gringras e pubblicato nel 1991 da Hybrid. Oltre al 3D solido, ha grandi miglioramenti nell'intelligenza artificiale delle altre astronavi, che ingaggiano in proprie battaglie indipendenti alle quali si pu\u00f2 prendere parte o meno. Il gioco non sembra pi\u00f9 incentrato solamente sul giocatore: flotte di trasporti con scorte effettuano i propri commerci, formazioni di pirati pattugliano sistemi fuorilegge, la polizia d\u00e0 la caccia ai pirati, e nelle cinture di asteroidi si incontrano navi minatore.\n\"Elite Plus\", pubblicato nel 1991 da Microprose (che aveva acquisito la Telecomsoft e l'etichetta Rainbird) per MS-DOS con scheda grafica EGA o MCGA e in Giappone per PC-98, \u00e8 una versione dotata di grafica ulteriormente migliorata a 256 colori rispetto al primo \"Elite\" per DOS, che gi\u00e0 era in 3D solido.\nDemo per Game Boy e Mega Drive vennero prodotti dalla Hybrid nel 1994, ma lo sviluppo di queste versioni venne abbandonato.\nDocumentazione.\nIl manuale originale di \"Elite\" \u00e8 molto dettagliato, sia sulle complessit\u00e0 del gioco, sia sulle note di ambientazione.\nCon il gioco originale inoltre \u00e8 incluso \"The Dark Wheel\", un racconto di Robert Holdstock che introduce i nuovi giocatori ai codici morali e legali da rispettare nel gioco. Con \"Elite Plus\" \u00e8 incluso invece il racconto \"Imprint\" di Andy Redman.\nColonna sonora.\nL'originale per BBC Micro non ha una colonna sonora, ma in molte delle conversioni \u00e8 presente il brano classico \"Sul bel Danubio blu\".\nSviluppo.\nGli autori originali di \"Elite\" sono i britannici David Braben e Ian Bell.\nBraben inizi\u00f2 a dedicarsi alla programmazione su un Acorn Atom ricevuto nel 1981, prima di iniziare l'universit\u00e0. Diventato abile con l'Assembly, inizi\u00f2 a realizzare amatorialmente uno sparatutto 3D ambientato su un campo stellare in movimento, chiamato \"Fighter\".\nAnche Ian Bell inizi\u00f2 con un Atom e si mise a sviluppare giochi. Quando finalmente pot\u00e9 permettersi di comprare la raccolta di giochi commerciali per Atom, si rese conto che quelli fatti da lui erano molto meglio. Casualmente, anche Bell cre\u00f2 un motore di grafica spaziale 3D, per quello che poi sarebbe divenuto il gioco commerciale \"Freefall\" della Acornsoft.\nBraben e Bell andarono entrambi al Jesus College e scoprirono il loro interesse comune. Secondo quanto racconta Braben, discussero di come poter introdurre nei loro giochi spaziali un senso di avanzamento, ad esempio guadagnando con il commercio per acquistare progressivi potenziamenti dell'astronave, da questo nacque poi l'idea di \"Elite\".\nBraben e Bell decisero quindi di unire le forze. Gli elementi di ispirazione per \"Elite\" vennero da varie fonti, tra cui la sequenza di attracco del film \"\", il gioco di ruolo \"Traveller\", e molte altre opere di fantascienza. Del precedente gioco \"Freefall\" invece rimase solo qualche citazione.\nUna versione quasi finale di \"Elite\" venne proposta alla Thorn EMI per la pubblicazione, ma l'azienda non riteneva commercialmente adeguato un gioco che si discostava molto dai tipici giochi arcade del periodo, e richiedeva una seconda cassetta per il salvataggio. Quando venne proposto alla Acornsoft, per la quale Bell gi\u00e0 lavorava, i referenti dell'azienda furono invece entusiasti, secondo Braben perch\u00e9 erano veramente videogiocatori e comprendevano meglio il gioco.\nLo sviluppo richiese circa due anni, ma ci fu molto tempo per raffinarlo prima dell'uscita, e portarlo sul BBC Micro non diede particolari problemi. Il lancio del 1984, per BBC ed Electron, avvenne con un'importante campagna pubblicitaria della Acornsoft.\nL'azienda era certa di avere per le mani un prodotto speciale e fu realizzata una confezione molto ricca di extra. Fu organizzato un evento pubblico di presentazione del gioco al Thorpe Park (dove erano state recentemente aperte le prime montagne russe sotterranee del mondo), una pratica inedita all'epoca.\nBraben e Bell non riuscirono a ottenere dalla Acornsoft percentuali molto alte sulle vendite, ma in compenso mantennero i diritti sulle conversioni per altri sistemi, cosa che si rivel\u00f2 un grande affare per i due. Circa un anno e mezzo dopo, quando le vendite andavano alla grande, le aziende parteciparono a un'asta per accaparrarsi i diritti di conversione. La Telecomsoft vinse l'asta (l'evento fin\u00ec anche sul notiziario) per la sua etichetta Firebird.\nBraben e Bell stessi svilupparono molte delle conversioni a 8 bit, tra cui Commodore 64, Apple II e NES, mentre l'azienda britannica Torus fece quelle per computer basati sul processore Z80 (Amstrad CPC, ZX Spectrum, Tatung Einstein). I risultati non furono sempre all'altezza dell'originale, ma comunque Braben e Bell cercarono sempre di arricchire le versioni successive con nuove missioni.\nPresto si cominci\u00f2 a pensare a un seguito, ma Bell abbandon\u00f2 il progetto. Fin dal 1988 Braben lavor\u00f2 da solo a \"\" (ultima volta che affront\u00f2 un'impresa del genere in solitario), che fin\u00ec per avere tempi di sviluppo eccessivamente lunghi e non ebbe risonanza quanto il predecessore quando usc\u00ec nel 1993.\nPur non lavorando pi\u00f9 insieme da tempo, Braben e Bell finirono per litigare. Secondo Braben, Bell aveva ancora una percentuale sui guadagni di \"Frontier\", ma non sui titoli successivi, e la cosa diede problemi.\nNel 1999/2000 Braben minacci\u00f2 azioni legali riguardo alla decisione di Bell di rendere disponibili tutte le versioni di \"Elite\" come abandonware; la questione sembra poi essersi chiusa, e anche lo stesso Braben mise gratuitamente a disposizione una versione di \"Elite\" classico. \nAccoglienza.\n\"Elite\" divenne un grande successo specialmente sul BBC Micro e la sua serie fu tra le pi\u00f9 influenti di tutti i tempi. Secondo la rivista \"Retro Gamer\", la vera forza del gioco \u00e8 nelle possibilit\u00e0 e opzioni che d\u00e0, e nell'ambiente realistico che crea, che all'epoca sembrava eccezionalmente nuovo e interessante; anche decenni dopo, nonostante la grafica datata e il commercio semplicistico, vale ancora la pena di giocarlo.\n\"Elite\" vendette circa copie per BBC Micro, vale a dire quasi una per ogni BBC Micro che era stato venduto. Quando raggiunse il traguardo delle copie vendute nel Regno Unito, perfino il notiziario della TV britannica BBC gli dedic\u00f2 un servizio. I venditori usavano dire che \"Elite\" da solo era un buon motivo per comprare un BBC Micro.\nMolte delle conversioni, specialmente quelle per i sistemi a 8 bit, furono accolte entusiasticamente quasi quanto l'originale BBC.\nNumerosi furono i riconoscimenti speciali della critica, tra i quali:\nSerie.\nSono stati creati tre seguiti ufficiali di \"Elite\": ' e ' pubblicati dalla ditta statunitense GameTek, ed \"\" pubblicato dalla Frontier Developments di David Braben.\n\"Frontier: Elite II\" fu sviluppato da David Braben, mentre Ian Bell non fu coinvolto, e pubblicato nel 1993 per Amiga, Atari ST e MS-DOS, e rappresent\u00f2 un considerevole passo in avanti rispetto all'originale \"Elite\", con grafica tridimensionale a colori anche con superfici curve, generazione procedurale dei sistemi stellari, fisica accurata, ecc. La sua data di uscita fu per\u00f2 tardiva e ci\u00f2 lo rese meno notevole.\n\"Frontier: First Encounters\", pubblicato nel 1995 per MS-DOS, fu il primo della serie sviluppato da una vera e propria squadra diretta da Braben. Era notevole per i paesaggi frattali, le missioni con alieni, la grande mole di informazioni date anche da diverse testate giornalistiche consultabili nel gioco; soffr\u00ec molto per\u00f2 di bachi e problemi tecnici, secondo Braben a causa dell'uscita affrettata voluta da GameTek.\n\"Elite: Dangerous\", pubblicato nel 2014 per Windows e successivamente per Macintosh, PlayStation 4 e Xbox One, rappresenta un rilancio della serie dopo quasi vent'anni, di genere massively multiplayer online, finanziato con crowdfunding.\nDalla serie di \"Elite\", in particolare sulla scia dell'uscita di \"Elite: Dangerous\", sono stati tratti anche altri tipi di opere con licenza ufficiale: due giochi di ruolo da tavolo, \"Elite Encounters\" (2017) ed \"Elite: Dangerous Role Playing Game\" (2017), e numerosi romanzi, tra cui \"And Here the Wheel\", \"Docking Is Difficult\", \"Elite: Legacy\", \"Lave Revolution\", \"Mostly Harmless\", \"Nemorensis\", \"Out of the Darkness\", \"Premonition\", \"Reclamation\", \"Tales from the Frontier\", \"Wanted\".\nCloni e imitazioni.\nLa conversione di \"Elite\" per Commodore Plus/4 \u00e8 amatoriale e non ufficiale e usc\u00ec in diverse versioni entro il 1989.\nUn'altra conversione non ufficiale esiste per Enterprise.\nUna variante della versione originale per BBC Micro di \"Elite\" con molte novit\u00e0, in origine chiamata \"Elite III\", ma ora nota come \"Elite-A\" per minimizzare la confusione, fu creata da Angus Duggan disassemblando e modificando il codice 6502 della versione commerciale. Nel 1997 ottenne il permesso di essere pubblicata come mod. Include molti altri tipi di nave, un numero maggiore di navi pilotabili dal giocatore, missioni di consegna di merci, equipaggiamento extra e numerose modifiche al metodo di gioco.\nSono stati pubblicati numerosi giochi simili a \"Elite\". Uno dei pi\u00f9 plateali fu \"Federation of Free Traders\" (1989), prodotto da Gremlin Graphics per l'Atari ST e l'Amiga, che era praticamente un plagio di \"Elite\".\nAltri titoli ispirati a \"Elite\" includono \"Deep Space\" (1986), \"S.T.A.G.\" (1988), \"Space Rogue\" (1989), \"Xiphos\" (1990), ' (1993), \"Exodus 3010\" (1993), \"Hardwar\" (1998), ' (1999), \"Freelancer\" (2003), \"EVE Online\" (2003), e nonostante la diversa ambientazione l'influenza si pu\u00f2 sentire anche in \"Grand Theft Auto 3\" (2003).\n\"Elite Starfighter\" (2004) si rif\u00e0 dichiaratamente all'originale.\nSono stati fatti molti tentativi di sviluppare versioni moderne non commerciali di \"Elite\", alcuni riusciti.\nIn particolare \"Oolite\" (\"Object Oriented Elite\", 2004), una versione OpenGL per il macOS poi convertita per Linux e Windows, sebbene nato come una prova, in seguito divenne molto conosciuto.\n\"Elite: The New Kind\" venne sviluppato da Christian Pinder nel 1999 convertendo l'originale BBC Micro in codice open source, dal quale vennero create versioni amatoriali per molte piattaforme pi\u00f9 recenti. Tuttavia nel 2003 David Braben ne richiese il ritiro per rispetto del copyright. Nel 2014 Ian Bell, in occasione del trentennale di \"Elite\", ne riconsent\u00ec la distribuzione come freeware.\nUn altro titolo open source multipiattaforma \u00e8 \"Vega Strike\"."}
{"id": "340868", "revid": "370187", "url": "https://it.wikipedia.org/wiki?curid=340868", "title": "Carlino (moneta)", "text": "Carlino \u00e8 il nome di monete emesse tra la fine del XIII e l'inizio del XIV secolo a Napoli e in altre zecche dell'Italia meridionale.\nI primi carlini furono emessi da Carlo I d'Angi\u00f2, re di Napoli e di Sicilia nel 1278.\nFurono coniate con lo stesso nome e con gli stessi tipi sia monete d'oro che d'argento.\nAl diritto c'era lo scudo partito con il giglio di Francia e la croce di Gerusalemme.\nPresentava al rovescio la scena dell'Annunciazione, per cui fu anche detto Saluto.\nAl contrario del carlino d'oro, il carlino d'argento fu emesso fino al XIX secolo.\nLa moneta ebbe successo e fu imitata (e contraffatta).\nSi ebbero cos\u00ec il \"Carlino di Rodi\", quello \"Romano\", ed il \"Carlino Papale\", Quest'ultimo prese in seguito il nome di giulio.\nAltri Carlini.\nMonete con lo stesso nome furono emesse da altri sovrani con lo stesso nome: Carlo Emanuele I, duca di Savoia e da Carlo Emanuele III re di Sardegna. Il carlino emesso per la Sardegna da Carlo Emanuele III era una moneta d'oro all'891/1000 da 16,053g del diametro di 30 mm. Al dritto il busto a sin ed intorno e la data; al rovescio era raffigurato lo stemma della Sardegna con i quattro mori ed intorno . Emise anche una moneta da mezzo carlino.\nCarlo di Borbone quando prese possesso del Ducato di Parma e Piacenza al suo ingresso in Parma fece distribuire alla folla carlini battuti in loco.\nAnche la moneta da 20 franchi battuto a Parigi per Carlo III di Monaco ebbe lo stesso nome.\nIl Carlino a Napoli nel '700 ed '800.\nI Borbone a Napoli emisero le monete da un \"carlino\" dal valore di 10 \"grana\". Furono battuti a volte anche i pezzi da due carlini e da mezzo carlino.\nSotto Carlo III (1734 -1759) il \"carlino\" era d'argento al 900/1000, pesava 2 g ed aveva un diametro di 21 mm. La moneta presentava al dritto il busto del re dx, attorno ed al rovescio la croce cantonata da raggi ed intorno . Fu emessa solo nel 1755.\nNella prima monetazione di Ferdinando IV, quella che precede la Repubblica Napoletana del 1799, la moneta aumenta leggermente di peso a fronte del calo del titolo. L'intrinseco rimane sostanzialmente lo stesso. Cambia solo il ritratto ed il nome del sovrano. Per il resto i tipi rimangono uguali.\nLa Repubblica Napoletana, nei pochi mesi della sua durata, emette due monete d'argento dal valore di dodici e sei carlini. Entrambe le monete recavano al dritto la libert\u00e0 in piedi, poggiata con la mano destra ad un'asta con sopra il berretto frigio e con la mano destra che tiene un fascio littorio. Intorno la scritta REPUBBLICA NAPOLITANA. Al rovescio una corona di rami di quercia con l'indicazione del valore. Intorno la scritta ANNO SETTIMO DELLA LIBERTA. La data si riferisce al calendario repubblicano francese del 1792. Le monete pesano rispettivamente 27,53 e 17,75 g in argento all'833,8/1000. Erano affiancate da monete di rame a 6 e 4 tornesi.\nFerdinando IV nel secondo periodo del suo regno, dal 1799 al 1805, non emette monete con questa denominazione.\nNel 1806 divenne re Giuseppe Bonaparte che emise solo una moneta d'argento da 120 grana.\nGioacchino Murat nel 1808 prese il suo posto con il nome di Gioacchino Napoleone. Inizialmente mantenne la monetazione napoletana ed emise una moneta da 12 carlini d'argento del peso di 27,50 g: al dritto c'era la testa di Murat a sin ed intorno la scritta GIOACCHINO NAPOL. RE DELLE DUE SICIL.; al rovescio, entro una corona di ramoscelli d'ulivo e spighe di grano, il valore su tre righe: DODICI / CARLINI / data, intorno PRINCIPE E GRAND'AMMIRAGLIO DI FRANCIA. Sul bordo, in rilievo, DIO PROTEGGE IL RE ED IL REGNO.\nIn seguito, a partire dal 1810, Murat adott\u00f2 la monetazione decimale in uso in Francia, con le monete prima in franchi e poi in lire.\nFerdinando IV nel terzo periodo del suo regno, dal 1815, emette di nuovo il carlino con le stesse misure di quello emesso nel 1798. Cambiano i tipi. Il ritratto al dritto viene sostituito con uno recente e la scritta intorno diviene FERD.IV D.G. VTR. SIC. ET HIER. REX. Al rovescio la croce \u00e8 sostituita dallo stemma con la corona e la scritta ora \u00e8 HISPANIARUM INFANS.\nNel 1816 Ferdinando IV assunse il nome di Ferdinando I delle Due Sicilie. Di conseguenza il carlino subisce il cambiamento della scritta: FERD.I D.G. REGNI SICILIARVM ET HIER. REX con la nuova data (1818). Dopo questa data il re non emette altre monete con questa denominazione.\nNel 1825 sale al trono il figlio Francesco I che emette nel 1826 un carlino con lo stesso peso e con i seguenti tipi: al dritto il ritratto del re a destra ed intorno FRANCISCVS I. DEI GRATIA REX; al rovescio lo stemma sormontato dalla corona e circondato da steli di grano. La scritta intorno recita REGNI VTR. SIC. ET HIER.\nAnche Ferdinando II (1830-1859) che succede al padre emette monete da un carlino, con lo stesso peso, titolo e diametro dei suoi predecessori. Dal 1832 al 1839 la testa, volta a destra, \u00e8 senza barba. In seguito \u00e8 rappresentato con la barba. Al diritto la scritta \u00e8 FERDINANDVS II. DEI GRATIA REX. Al rovescio, intorno allo stemma sormontato dalla corona reale, la scritta REGNI VTR. SIC ER HIER.\nLa moneta viene emessa fino il 1859, anno di morte di Ferdinando. \u00c8 anche l'ultima emissione di una moneta di questo valore.\nFrancesco II sale al trono poco prima della caduta definitiva del Regno delle Due Sicilie e non emette alcuna moneta di questo valore. Viene solo battuto un tar\u00ec da due carlini, del peso di 4,60 g di argento all'833,33/1000, con la testa reale e la scritta FRANCISCVS II. DEI GRATIA REX (Re per grazie di Dio) e la data (1859). Il rovescio \u00e8 il solito con lo stemma sormontato dalla corona reale e la scritta REGNI VTR. SIC ET HIER (Regno delle Due Sicilie e Gerusalemme) e sotto l'indicazione G. 20 (20 grana)."}
{"id": "340871", "revid": "1104133", "url": "https://it.wikipedia.org/wiki?curid=340871", "title": "Cose preziose (romanzo)", "text": "Cose preziose \u00e8 un romanzo di Stephen King pubblicato nel 1991.\nUna sorta di epilogo del romanzo \u00e8 costituito dal racconto \"Ti prende a poco a poco\" (\"It Grows On You\"), pubblicato nell'antologia \"Incubi &amp; deliri\" (1993).\nTrama.\nNella piccola citt\u00e0 del Maine di Castle Rock viene aperto un nuovo negozio chiamato \"Cose Preziose\", che stimola la curiosit\u00e0 dei cittadini. Uno per uno iniziano a visitare il negozio, trovandovi qualcosa che desideravano pi\u00f9 di qualsiasi altra cosa al mondo. Nel caso del giovane Brian Rusk \u00e8 una figurina del campione di baseball Sandy Koufax autografata. Per Danforth Keeton \u00e8 una macchina che simula una corsa ippica, e che in qualche modo ne predice il vincitore. Gli abitanti sono tutti grati all'apparentemente anziano proprietario, Leland Gaunt, e nessuno bada al cartello appeso nel negozio che avverte: \"Caveat emptor\". Leland dice che possono avere l'oggetto che vogliono se in cambio fanno un piccolo \"favore\" per lui, sotto forma di scherzo a qualche abitante della citt\u00e0. Questi scherzi e tradimenti (alcuni sembrano davvero inoffensivi) aumentano gradatamente in termini di frequenza ed intensit\u00e0, fino a portare l'intera citt\u00e0 nel caos.\nLa sola persona non coinvolta nel disegno di Leland (perch\u00e9 non aveva nulla da chiedere) \u00e8 lo sceriffo di Castle Rock Alan Pangborn. All'inizio della storia, \u00e8 semplicemente impegnato ad immaginarsi chi abbia potuto commettere questi atti di vandalismo. Durante lo svolgimento della storia, sospetta del fatto che tutti abbiano qualcosa a che fare con Leland. Le cose cominciano a chiarirsi quando Leland decide di sedurre la ragazza di Alan, Polly, con una collana che in qualche modo la guarisce dall'artrite alle mani. Alan scopre presto che Leland altri non \u00e8 che il Diavolo stesso, e che viaggia da citt\u00e0 a citt\u00e0, aprendo negozi e vendendo oggetti (che si rivelano essere solo cianfrusaglie) finch\u00e9 l'egoismo e l'avidit\u00e0 delle persone del paese non le mettono l'una contro l'altra, distruggendo la citt\u00e0. Alan decide di scontrarsi con Leland, obbligandolo a lasciare la citt\u00e0, senza per\u00f2 evitare la distruzione della maggior parte del paese e la morte di molti suoi concittadini.\nAdattamento cinematografico.\nUn adattamento cinematografico del libro fu fatto nel 1993; nel cast ci furono Max von Sydow nel ruolo di Gaunt e Ed Harris come sceriffo Pangborn. Bonnie Bedelia interpret\u00f2 Polly, la ragazza di Pangborn."}
{"id": "340873", "revid": "6923", "url": "https://it.wikipedia.org/wiki?curid=340873", "title": "Suddivisione Orografica Internazionale Unificata del Sistema Alpino", "text": "La Suddivisione Orografica Internazionale Unificata del Sistema Alpino (SOIUSA) \u00e8 un sistema di classificazione geografica e toponomastica delle Alpi, elaborato da Sergio Marazzi in collaborazione con i pi\u00f9 importanti istituti e professionisti degli altri paesi alpini.\nStoria e scopi.\nLa SOIUSA, basandosi su aspetti geologici, geomorfologici, idrogeologici e fitogeografici, ed essendo inoltre compilata nelle lingue italiana, francese, tedesca, slovena (oltre a mantenere i toponimi nei dialetti locali), \u00e8 una chiave internazionale di lettura della complessa orografia delle Alpi e un'innovativa proposta di aggiornamento per superare le tradizionali partizioni pur valide, ma concepite, a dire dell'autore, dal punto di vista di ogni singolo Paese, a respiro quindi nazionale.\nLa Partizione delle Alpi, concepita dai geografi italiani, per esempio, fu introdotta nel 1926 dal Comitato Geografico Nazionale sulla base del documento \"Nomi e limiti delle grandi parti del Sistema Alpino\", proposti da una commissione nominata allo scopo durante il IX Congresso Geografico Italiano del 1924. \u00c8 stata una delle prime tra le suddivisioni europee a prendere in considerazione l'intero territorio alpino e non solo quello compreso all'interno dei confini di un singolo stato. Pur diffusa in ambito internazionale, specie in Francia, secondo l'autore della SOIUSA risente comunque di un'ottica italocentrica; negli ultimi decenni, per questo motivo, fu da alcuni autori considerata \"obsoleta\".\nNella SOIUSA si \u00e8 cercato di conciliare i vari sistemi di raggruppamento italiano, francese, svizzero, austriaco e sloveno. In particolare, viene raggiunta l'armonizzazione tra i \"Gebirgsgruppen\" della \"Alpenvereinseinteilung der Ostalpen\" (abbreviata in AVE) (la suddivisione delle Alpi Orientali secondo i club alpini austriaci e tedeschi, curata da Franz Grassler, in aggiornamento alla precedente classificazione \"Moriggl-Einteilung der Ostalpen\" del 1924) con quelli del \"Geographische Raumgliederung \u00d6sterreich\" (l'assetto geografico del territorio austriaco con le aree alpine bavaresi, messo a punto da Reinhard Mang).\nLa SOIUSA, definita a partire dal 2001, \u00e8 stata ufficialmente presentata all'inizio dell'anno 2006 col patrocinio del CAI esattamente ottant'anni dopo quella della Partizione delle Alpi, a seguito della pubblicazione del volume di Sergio Marazzi \"Atlante Orografico delle Alpi. SOIUSA\". Ha ricevuto recensioni contrastanti da parte di studiosi e accademici di alcune universit\u00e0 italiane e d'oltralpe, non assumendo comunque una validit\u00e0 universale ed ufficiale come peraltro le altre classificazioni ad oggi disponibili..\nUtilizzi.\nLa SOIUSA \u00e8 stata oggetto di seminari informativi e pubblicazioni web sia da parte del CAI che della FIE.\nAl di fuori degli ambiti strettamente accademici ed alpinistici viene utilizzata da varie pubbliche amministrazioni sia italiane che sovranazionali nelle loro pubblicazioni e in atti di programmazione e pianificazione. \u00c8 inoltre usata come suddivisione della catena alpina in pubblicazioni geografiche, glaciologiche e naturalistiche. La Regione Piemonte ha pubblicato on-line, tramite ARPA-Piemonte, i tracciati GIS dei vari livelli classificatori che costituiscono la SOIUSA.\nDescrizione.\nLa SOIUSA introduce la bipartizione del sistema alpino (Alpi Occidentali e Alpi Orientali) in sostituzione della precedente tripartizione (Alpi Occidentali, Alpi Centrali e Alpi Orientali), accettata in Italia e in parte anche in Francia, ma mai in Austria e Germania. Le due grandi parti (PT) delle Alpi Occidentali e delle Alpi Orientali sono separate dalla linea Reno - Passo dello Spluga - Lago di Como - Lago di Lecco.\nLe due grandi parti si suddividono ulteriormente in:\nGrandi parti, grandi settori, sezioni e sottosezioni sono individuati tenendo conto sia del criterio morfologico, altimetrico, fitogeografico sia delle regioni storico geografiche alpine. Supergruppi, gruppi e sottogruppi sono individuati secondo un criterio alpinistico.\nNella classificazione sono talvolta presenti anche i settori intermedi tra i raggruppamenti:\nQuesta ulteriore suddivisione \u00e8 stata introdotta \u00abper meglio inquadrare i \"Gebirgsgruppen\" dell\"AVE der Ostalpen\", spesso diversi per dimensioni dai gruppi alpini occidentali, e per non dover escludere nomi usati in luogo per alcuni raggruppamenti non altrimenti inquadrabili\u00bb.\nLe sezioni successive di questa voce seguono il seguente schema:\nL'abbreviazione \"iss\" sta per \"in senso stretto\" e serve a distinguere la denominazione di una sottosezione da quella omonima della sezione (che \u00e8 da intendersi quindi \"in senso ampio\").\nDenominazioni.\nI nomi dei gruppi di alto livello (SR, SZ, STS) vengono forniti nelle quattro lingue pi\u00f9 diffuse sull'arco alpino (tedesco, francese, italiano, sloveno) e in inglese, mentre le denominazioni dei gruppi di livello inferiore (SPG, GR, STG) vengono riportate nelle sole lingue delle nazioni interessate.\nAlpi Occidentali.\nLe Alpi Occidentali vanno dalla linea Savona - Colle di Cadibona - Montezemolo - Mondov\u00ec alla linea Reno - Passo dello Spluga - Lago di Como - Lago di Lecco. Sono suddivise in due grandi settori: Alpi Sud-occidentali e Alpi Nord-occidentali.\nAlpi Sud-occidentali.\nLe Alpi Sud-occidentali sono divise in 6 sezioni (SZ), 23 sottosezioni (STS) e 46 supergruppi (SPG):\nAlpi Nord-occidentali.\nLe Alpi Nord-occidentali sono divise in 8 sezioni (SZ), 32 sottosezioni (STS) e 89 supergruppi (SPG):\nAlpi Orientali.\nLe Alpi orientali vanno dalla linea Reno - Passo dello Spluga - Lago di Como - Lago di Lecco alla linea Vienna - Lago di Neusiedl - Graz - Maribor - Lubiana. Sono suddivise in tre grandi settori: Alpi Centro-orientali, Alpi Nord-orientali e Alpi Sud-orientali.\nAlpi Centro-orientali.\nLe Alpi Centro-orientali sono divise in 6 sezioni (SZ), 25 sottosezioni (STS) e 64 supergruppi (SPG):\nAlpi Nord-orientali.\nLe Alpi Nord-orientali sono divise in 7 sezioni (SZ), 27 sottosezioni (STS) e 69 supergruppi (SPG):\nAlpi Sud-orientali.\nLe Alpi Sud-orientali sono divise in 9 sezioni (SZ), 25 sottosezioni (STS) e 65 supergruppi (SPG):\nCasi particolari.\nAlcuni casi particolari necessitano di una spiegazione ulteriore circa le scelte operate dalla classificazione della SOIUSA.\nAlpi Liguri.\nLe Alpi Liguri erano considerate dalla partizione delle Alpi non una sezione a s\u00e9 stante ma un gruppo delle Alpi Marittime. I limiti erano i medesimi ma il Colle di Tenda le divideva da un altro gruppo delle Alpi Marittime, quello delle \"Alpi del Varo\" (gruppo \"1b\"). Il riconoscimento di una suddivisione indipendente da quella delle Alpi Marittime \u00e8 stato considerato come uno dei meriti della SOIUSA.\nCarso.\nIl Carso in questa classificazione \u00e8 escluso dalle Alpi a differenza, ad esempio, della Partizione delle Alpi che lo inseriva nelle Alpi. Tale scostamento deriva dal fatto che, secondo la letteratura geografica slovena, la zona del Carso non appartiene al \"Sistema Alpino\" ma alla \"Regione Continentale\", ossia al sistema dinarico.\nQuesto fatto ha portato a un'interrogazione parlamentare, presentata dall'onorevole Roberto Menia il 17 giugno 2004, nella quale si ipotizzava il fatto che con questa visione Trieste non sarebbe pi\u00f9 stata geograficamente italiana.\nLo studioso italiano di fenomeni carsici Fabio Forti ha sostenuto che tale scelta sembra appoggiarsi solo su questioni puramente politiche, sorte dopo il secondo conflitto mondiale nel corso dei preliminari per il trattato di pace fra Italia e Jugoslavia. A suo giudizio, secondo la letteratura alpina, la regione carsica \u00e8 s\u00ec una cerniera tra sistema alpino e sistema dinarico, ma \u00e8 da attribuirsi al primo per questioni storiche, geografiche, geomorfologiche e geologiche.\nDolomiti.\nLa SOIUSA riconosce la sezione alpina Dolomiti con i medesimi limiti geografici della sezione alpina n. 18 della Partizione delle Alpi. Questo fatto \u00e8 in contrasto con la definizione delle Dolomiti come l'insieme dei gruppi montuosi in cui \u00e8 prevalente la roccia dolomitica. Occorre per\u00f2 tener presente che la SOIUSA, oltre che di criteri geologici, tiene anche conto di criteri di continuit\u00e0 territoriale. Questo spiega come in questa sezione siano inserite montagne che non hanno natura dolomitica, quali il Lagorai o la Cima d'Asta. Per contro altri monti a matrice dolomitica appartengono ad altre sezioni come le Dolomiti di Brenta, le Piccole Dolomiti e le Dolomiti Friulane fino alle cosiddette \"Dolomiti di Valle Stretta\" (Alpi Cozie).\nCritiche.\nLa classificazione SOIUSA ha suscitato discussioni, critiche costruttive e, come \u00e8 normale per tutte le proposte di cambiamento, ha suscitato anche alcune polemiche.\nAd esempio, \u00e8 oggetto di critica da parte di alcuni soggetti e studiosi quali Werner B\u00e4tzing, consulente scientifico della Commissione internazionale per la protezione delle Alpi e della Convenzione delle Alpi, secondo cui essa \u00e8 \u00abuna miscela di punti di vista molto diversi, definiti in modo pragmatico e non sistematico\u00bb, fonte a suo dire di mancanza di chiarezza.\nB\u00e4tzing critica anche il fatto che la suddivisione della SOIUSA si basa su regioni alpine storiche e geografiche nei raggruppamenti di rango inferiore, ma per quanto riguarda i raggruppamenti pi\u00f9 ampi gli stessi criteri storico-geografici non sono tenuti in considerazione.\nLa Union Internationale des Associations d'Alpinisme non ha accettato i criteri della SOIUSA.\nLimitatamente invece al confine tra Alpi e Appennini, su cui esiste comune consenso sulla Bocchetta di Altare (o, pi\u00f9 familiarmente, il colle di Cadibona) in Liguria, dal punto di vista petrologico la \"Guida rossa\" del Touring Club Italiano, a differenza del SOIUSA, indica, quale confine litologico, il passo dei Giovi, poich\u00e9 immediatamente a ovest di questo corre una faglia, la cosiddetta \"Linea di Sestri-Voltaggio\", che rappresenta il punto in cui avviene il trapasso geo-morfologico tra i due sistemi montuosi.\nBibliografia.\nArticoli apparsi su alcune riviste:\nLibri:"}
{"id": "340878", "revid": "712828", "url": "https://it.wikipedia.org/wiki?curid=340878", "title": "Pok\u00e9mon cromatico", "text": ""}
{"id": "340882", "revid": "1590006", "url": "https://it.wikipedia.org/wiki?curid=340882", "title": "A pedibus usque ad caput", "text": "A pedibus usque ad caput \u00e8 una locuzione latina dal significato letterale di \"dai piedi alla testa\" ovvero completamente, nella sua interezza.\nEquivale all'espressione italiana \"da cima a fondo\".\nCfr. \"A capite ad calcem\"."}
{"id": "340884", "revid": "486946", "url": "https://it.wikipedia.org/wiki?curid=340884", "title": "Capitani dei D\u00fanedain", "text": ""}
{"id": "340890", "revid": "599013", "url": "https://it.wikipedia.org/wiki?curid=340890", "title": "Doppio passo", "text": "Il doppio passo \u00e8 un dribbling calcistico, pi\u00f9 propriamente una \"finta\", eseguito simulando un contatto col pallone che in realt\u00e0 non avviene.\nStoria.\nL'invenzione del gesto tecnico \u00e8 riconducibile all'olandese Law Adam, attaccante degli anni '20 e '30. Per quanto riguarda il panorama italiano la diffusione della finta \u00e8 storicamente legata all'ala destra Amedeo Biavati, di cui divenne una giocata-simbolo.\nEsecuzione.\nNell'eseguire un doppio passo il calciatore simula il contatto con la sfera, compiendo dei movimenti attorno ad essa con una gamba e disorientando l'avversario: l'effettivo tocco del pallone avviene invece con l'altro piede, avanzando sul terreno senza incontrare opposizione.\nUna serie di doppi passi, eseguita in rapida successione e utile a superare pi\u00f9 avversari, \u00e8 detta \u00abmulinello\u00bb."}
{"id": "340891", "revid": "41986", "url": "https://it.wikipedia.org/wiki?curid=340891", "title": "Cartaginesi", "text": ""}
{"id": "340897", "revid": "9498", "url": "https://it.wikipedia.org/wiki?curid=340897", "title": "Ab \u00e6terno", "text": ""}
{"id": "340899", "revid": "1318658", "url": "https://it.wikipedia.org/wiki?curid=340899", "title": "Ittita", "text": ""}
{"id": "340904", "revid": "14214", "url": "https://it.wikipedia.org/wiki?curid=340904", "title": "The Bee Gees", "text": ""}
{"id": "340906", "revid": "14214", "url": "https://it.wikipedia.org/wiki?curid=340906", "title": "Bee Gee", "text": ""}
{"id": "340913", "revid": "599013", "url": "https://it.wikipedia.org/wiki?curid=340913", "title": "Inno monegasco", "text": "L'Inno monegasco (in francese: \"Hymne mon\u00e9gasque\") \u00e8 l'inno nazionale del Principato di Monaco.\nStoria.\nTh\u00e9ophile Bellando de Castro (1820-1903) scrisse le parole della prima versione dell'Inno Monegasco nel 1841, mentre per la musica adatt\u00f2 un canto natalizio provenzale, reso in maniera pi\u00f9 spigliata e veloce. Pi\u00f9 tardi, Castil-Blaze modific\u00f2 la musica e fece qualche altro cambiamento minore. Nel 1848 la Guardia Nazionale, creata dal Principe Florestano, adott\u00f2 la canzone di Bellando. Nel 1867 il compositore Charles Albrecht (1817-1895) riscrisse l'originaria canzone in una forma pi\u00f9 moderna ed elaborata, per pianoforte e per banda, pubblicato dall'editore Tihebaux di Parigi e intitolato \"A marcia de Munegu\" (\"La marcia di Monaco\"). Nel 1897, l'editore Decourcelle di Nizza pubblic\u00f2 un'edizione intitolata \"429 Inno Nazionale di Monaco per piano\". Alcuni anni dopo, Francesco Bellini orchestr\u00f2 l'inno di Albrecht. Questo nuovo arrangiamento, giudicato troppo lungo nel 1900, non fu pi\u00f9 eseguito. La versione moderna fu orchestrata da L\u00e9on Jehin nel 1914 ed eseguita per la prima volta nel 25\u00ba anniversario dell'incoronazione del Principe Alberto I. Infine nel 1931 Louis Notari scrisse un nuovo testo in monegasco.\nL'Inno monegasco in dialetto monegasco.\nRiturnelu:\nDespoei tugi\u00f9 sci\u00fc d'u nostru paise\nSe ride au ventu, u meme pavay\u00f9n\nDespoei tugi\u00f9 a cur\u00f9 russa e gianca\nE st\u00e0 l'emblema, d'a nostra libert\u00e0\nGrandi e i piciui, l'an sempre respet\u00e0\nOila c\u00fc ne toca!\nOila c\u00fc ne garda!\nFo che cad\u00fcn sace ben ai\u00e7o d'ai\u00e7i:\nAmu av\u00fc sempre r'a meme tradi\u00e7i\u00f9n\nAmu av\u00fc sempre r'a meme religi\u00f9n\nAmu av\u00fcu per u nostru un\u00f9\nI meme Pr\u00ecncipi tugi\u00f9\nE d\u00fcsci\u00fcn nun pura ne fa scangia\nTantu ch'au celu, u suriyu l\u00fcjer\u00e0;\nDiu n'agi\u00fcter\u00e0\nE mai d\u00fcsci\u00fcn nun pura ne\nfa scangia\nd\u00fcsci\u00fcn.\nNun s\u00ebmu pa gaire,\nMa defend\u00ebmu t\u00fcti a nostra tradi\u00e7iun;\nNun s\u00ebmu pa forti,\nMa se Diu voe n'agi\u00fctera!\nOila c\u00fc ne toca !\nOlia c\u00fc ne garda !\nFo che cad\u00fcn sace ben ailo d'aili:\nVersione in francese dell'inno monegasco.\nOh\u00e9, vous qui nous voisinez!\nOh\u00e9, vous qui nous regardez!\nIl importe que chacun retienne bien ceci:\nRefrain:\nDepuis toujours, le m\u00eame pavillon\nFlotte joyeusement au vent de notre pays\nDepuis toujours les couleurs rouge et blanche\nConstituent le symbole de notre libert\u00e9\nGrands et petits l'ont toujours respect\u00e9!\nNous avons perp\u00e9tu\u00e9 les m\u00eames traditions;\nNous c\u00e9l\u00e9brons la m\u00eame religion;\nNous avons l'honneur\nD'avoir toujours eu les m\u00eames Princes\nEt personne ne pourra nous faire changer\ntant que le soleil brillera dans le ciel\nDieu nous aidera\nEt jamais personne ne pourra\nnous faire changer\nPersonne.\nNous ne sommes pas bien nombreux,\nMais nous veillons tous \u00e0 la d\u00e9fense\nde notre identit\u00e9;\nNous ne sommes pas tr\u00e8s puissants,\nMais, s'il le veut, Dieu nous aidera!\nOh\u00e9, vous qui nous voisinez!\nOh\u00e9, vous qui nous regardez!\nIl importe que chacun prenne bien conscience de cela!\nAltro inno monegasco in francese.\nPrincipaut\u00e9 Monaco ma patrie,\nOh! Combien Dieu est prodigue pour toi.\nCiel toujours pur, rives toujours fleuries,\nTon Souverain est plus aim\u00e9 qu'un Roi.\nFiers Compagnons de la Garde Civique,\nRespectons tous la voix du Commandant.\nSuivons toujours notre banni\u00e8re antique.\nLe tambour bat, marchons tous en Avant.\nOui, Monaco connut toujours des braves,\nNous sommes tous leurs dignes descendants.\nEn aucun temps nous ne fumes esclaves.\nEt loin de nous, r\u00e9gn\u00e8rent les tyrans.\nQue le nom d'un Prince plein de cl\u00e9mence\nSoit r\u00e9p\u00e9t\u00e9 par mille et mille chants.\nNous mourrons tous pour sa propre d\u00e9fense,\nMais apr\u00e8s nous, combattront nos enfants.\nTraduzione italiana.\nSalve, o voi che ci siete vicini!\nSalve, o voi che ci guardate!\nE bisogna che questo lo sappiano tutti:\nDa sempre una stessa bandiera\nsi spiega al vento del nostro Paese.\nDa sempre il rosso ed il bianco\nSono l'emblema della nostra libert\u00e0.\nGrandi e piccoli l'hanno sempre rispettato.\nAbbiamo sempre avuto la stessa tradizione\nAbbiamo sempre avuto la stessa religione;\nAbbiamo avuto per il nostro onore\nsempre gli stessi pr\u00ecncipi\nE nessuno potr\u00e0 farceli cambiare\nFinch\u00e9 il sole splender\u00e0 nel cielo\nDio ci aiuter\u00e0\nE mai nessuno potr\u00e0 mai\nfarci cambiare.\nNessuno.\nNon siamo numerosi,\nMa difendiamo tutti la nostra tradizione\nNon siamo potenti,\nMa se lo vuole, Dio ci aiuter\u00e0!\nSalve, o voi che ci siete vicini!\nSalve, o voi che ci guardate!\nE bisogna che questo lo sappiano tutti.\nTraduzione italiana dell'inno in francese.\nPrincipato di Monaco, o mia patria,\nCome \u00e8 prodigo di doni Dio con te!\nCielo sempre puro, rive sempre fiorite,\nIl tuo sovrano \u00e8 pi\u00f9 amato di un re.\nO fieri camerati della Guardia Civica,\nrispettiamo tutti la voce del Comandante.\nSeguiamo sempre il nostro antico stendardo.\nBatte il tamburo, andiamo tutti avanti.\nSi, Monaco ha sempre avuto dei valorosi,\ne noi siamo tutti i loro degni discendenti.\nIn nessun tempo siamo stati schiavi.\nE i tiranni solo lontano da noi hanno regnato.\nChe il nome di un principe pieno di clemenza\nSia ripetuto in mille canzoni.\nMoriremo tutti per difenderlo,\nMa dopo di noi combatteranno i nostri figli."}
{"id": "340920", "revid": "718859", "url": "https://it.wikipedia.org/wiki?curid=340920", "title": "UNEF", "text": "La prima Forza di emergenza delle Nazioni Unite (UNEF) fu stabilita dall'Assemblea generale delle Nazioni Unite per mettere fine alla crisi di Suez con la risoluzione 1001 (ES-I) del 7 novembre 1956, in larga misura come risultato degli sforzi del segretario generale Dag Hammarskj\u00f6ld e del ministro agli Affari Esteri canadese Lester Pearson. La missione della prima forza militare delle Nazioni Unite era di:\nPoich\u00e9 le risoluzioni operative dell'ONU non erano passate sotto il capitolo VII dello Statuto delle Nazioni Unite, lo schieramento di una forza militare doveva essere approvato dall'Egitto. Dopo negoziati multilaterali con l'Egitto, dieci nazioni offrirono il proprio contributo alla forza: Brasile, Canada, Colombia, Danimarca, Finlandia, India, Indonesia, Norvegia, Svezia e Jugoslavia. Supporto fu anche offerto da Stati Uniti d'America, Italia e Svizzera. Le prime forze arrivarono al Cairo il 15 novembre e l'UNEF raggiunse la sua piena forza di 6.000 uomini nel febbraio del 1957. La forza fu schierata totalmente in aree designate intorno al canale, nel Sinai e Gaza quando Israele ritir\u00f2 le sue ultime truppe da Rafah l'8 marzo 1957. Il segretario generale cerc\u00f2 di collocare le forze dell'UNEF sul fronte israeliano delle linee di armistizio del 1949, ma ci\u00f2 fu rifiutato da Israele.\nLa missione fu realizzata in quattro fasi:"}
{"id": "340922", "revid": "767487", "url": "https://it.wikipedia.org/wiki?curid=340922", "title": "Metamerismo", "text": "Il metamerismo consiste nella possibilit\u00e0 di ottenere un effetto ottico tale che l'occhio percepisca la stessa sensazione di colore in presenza di luce con distribuzione spettrale diversa dal colore puro in questione.\nSi tratta di un'illusione ottica basata sulla natura dell'interpretazione del colore da parte dell'occhio umano, \u00e8 possibile creare la sensazione di un colore \"puro\", ottenuto selezionando la sola lunghezza d'onda che genera quella determinata sensazione di colore miscelando a dovere pi\u00f9 lunghezze d'onda differenti. Un esempio \u00e8 il bianco di una lampada fluorescente formato da spettri non uniformi; in questo caso la temperatura di colore che si trova sulle confezioni \u00e8 la temperatura a cui deve essere un corpo nero perch\u00e9 l'occhio umano percepisca la stessa sensazione di colore.\nIl fenomeno chiamato \u201cmetamerismo\" si ha quando colori che appaiono all'occhio identici sotto una certa luce, mostrano tonalit\u00e0 differenti se illuminati con una luce diversa.\nIn sostanza c'\u00e8 metamerismo quando due colori si equivalgono sotto una fonte di luce, ma risultano differenti ad altre esposizioni.\nMisurazione del metamerismo.\nLa miglior misura conosciuta di metamerismo \u00e8 l'Indice di resa cromatica che \u00e8 una funzione lineare della media della distanza euclidea tra i vettori di verifica e di riferimento (riflettanza spettrale) nello spazio colore CIE 1964.\nUna misura pi\u00f9 recente per i simulatori di luce diurna \u00e8 la MI (CIE Metamerism Index) [Indice di Metamerismo CIE] che deriva dal calcolo della media della differenza di colore di 8 metameri (5 nel spettro visibile e 3 nell'intervallo ultravioletto in CIELAB o CIELUV).\nLa differenza principale tra la CRI e la MI \u00e8 nello spazio colore usato per calcolare la differenza di colore, nel primo obsoleto e non uniforme percettivamente.\nMI pu\u00f2 essere decomposto in MIvis e MIUV se viene considerato solo una parte dello spettro.\nIl risultato numerico pu\u00f2 essere interpretato mediante cinque categorie di lettere:"}
{"id": "340935", "revid": "834", "url": "https://it.wikipedia.org/wiki?curid=340935", "title": "Tcp", "text": ""}
{"id": "340939", "revid": "1602064", "url": "https://it.wikipedia.org/wiki?curid=340939", "title": "Angband (videogioco)", "text": "Angband \u00e8 un videogioco roguelike derivato da \"Umoria\" (il porting per Unix in C di un gioco chiamato \"Moria\"). Il nome deriva dalla fortezza di Angband, che nella mitologia di J. R. R. Tolkien (da cui il gioco prende ispirazione) \u00e8 la fortezza di Morgoth. Il gioco \u00e8 attualmente disponibile per tutti i principali sistemi operativi tra i quali Windows, Unix e MacOS.\nModalit\u00e0 di gioco.\nIl tema del gioco \u00e8 ispirato a quello tipico dei giochi di ruolo. Il giocatore, dopo aver scelto le caratteristiche del personaggio che intende impersonare, pu\u00f2 esplorare fino a cento livelli dei sotterranei di \"Angband\" in cui deve cercare, attraverso le proprie azioni, di accumulare abbastanza equipaggiamento ed esperienza per poter sconfiggere Morgoth. Ogni volta che il giocatore cambia livello viene generata casualmente una nuova mappa, per questo motivo il gioco risulta essere sempre diverso.\nIl tema principale \u00e8 quindi quello della gestione di un insieme limitato di oggetti che possono essere portati con s\u00e9 (o conservati nella propria \"base\") tra tutti quelli trovati, cercando di individuare l'equipaggiamento ottimo per continuare l'avventura.\nAnche se stilisticamente molto diverso, il gioco viene spesso paragonato a \"NetHack\", anche se a differenza di quest'ultimo assume maggiore importanza l'aspetto tattico e di combattimento.\nStoria.\nLa prima versione \u00e8 stata creata da Alex Cutler e Andy Astrand all'Universit\u00e0 di Warwick nel 1990. Sean Marsh e Geoff Hill, studenti della stessa universit\u00e0 continuarono la manutenzione di \"Angband\" in seguito all'abbandono di Cutler e Astrand.\nCon la versione 3.0 vennero introdotte da Robert R\u00fchlmann, che divenne il manutentore del progetto dal 2000, e da Jonathan Ellis numerose modifiche alle parti costituenti del gioco (oggetti e mostri da affrontare). Da un punto di vista tecnico quella versione vide l'introduzione del linguaggio di scripting Lua per l'implementazione di alcune funzioni con l'intenzione di semplificare lo sviluppo del codice, ma tale scelta venne in seguito abbandonata.\nDopo che nel 2005 R\u00fchlmann abbandon\u00f2 il progetto, si susseguirono diversi manutentori. L'ultima versione del gioco \u00e8 la 3.1.0 beta che \u00e8 stata pubblicata nel gennaio del 2009 da Andrew Sidwell.\nIl codice sorgente di \"Angband\" \u00e8 disponibile e pu\u00f2 essere modificato e ridistribuito, ma non \u00e8 software libero in senso stretto perch\u00e9 ha una licenza \"per scopi non commerciali\", identica a quella del programma da cui deriva, \"Moria\". Si sta tentando per\u00f2 di pubblicare \"Angband\" anche sotto una licenza GNU GPL. Un vantaggio di ci\u00f2 sarebbe la possibilit\u00e0 di distribuire il gioco anche con le distribuzioni commerciali di Linux.\nVarianti.\nEsiste un numero notevole di varianti del gioco, ciascuna diversa per scopo e profondit\u00e0 delle modifiche. Le varianti pi\u00f9 note sono:\nComunit\u00e0.\nIl gruppo di Usenet rec.games.roguelike.angband \u00e8 il luogo dove vengono discussi tutti gli aspetti del gioco. \u00c8 anche disponibile un canale IRC, #angband sulla rete WorldIRC (irc.worldirc.org)."}
{"id": "340941", "revid": "1543377", "url": "https://it.wikipedia.org/wiki?curid=340941", "title": "Godflesh", "text": "I Godflesh sono un gruppo industrial metal di Birmingham, Inghilterra. Formatosi nel 1988 da Justin Broadrick (voce, chitarra, e programming) e G. C. Green (basso, batteria), il gruppo si sciolse nel 2002. L'innovativo stile musicale dei Godflesh \u00e8 da molti considerato come una delle influenze fondamentali per l'industrial metal e il post-metal. Nel 2009, il gruppo ha pubblicamente reso nota la propria intenzione di riformarsi nel 2010.\nBiografia.\nFormazione (1988).\nNel 1982, Green fond\u00f2 i Fall of Because (prendendo spunto da una canzone dei Killing Joke) con Paul Neville. Justin Broadrick, allora chitarrista dei Napalm Death, prese parte a questo progetto musicale verso la met\u00e0 del 1985 come batterista e cantante. Tuttavia la sua permanenza dur\u00f2 fino al 1987. In tempi successivi, Justin Broadrick si occup\u00f2 degli Head of David per parecchi anni. Fallito anche questo progetto, nel 1988, contatt\u00f2 Green con l'intenzione di riformare i Fall of Because. Justin decise quindi di imbracciare le chitarre e di compensare alla mancanza di una batteria con una drum machine. Tale progetto musicale si trasform\u00f2 nei Godflesh.\nCarriera (1989 - 2001).\nI Godflesh divennero una delle band pi\u00f9 seminali e influenti della musica underground grazie ad album come \"Streetcleaner\" e \"Pure\", che dimostrarono in tutto e per tutto l'essenza della produzione lo-fi in territori musicali estremi. Un breve contatto con la Columbia Records nel 1994 per la pubblicazione di \"Selfless\" e dell'EP \"Merciless\", vide la band coinvolta in una produzione musicale di un alto livello, decisamente maggiore rispetto ai precedenti. Nel 1996 i Godflesh pubblicarono \"Songs of Love and Hate\", che per la prima volta vede la presenza di Bryan Mantia (Guns N' Roses, Primus, Praxis) alla batteria. Il disco successivo, \"Us and Them\", uscito nel 1999, vide la band dirigersi verso uno sperimentalismo elettronico, orientato soprattutto verso un suono drum and bass, con la presenza di chitarre giocanti un ruolo di minor spessore. Nel 2001 i Godflesh pubblicarono il doppio album retrospettivo \"In All Languages\". Nel medesimo anno la band pubblic\u00f2 del nuovo materiale, ossia l'ultimo lavoro finora realizzato, \"Hymns\", che vide la partecipazione di un batterista effettivo, Ted Parsons (ex-componente di Swans e Prong), e la band ritornare a un sound pi\u00f9 vicino alla pesantezza e all'aggressivit\u00e0 degli esordi, seppur in maniera meno eclettica e sperimentale, ma pur sempre imbevuto di sonorit\u00e0 elettroniche e hip hop.\nScioglimento (2002).\nGreen lasci\u00f2 la band verso la fine del 2001. Venne annunciato che Green sarebbe stato rimpiazzato dal bassista di Killing Joke e Prong Paul Raven. Tuttavia, proprio in questo periodo, Justin Broadrick fu vittima di un collasso nervoso in seguito alla rottura con una sua compagna dopo quasi tredici anni di relazione, poco dopo aver concluso il tour negli Stati Uniti. Broadrick ricorda questo evento come \"un vero momento alla Brian Wilson\" e afferm\u00f2: \"mi sent\u00ec paralizzato dallo stress, che sicuramente stavo coltivando da mesi, non riuscivo letteralmente ad alzarmi dal letto la mattina. Ero come intorpidito e non avevo nemmeno intenzione di partire, tant'\u00e8 che quando mi vennero a prendere in macchina per condurmi all'aeroporto, scappai via e mi rifugiai a casa di un mio amico a Birmingham.\"\nI tour annullati causarono ancor pi\u00f9 problemi a Justin Broadrick, avendo assunto intere compagnie di viaggio per spostarsi e chiamato gruppi come High on Fire e Halo come supporter di apertura dal vivo: il leader della band si trov\u00f2 a fronteggiare problematiche di non poca entit\u00e0 economica. \"Avevo addirittura ricevuto minacce di morte da parte delle compagnie di bus di Los Angeles,\" afferm\u00f2 Broadrick. \"Ho bruciato quasi pi\u00f9 di $35,000, i quali non possedevo in tutto e per tutto. Ero agli sgoccioli e fui costretto anche a vendere la mia casa e usare invano tutto il poco rimasto a disposizione delle carte di credito. Praticamente non ho fatto quasi nulla per ben quattro mesi, se non bere pesantemente.\" Su un poster di promozione del primo EP dei Jesu \"Heart Ache\", vi \u00e8 un sottotitolo che dice \"Godflesh is dead, long life to Jesu.\"\nBroadrick rese pubblica questa dichiarazione sullo scioglimento dei Godflesh:\nRiunione (2009).\nNel novembre del 2009, venne ufficialmente annunciata una riunione per un'esibizione confermata all'edizione del 2010 dell'Hellfest Summer Open Air (a Clisson, in Francia).\nIn un'intervista risalente al mese di febbraio del 2010, Broadrick rispose che \"i Godflesh non faranno altro all'infuori di una performance all'Hellfest. Non ho alcuna certezza di dove andremo un domani, e soprattutto se ci muoveremo.\" Egli ha tuttavia anche fatto presente che non si esclude la possibilit\u00e0 di un nuovo materiale.\nI Godflesh si sono esibiti all'edizione del 2010 del Supersonic Festival a Birmingham, in Regno Unito, il 23 ottobre, insieme agli Swans. Hanno inoltre confermato che per l'edizione del 2011 del Roadburn Festival a Tilburg, nei Paesi Bassi, eseguiranno dal vivo il primo album Steetcleaner interamente.\nNel dicembre del 2010, Broadrick afferm\u00f2 sul magazine Decibel che la band sta lentamente unendo e mettendo in pratica tutte le idee per un nuovo album di studio. Pi\u00f9 precisamente spieg\u00f2:\nStile musicale.\nTraendo ispirazione dai pionieri del power electronics, Whitehouse, dai noise-rockers Swans, dall'inventore della musica ambient Brian Eno e dalla concittadina heavy metal band Black Sabbath, Godflesh sono annoverati tra i pionieri dell'industrial metal.\nI Godflesh sono noti per la loro particolare mistura tra ritmi drum machine, chitarre ronzanti e distorte, e un basso potente ed intermittente. Nei primi lavori, i ritmi, i sintetizzatori e i campionamenti venivano spesso accreditati alla cosiddette \"macchine\". Successivamente, i Godflesh fecero uso di batteristi umani, tra cui Bryan Mantia e Ted Parsons. Il loro stile sinistro, lento e ripetitivo \u00e8 comunemente descritto come \"apocalittico\". La musica dei Godflesh \u00e8 stata da qualche critico descritta come \"\"i Cure dell'era di Pornography\" sotto l'effetto del metaqualone\".\nLa voce di Broadrick \u00e8 generalmente gutturale, simile alla tecnica del death grunt, senza per questo disdegnare parti melodiche come in \"I Wasn't Born to Follow\", nell'album del 1992 \"Pure\". I loro testi sono tersi, criptici, oscuri e spesso contraddittori. Paranoia, martirio, odio, corruzione, societ\u00e0 e misantropia sono alcuni dei temi presenti nella musica e nelle copertine dei lavori dei Godflesh.\nBroadrick si \u00e8 inoltre ispirato a Leonard Cohen; entrambi gli artisti hanno pubblicato due album chiamati \"Songs of Love and Hate\". Nella canzone \"Mothra\" (da \"Pure\"), i Godflesh hanno preso una parte, che recita \"Your pain is no credential here / It's just the shadow of my wound\", dalla canzone \"Avalanche\", dal gi\u00e0 precedentemente menzionato album di Cohen.\nEredit\u00e0.\nI Godflesh sono stati citati come influenza da parte di Korn, Metallica, Danzig, Faith No More, Fear Factory, Converge, Isis, Pitchshifter, e Ministry, tra molti altri. A Justin Broadrick fu chiesto dai Danzig e dai Faith No More di entrare a far parte di queste band come componente fisso, ma Broadrick ha rifiutato tali proposte per focalizzarsi sui Godflesh."}
{"id": "340943", "revid": "962319", "url": "https://it.wikipedia.org/wiki?curid=340943", "title": "Stade de France", "text": "Lo Stade de France \u00e8 un impianto sportivo multifunzione francese che si trova a Saint-Denis, a circa dal centro di Parigi.\nSi tratta del maggior impianto del Paese, e uno dei maggiori d'Europa, per capienza, potendo ospitare pi\u00f9 di spettatori.\nFu inaugurato nel 1998 in previsione dell'imminente campionato mondiale di calcio della cui finale fu sede; insieme allo stadio internazionale di Yokohama \u00e8 l'unico impianto ad avere ospitato la finale sia della citata competizione che della Coppa del Mondo di rugby (nel 2007); relativamente a quest'ultimo torneo, lo Stade de France \u00e8 destinato a ospitarne due finali come Eden Park ad Auckland e Twickenham a Londra essendo una delle sedi della .\nStoria.\nLo stadio \u00e8 stato ufficialmente inaugurato il 27 gennaio 1998 con la partita amichevole tra e , vinta dai \"Galletti\" per 1-0 con rete di Zidane nel primo tempo. Nello stesso anno ospit\u00f2 diverse partite del , tra cui la finale tra Francia e , che vide la vittoria dei padroni di casa. Da allora viene utilizzato sia per le partite di calcio sia per quelle di rugby, oltrech\u00e9 per grandi eventi tra i quali concerti musicali e meeting di atletica: caratteristica architettonica principale di questo impianto, infatti, \u00e8 che le tribune del primo anello possono essere arretrate per liberare una pista di atletica leggera.\nDiverse volte si \u00e8 provato a far s\u00ec che un club di calcio utilizzasse questo stadio, come campo di casa nei propri incontri sportivi: tuttavia, quella che poteva essere la squadra pi\u00f9 adatta anche per numero di potenziali spettatori, cio\u00e8 il , ha rifiutato la proposta, convinto dalle pay TV e sponsor vari a restare al Parco dei Principi. Ospita gli incontri casalinghi dei \"Bleus\" di calcio mentre, per quanto concerne la palla ovale, i match casalinghi della nonch\u00e9 alcune gare della compagine parigina dello .\nOltre ai succitati incontri del mondiale di calcio 1998, negli anni seguenti lo Stade de France ha ospitato alcuni match della Coppa del Mondo di rugby nelle edizioni 1999 e 2007 \u2014 in quest'ultimo caso, finale compresa \u2014, le finali di UEFA Champions League del 2000 e del 2006, i campionati del mondo di atletica leggera 2003 e alcune partite del \u2014 finale compresa.\nIl 13 novembre 2015, come parte di una serie di attentati terroristici nella capitale francese, due kamikaze e una bomba sono scoppiate all'esterno dello stadio, nel corso di un'amichevole tra le nazionali di calcio di Francia e , causando 1 morto."}
{"id": "340975", "revid": "767487", "url": "https://it.wikipedia.org/wiki?curid=340975", "title": "Katie Cassidy", "text": "\u00c8 principalmente conosciuta per aver interpretato il demone Ruby in \"Supernatural\", Juliet Sharp in \"Gossip Girl\" e Dinah Laurel Lance nella serie televisiva \"Arrow\", apparendo nello stesso ruolo anche nelle serie televisive \"The Flash\" e \"Legends of Tomorrow\".\nBiografia.\nNata a Los Angeles da David Cassidy, un cantante pop degli anni settanta, e dalla modella Sherry Benedon, i suoi genitori non si sono mai sposati. I suoi nonni paterni erano gli attori Jack Cassidy ed Evelyne Ward. Cresciuta a Calabasas, in California, con la madre e il patrigno Richard, ha due sorelle maggiori acquisite, Jenna e Jamie. Da bambina, Katie Cassidy pratica ginnastica e al liceo diventa una cheerleader della squadra California Flyers. Nel 2005 si diploma alla Calabasas High School, California.\nDopo due anni di relazione, l'8 dicembre 2018 ha sposato Matthew Rodgers.\nKatie Cassidy chiede il divorzio dal marito Matthew Rodgers dopo 2 anni di matrimonio.\nIn et\u00e0 adolescenziale, Katie Cassidy inizia ad avvicinarsi al mondo dello spettacolo recitando, cantando e danzando; nel 2004 incide con la Artemis Records un remake di \"I Think I Love You\", singolo del padre.\nDopo la breve carriera da cantante, Cassidy diventa modella, sfilando nel 2004 per Abercrombie &amp; Fitch e Guess?. Il mondo della moda le apre le porte per la carriera da attrice, ma la madre non le permette di intraprenderla professionalmente fino al completamento degli studi. Tra i suoi primi ruoli c'\u00e8 quello di Zoe nel telefilm \"Settimo cielo\"; in seguito appare in \"Sex, Love &amp; Secrets\", ma la serie viene cancellata dopo pochi episodi. Nel 2006 prende parte a due remake horror, \"Chiamata da uno sconosciuto\" e \"Black Christmas - Un Natale rosso sangue\".\nMentre gira il remake di \"La rivincita dei nerds\", la produzione \u00e8 costretta a fermarsi per dei disaccordi con il college nel quale stavano girando, cancellando infine il film. Nello stesso periodo completa a Parigi il film \"Io vi trover\u00f2\" con Liam Neeson e Maggie Grace.\nViene in seguito scelta per il ruolo di Lucy Ewing nel remake di \"Dallas\" ed entra nel cast regolare della terza stagione di \"Supernatural\", dove interpreta Ruby, un demone \"pentito\" che aiuter\u00e0 i due protagonisti. Nel maggio 2008, per\u00f2, il creatore della serie Eric Kripke conferma che Ruby non apparir\u00e0 nella quarta stagione a causa della diminuzione del budget in seguito allo spostamento del set in Canada.\nPer la stagione televisiva 2008-2009 prende parte alla nuova serie televisiva della CBS \"Harper's Island.\" Nella stagione televisiva successiva, interpreta Ella Simms in \"Melrose Place\", rifacimento dell'omonima serie degli anni novanta.\nNel 2010 recita in \"Nightmare\", rifacimento di \"Nightmare - Dal profondo della notte\" (1984), e nella quarta stagione di \"Gossip Girl\" nel ruolo di Juliet Sharp. Partecipa anche al film \"Kill for Me\", in uscita nel 2012. Nel 2011 \u00e8 protagonista, insieme a Leighton Meester e Selena Gomez, della commedia \"Monte Carlo\". Nel 2012 entra nel cast della nuova serie televisiva \"Arrow\" nel ruolo di Laurel Lance che ricopre fino alla quarta stagione. In seguito alla quarta stagione, continua a recitare in \"Arrow\" nel ruolo di Black Siren, ovvero l'alter ego di Laurel Lance di Terra 2.\nDoppiatrici italiane.\nNelle versioni in italiano dei suoi film, Katie Cassidy \u00e8 stata doppiata da:"}
{"id": "341007", "revid": "2166030", "url": "https://it.wikipedia.org/wiki?curid=341007", "title": "Conquista islamica della Persia", "text": "La conquista islamica della Persia segn\u00f2 una svolta decisiva nella storia di questo Paese. Nel volgere di alcuni secoli la maggioranza dei Persiani abbandon\u00f2 lo Zoroastrismo e divenne musulmana, mentre le caratteristiche della civilt\u00e0 persiana venivano assorbite dalla nuova classe dirigente islamica. La rapida conquista della Persia in una serie di ben coordinati attacchi su pi\u00f9 fronti, diretta dal Califfo \u02bfUmar da Medina, contribu\u00ec alla reputazione del califfo di grande stratega militare e politico.\nIl quadro storico e politico.\nMentre il confine tra l'impero romano (e poi bizantino) e quello persiano (e poi sasanide), rappresentato per molti secoli dall'alto corso dell'Eufrate, era pesantemente fortificato e presidiato dai due eserciti, il confine meridionale dei due stati era esposto alle incursioni delle popolazioni arabe a scopo di rapina e saccheggio. Nacque cos\u00ec l'esigenza di costituire degli stati vassalli che potessero funzionare da cuscinetto e tenere a bada i predoni, oltre che svolgere compiti di guerriglia contro i nemici.\nI vassalli dei bizantini erano gli arabi Ghassanidi, che emigrarono nel 250 dallo Yemen alla Siria meridionale, stabilendo la loro capitale sulle alture del Golan, mentre i Lakhmidi erano diventati vassalli dei Sasanidi e vivevano nell'Iraq meridionale, con al-\u1e24\u012bra quale loro capitale.\nAll'inizio del VII secolo gli imperi bizantino e sasanide si erano affrontati in una guerra che aveva finito per indebolirli entrambi. Con Cosroe II (590-628) sul trono, i Persiani avevano conquistato tutti i possedimenti bizantini in Vicino Oriente fino all'Asia Minore, ed erano stati accolti come salvatori in Egitto dalla popolazione, in maggioranza cristiana monofisita, che aveva subito dure persecuzioni da parte di Costantinopoli. L'imperatore bizantino Eraclio (610-641), per\u00f2, con una manovra di accerchiamento era riuscito a penetrare in Mesopotamia, dove inflisse una schiacciante sconfitta ai Sasanidi a Ninive (12 dicembre 627), e a riprendersi tutti i territori perduti.\nIn Egitto, dopo la riconquista, i bizantini scatenarono una violenta persecuzione contro i monofisiti, alienandosi il favore dei Ghassanidi che appartenevano a quella confessione, mentre in Persia alla disfatta fece seguito un deterioramento del potere dello sci\u00e0 e una disaffezione nei suoi confronti da parte dei vassalli Lakhmidi, che divennero di fatto indipendenti e non assicurarono pi\u00f9 la protezione della frontiera dello Sha\u1e6d\u1e6d al-\u02bfArab.\nL'occupazione araba della Persia.\nLa prima espansione araba si era sviluppata in tre direzioni: verso la Mesopotamia, verso Siria e Palestina e verso l'Egitto, favorita dall'indebolimento dei due grandi imperi. Il successore di Maometto, il califfo Ab\u016b Bakr, si impadron\u00ec senza difficolt\u00e0 di al-H\u012bra nel 633 e raggiunse le sponde dell'Eufrate nel 634. Dopo aver sconfitto i Bizantini nella battaglia del Yarmuk (636), il secondo califfo \u02bfUmar b. al-Kha\u1e6d\u1e6d\u0101b pot\u00e9 trasferire le sue truppe a oriente e riprendere le ostilit\u00e0 con i Sasanidi.\nLo scontro decisivo avvenne a Q\u0101disiyya (637), dove l'esercito persiano guidato da Rostam fu sconfitto al termine di una battaglia protrattasi per una settimana e abbandon\u00f2 tutto il basso Iraq agli Arabi che vi fondarono due basi fortificate (\"mi\u1e63r\"), Bassora e al-K\u016bfa.\nDa qui essi avanzarono verso nord e verso est, occuparono Ahw\u0101z e il Kh\u016bzist\u0101n (639), presero Ctesifonte (che rinominarono Mad\u0101\u02bein per il fatto che Ctesifonte sorgeva di fronte all'antica Seleucia), sconfissero nel 642 lo Sh\u0101hansh\u0101h Yazdegerd III a Nih\u0101vand, e si aprirono cos\u00ec la strada verso Isfahan e l'Iran centrale.\nPoich\u00e9 gli Arabi offrivano una relativa tolleranza religiosa ai popoli che si sottomettevano senza opporre resistenza, i nativi non avevano molto da perdere nel cooperare con gli invasori, facilitando cos\u00ec l'occupazione. Fu solo a met\u00e0 del VII secolo, comunque, che cess\u00f2 ogni resistenza da parte dell'elemento persiano. La conversione, che portava indubitabili vantaggi, fu abbastanza rapida tra la popolazione dei centri urbani, ma molto pi\u00f9 lenta tra i contadini e la popolazione rurale, sicch\u00e9 la maggioranza dei Persiani non divenne musulmana fino al IX secolo.\nGli zoroastriani, all'inizio perseguitati dagli Arabi, furono infine riconosciuti tra la \"Gente del Libro\" (\"Ahl al-Kitab\") citata nel Corano, ai quali il profeta Maometto aveva riservato la pi\u00f9 ampia tolleranza. Gli Alidi (seguaci di \u02bfAl\u012b b. Ab\u012b \u1e6c\u0101lib, pi\u00f9 tardi evolutisi nello Sciismo), sebbene gi\u00e0 presenti fin dall'inizio dell'islamizzazione, non divennero maggioranza se non a partire dal XV secolo per violenta imposizione alla popolazione persiana della dinastia Safavide. La lingua persiana, infine, adott\u00f2 numerosi prestiti dall'arabo e non fu pi\u00f9 scritta con l'alfabeto pahlavi ma con caratteri arabi.\nStoriografia.\nQuando gli studiosi accademici occidentali cominciarono a studiare la conquista islamica della Persia, essi potevano fare affidamento soltanto sui resoconti del vescovo cristiano armeno Sebeos, e sui resoconti arabi scritti diverso tempo dopo gli avvenimenti descritti. Lo studio pi\u00f9 significativo fu probabilmente quello di Arthur Christensen, la cui opera \"L'Iran sous les Sassanides\" fu pubblicata a Copenaghen e Parigi nel 1944.\nTuttavia, la storiografia recente, sia Iraniana che Occidentale, ha cominciato a mettere in dubbio la tradizionale narrativa. Parvaneh Pourshariati, nel suo \"Decline and Fall of the Sasanian Empire: The Sasanian-Parthian Confederacy and the Arab Conquest of Iran\", pubblicato in 2008, fornisce una descrizione dettagliata dei problemi insorti nella ricostruzione esatta degli avvenimenti e mette in dubbio fatti fondamentali della narrativa tradizionale, compresa la cronologia e date specifiche degli avvenimenti.\nLa tesi centrale di Pourshariati \u00e8 che, contrariamente a quanto si ritiene solitamente, l'Impero sasanide era altamente decentralizzato, ed era nei fatti una \"confederazione\" con i Parti, che conservavano un alto livello di indipendenza. Malgrado le loro recenti vittorie sui Bizantini, i Parti inaspettatamente si ritirarono dalla confederazione, e i Sasanidi erano dunque impreparati e mal equipaggiati per opporre un'efficace e coesa difesa contro gli invasori musulmani. Inoltre, le potenti famiglie partiche settentrionali e orientali, i \"kust-i khwarasan\" e i \"kust-i adurbadagan\", si ritirarono nello loro rispettive fortezze e fecero pace con gli Arabi, rifiutando di combattere insieme ai Sasanidi.\nUn altro tema importante dello studio di Pourshariati \u00e8 una svalutazione della cronologia tradizionale. Pourshariati sostiene che la conquista araba della Mesopotamia \"ebbe luogo, non, come viene ritenuto convenzionalmente, negli anni 632\u2013634, dopo l'ascesa al trono dell'ultimo re sasanide Yazdgird III (632\u2013651), ma nel periodo dal 628 al 632.\"\nUna importante conseguenza di questo cambiamento della cronologia degli eventi implica che l'aggressione araba ebbe luogo proprio quando i Sasanidi erano impegnati in una guerra interna per la successione al trono sasanide.\nL'Impero sasanide prima della Conquista.\nDal I secolo a.C., il confine tra l'Impero romano (poi bizantino) e quello dei Parti (successivamente dei Sasanidi) era stato il fiume Eufrate. Il confine era costantemente conteso. La maggior parte delle battaglie, e dunque delle fortificazioni, erano concentrate nelle collinose regioni del nord, in quanto il vasto deserto arabo o siriano (Arabia romana) separava gli imperi rivali al sud. Gli unici pericoli provenienti dal sud erano saccheggi occasionali da parte delle trib\u00f9 nomadi di Arabi. Entrambi gli imperi, per cui, si allearono con piccoli e semi-indipendenti principati arabi, in modo da creare degli stati cuscinetto che proteggessero Bisanzio e la Persia dagli attacchi dei beduini. I clienti bizantini erano i Ghassanidi; quelli persiani erano i Lakhmidi. Nel VI e nel VII secolo, diversi fattori contribuirono a distruggere l'equilibrio di potere che era durato cos\u00ec tanti secoli.\nRivolta degli Stati clienti arabi (602).\nI clienti bizantini, gli Arabi Ghassanidi, si convertirono al Monofisismo, una forma di Cristianesimo ritenuta eretica dalla Chiesa. I Bizantini tentarono di sopprimere l'eresia, alienandosi il sostegno dei Ghassanidi e provocando rivolte sulle loro frontiere desertiche. Anche i Lakhmidi si rivoltarono contro il re persiano Cosroe II. al-Nu\u02bfm\u0101n III (figlio di al-Mundhir IV), il primo re cristiano lakhmide, fu deposto e ucciso da Cosroe II nel 602, a causa del suo tentativo da liberarsi dalla tutela sasanide. Dopo l'assassinio di Cosroe, l'Impero persiano si frattur\u00f2 e i Lakhmidi divennero effettivamente semi-indipendenti. Si ritiene ora che l'annessione del regno dei Lakhmidi fu uno dei fattori principali della Caduta della dinastia sasanide e della conquista islamica della Persia, poich\u00e9 i Lakhmidi accettarono di agire come spie al servizio dei musulmani dopo essere stati sconfitti nella Battaglia di al-Hira da Khalid ibn al-Walid.\nGuerra bizantino\u2013sasanide (602\u2013628).\nIl sovrano persiano Cosroe II (Parviz) aveva represso una pericolosa rivolta scoppiata nel suo impero all'inizio del suo regno, il tentativo di usurpazione di Bahram Chobin. Successivamente concentr\u00f2 le sue energie contro i Bizantini, portando alla guerra romano-persiana del 602-628. Dal 612 al 622, espanse i territori dell'Impero persiano conquistando Siria, Palestina ed Egitto.\nI Bizantini si riorganizzarono e prepararono una controffensiva nel 622 condotti dal loro imperatore Eraclio. Cosroe fu sconfitto nella Battaglia di Ninive nel 627, e i Persiani accettarono di firmare una pace con cui si riportavano i confini dei due imperi alle stesse frontiere del 602.\nAssassinio di Cosroe II.\nCosroe II fu assassinato nel 628 e ci\u00f2 port\u00f2 ad una guerra per la successione tra i tanti pretendenti; dal 628 al 632 circa dieci sovrani tra re e regine governarono la Persia. L'ultimo, Yazdegerd III, era un nipote (di nonno) di Cosroe II ed era ancora un bambino, anche se si ignora la sua esatta data di nascita.\nDurante la vita di Maometto.\nDopo l'Accordo di al-Hudaybiyya nel 628, la tradizione islamica vuole che Maometto invi\u00f2 molte lettere ai principi, re, e capi delle varie trib\u00f9 e regni dell'epoca, invitandoli a convertirsi all'Islam. Queste lettere furono portate da ambasciatori in Persia, Bisanzio, Etiopia, Egitto, Yemen, e al-\u1e24\u012bra (Mesopotamia) nello stesso giorno. Questa asserzione \u00e8 stata indagata da alcuni storici moderni dell'Islam \u2014 ad esempio Grimme e Caetani. Particolarmente dubbia \u00e8 l'asserzione che Cosroe II avrebbe ricevuto una lettera da Maometto, in quanto la cerimonia di corte sasanide era notoriamente complessa, ed \u00e8 improbabile che una lettera proveniente da una potenza minore regionale dell'epoca possa aver raggiunto le mani dello Sh\u0101hansh\u0101h.\nRiguardo alla Persia, le storie islamiche narrano che all'inizio del settimo anno dall'Egira, Maometto incaric\u00f2 uno dei suoi ufficiali, \u02bfAbd All\u0101h \u1e24adh\u0101fa b. Qays al-Sahm\u012b al-Qurash\u012b, di portare la sua lettera a Cosroe II invitandolo alla conversione. Cosroe, adirato, distrusse la lettera.\nAscesa del Califfato.\nDeceduto Maometto nel giugno 632, Ab\u016b Bakr fu nominato califfo e successore politico del Profeta a Medina. Poco tempo dopo l'elezione di Ab\u016b Bakr, diverse trib\u00f9 arabe si rivoltarono, portando allo scoppio della Guerra della Ridda (Guerre dell'Apostasia). Le Guerre della Ridda preoccuparono il Califfato dei Rashidun fino al marzo 633, e terminarono con la sottomissione dell'intera penisola araba sotto l'autorit\u00e0 del Califfo a Medina.\nSe Ab\u016b Bakr intendeva intraprendere fin dall'inizio la conquista di un vasto impero \u00e8 ignoto, ma diede comunque inizio ad un processo storico che nel giro di pochi decenni avrebbe portato alla formazione di uno degli imperi pi\u00f9 vasti della storia, ordinando al generale Kh\u0101lid b. al-Wal\u012bd di invadere con un consistente esercito i Sasanidi.\nPrima invasione della Mesopotamia (633).\nIn seguito alle Guerre della Ridda, un capo tribale dei Banu Bakr, al-Muthann\u0101 b. \u1e24\u0101ritha, proveniente dell'Arabia nord-orientale, sferr\u00f2 alcune incursioni contro le citt\u00e0 persiane in Mesopotamia (odierno Iraq). Ab\u016b Bakr era ora abbastanza potente per attaccare l'Impero persiano a nord-est e l'Impero bizantino a nord-ovest. Vi erano tre motivi per intraprendere la conquista:\nCon il successo delle incursioni, fu accumulato un considerevole bottino di guerra. al-Muthann\u0101 b. \u1e24\u0101ritha si rec\u00f2 a Medina per informare il Califfo Ab\u016b Bakr dei suoi successi e fu nominato comandante dell'esercito, dopodich\u00e9 cominci\u00f2 a penetrare sempre pi\u00f9 in profondit\u00e0 in Mesopotamia. Sfruttando la mobilit\u00e0 della sua cavalleria leggera poteva agevolmente saccheggiare ogni citt\u00e0 presso il deserto per poi ritirarsi con rapidit\u00e0 nel deserto, nel quale l'esercito sasanide era incapace di inseguirlo. I successi di al-Muthann\u0101 persuasero Ab\u016b Bakr ad espandere il Califfato dei Rashidun.\nPer essere certo della vittoria, Ab\u016b Bakr prese due decisioni riguardanti l'attacco alla Persia: primo, l'esercito invasore sarebbe stato formato interamente da volontari; secondo, di affidare l'esercito al suo miglior generale: Kh\u0101lid b. al-Wal\u012bd. Dopo aver sconfitto l'autoproclamatosi profeta Musaylima nella Battaglia della Yamama, Kh\u0101lid era ancora in Yam\u0101ma quando Ab\u016b Bakr gli invi\u00f2 ordini di invadere l'Impero sasanide. Rendendo al-Hira l'obiettivo di Kh\u0101lid, Ab\u016b Bakr invi\u00f2 rinforzi e ordin\u00f2 ai capi tribali dell'Arabia nord-orientale, al-Muthann\u0101 b. \u1e24\u0101ritha, Mazh\u016br b. \u02bfAd\u012b, Harmala e Sulma di operare sotto il comando di Khalid con i loro uomini. Intorno alla terza settimana di marzo 633 (prima settimana di Muharram del 12 E.) Kh\u0101lid part\u00ec dalla Yam\u0101ma con un esercito di 10.000 uomini. I capi tribali, con 2.000 guerrieri ognuno, si unirono a Kh\u0101lid, portando il suo esercito a 18.000 truppe.\nDopo essere entrato in Iraq con il suo esercito di 18.000 uomini, Kh\u0101lid vinse quattro battaglie consecutive: la Battaglia di Dhat al-Salasil (delle \"catene\"), combattuta nell'aprile 633; la Battaglia di al-Madh\u0101r (chiamata genericamente dagli Arabi \"della confluenza dei fiumi\", o \"dei due canali\"), combattuta tra met\u00e0 aprile e met\u00e0 maggio (mese lunare di safar) del 633 e che caus\u00f2 la morte di 3.000 guerrieri persiani; la battaglia di al-Walaja, combattuta nel maggio 633 (in cui egli applic\u00f2 con successo la tattica del \"doppio avvolgimento\" del nemico), e la battaglia di Ullays, combattuta a met\u00e0 maggio 633. Nell'ultima settimana di maggio 633, la capitale dell'antico regno dei Lakhmidi (ridotto a satrapia persiana, con un suo \"marzb\u0101n\", ossia governatore) cadde in mano musulmana dopo una vana resistenza nella battaglia di al-Hira. Dopo aver fatto riposare le sue truppe, Khalid si diresse nel giugno 633 verso al-Anbar, e dopo aver vinto la battaglia di al-Anbar, assedi\u00f2 la citt\u00e0 per alcune settimane, riuscendo a prenderla nel luglio 633. Kh\u0101lid poi si diresse a sud, e conquist\u00f2 la citt\u00e0 di \u02bfAyn al-Tamr dopo aver vinto la Battaglia di \u02bfAyn al-Tamr nell'ultima settimana di luglio 633. Da quel momento in poi, quasi l'intera Mesopotamia era in mano islamica.\nKh\u0101lid si spost\u00f2 poi verso D\u016bmat al-Jandal, nel settentrione arabo, per soccorrere il comandante arabo musulmano \u02bfIy\u0101d ibn Ghanm, rimasto intrappolato da alcune trib\u00f9 ribelli. Kh\u0101lid giunse a D\u016bmat al-Jandal e sconfisse i suoi difensori Arabi cristiani nella Battaglia di Dumat al-Jandal nell'ultima settimana di agosto del 633. Tornando dall'Arabia, ebbe notizia del raduno di un numeroso esercito persiano. Nel giro di poche settimane decise di affrontarlo e sconfisse lo stuolo in una geniale serie di battaglie separate, evitando cos\u00ec di restare in inferiorit\u00e0 numerica. Quattro formazioni di Persiani e di truppe ausiliare cristiane, gi\u00e0 lakhmidi, furono presenti a Hanafiz, Zumayl, Sanni e Muzayya. Kh\u0101lid divise il suo esercito in tre unit\u00e0 e decise di aggredire nel novembre 633 questi ausiliari, a uno a uno, da tre differenti direzioni e di notte, dapprima nella Battaglia di Muzayya, poi in quella di Sanni e infine in quella di Zumayl. Tali devastanti sconfitte persiane misero fine al controllo sasanide della Mesopotamia. Nel dicembre 633, Kh\u0101lid raggiunse la citt\u00e0 frontaliera di Firaz, in cui sbaragli\u00f2 le forze combinate dei persiani Sasanidi, Bizantini e dei loro ausiliari Arabi cristiani nella Battaglia di Firaz. Questa fu la sua ultima battaglia nella Campagna di conquista dell'Iraq. Dopo tali conquiste, Kh\u0101lid lasci\u00f2 la Mesopotamia per guidare le forze islamiche nella Campagna di Siria contro i Bizantini, lasciando a presidiare le conquiste mesopotamiche il comandante beduino dei Ban\u016b Bakr ibn W\u0101\u02beil, al-Muthann\u0101 b. \u1e24\u0101ritha.\nSeconda invasione della Mesopotamia (636).\nSecondo le ultime volont\u00e0 di Ab\u016b Bakr, \u02bfUmar b. al-Kha\u1e6d\u1e6d\u0101b doveva continuare la conquista della Siria e della Mesopotamia. Sui confini nordorientali dell'Impero, in Mesopotamia, la situazione stava deteriorandosi giorno dopo giorno. Durante il califfato di Ab\u016b Bakr, Kh\u0101lid b. al-Wal\u012bd era stato inviato sul fronte siriaco per comandare gli eserciti musulmani in quella regione. Non appena Kh\u0101lid ebbe lasciato la Mesopotamia con met\u00e0 esercito (9000 soldati), i Persiani decisero di tentare di recuperare i territori perduti. L'esercito musulmano fu costretto a evacuare le zone conquistare e concentrarsi sulle regioni di frontiera. \u02bfUmar invi\u00f2 immediatamente rinforzi a al-Muthann\u0101 b. \u1e24\u0101ritha in Mesopotamia sotto il comando di Ab\u016b \u02bfUbayd al-Thaqafi. I Persiani sconfissero Ab\u016b \u02bfUbayd nella Battaglia del Ponte. Tuttavia, in seguito, i Persiani furono sconfitti da al-Muthann\u0101 b. \u1e24\u0101ritha nella Battaglia di al-Buwayb (). Nel 635 Yazdegerd III cerc\u00f2 l'alleanza con l'Imperatore bizantino Eraclio. Eraclio diede in sposa sua figlia (secondo le tradizioni, sua nipote \"[di nonno]\") al re sasanide, in modo da corroborare l'alleanza. Mentre Eraclio si preparava a una controffensiva maggiore in Siria, Yazdegerd ordinava nel frattempo la costituzione di un immenso esercito per scacciare i musulmani dalla Mesopotamia una volta per tutte. L'obiettivo era un attacco coordinato da entrambi gli imperatori, Eraclio in Siria e Yazdegerd in Mesopotamia, per annientare l'esercito del loro nemico comune, costretto a combattere su due fronti.\nBattaglia di al-Q\u0101disiyya.\n\u02bfUmar ordin\u00f2 al suo esercito di ritirarsi nelle zone al confine della Mesopotamia presso il deserto arabo e cominciare a radunare armate per un'altra campagna in Mesopotamia. Gli eserciti arabi erano concentrati presso Medina, e a causa della situazione critica \u02bfUmar desiderava comandare l'esercito di persona. Questa idea trov\u00f2 l'opposizione dei membri dell'assemblea consiliare (\"Majlis al-Sh\u016bra\") a Medina, che riteneva che la guerra su due fronti richiedeva la presenza di \u02bfUmar nella capitale califfale. \u02bfUmar nomin\u00f2 Sa\u02bfd b. Ab\u012b Waqq\u0101\u1e63 comandante della campagna in Mesopotamia. Sa\u02bfd lasci\u00f2 Medina con il suo esercito nel maggio 636 e arriv\u00f2 ad al-Q\u0101disiyya a giugno.\nMentre Eraclio lanci\u00f2 la sua offensiva nel maggio 636, Yazdegerd fu incapace di allestire in tempo le sue armate per aiutare i Bizantini contro gli Arabi. \u02bfUmar, a conoscenza dell'alleanza tra Bisanzio e la Persia, capitalizz\u00f2 questo fallimento: non intendendo rischiare una battaglia con due grandi potenze simultaneamente, provvide rapidamente a rinforzare l'esercito musulmano nella Battaglia del Yarmuk per scontrarsi e sconfiggere i Bizantini. Nel frattempo, \u02bfUmar ordin\u00f2 a Sa\u02bfd di entrare in negoziati di pace con Yazdegerd III e invitarlo alla conversione all'Islam in modo da impedire ai Persiani di attaccare gli Arabi. Eraclio aveva raccomandato al suo generale Baanes di non scontrarsi in battaglia con i musulmani senza aver ricevuto ordini espliciti; tuttavia, temendo l'arrivo di ulteriori rinforzi arabi, Vahan attacc\u00f2 l'esercito musulmano nella Battaglia del Yarmuk nell'agosto 636. L'esercito imperiale di Eraclio fu vinto e messo in rotta.\nCon la fine della minaccia bizantina, \u02bfUmar diede ordini a Sa\u02bfd di porre fine alle negoziazioni e scontrarsi in battaglia con i Persiani. L'Impero sasanide era ancora una potenza formidabile con vaste riserve di manodopera per gli eserciti, e gli Arabi presto si trovarono ad affrontare un immenso esercito persiano con truppe provenienti da ogni angolo dell'Impero e comandate dai generali di maggior talento. Tra le truppe vi erano persino elefanti di guerra. Nel giro di tre mesi, Sa\u02bfd sconfisse l'esercito persiano nella Battaglia di al-Qadisiyya, ponendo effettivamente fine al governo sasanide ad occidente della Persia propriamente detta. Questa vittoria \u00e8 considerata come un punto di svolta decisivo nell'espansione islamica: con il fior fiore delle truppe persiane sconfitte, Sa\u02bfd pot\u00e9 successivamente conquistare agevolmente Babilonia, Koosie, Bahrahsher e Mad\u0101\u02bein. Ctesifonte, la capitale dell'Impero sasanide, cadde nel marzo 637 dopo un assedio di tre mesi.\nL'autore iraniano \"Kaveh Farrokh\", nel suo libro \"Shadows in the Desert: Ancient Persia at War\", descrive in questo modo la caduta di Ctesifonte:\nConquista della Mesopotamia (636\u2013638).\nDopo la conquista di Ctesifonte, alcuni distaccamenti vennero immediatamente inviati in occidente per espugnare Qarq\u012bsiya e H\u012bt, forti al confine con l'Impero bizantino. Diversi eserciti persiani erano ancora attivi a nordest di Ctesifonte a Jal\u016bla e a nord del Tigri a Tikr\u012bt e Mosul.\nDopo il ritiro da Ctesifonte, le armate persiane si unirono a Jal\u016bla a nordest di Ctesifonte. Jal\u016bla era un luogo di importanza strategica perch\u00e9 attraversata da vie carovaniere che conducevano in Mesopotamia, Khorasan e Azerbaigian. Le forze persiane a Jal\u016bla erano comandate dal generale Mihran. Il vice comandante era il generale Khurrazad, un fratello del generale Rustam, che aveva comandato le forze persiane alla Battaglia di al-Qadisiyya. Come da istruzioni ricevute dal Califfo \u02bfUmar, Sa\u02bfd inform\u00f2 di tutto il Califfo. \u02bfUmar decise di affrontare prima il problema Jal\u016bla. Il suo piano era prima liberare la via a nord prima di intraprendere ogni azioni decisiva contro Tikr\u012bt e Mosul. \u02bfUmar affid\u00f2 il comando della spedizione di Jal\u016bla ad H\u0101shim b. \u02bfU\u1e6dba mentre \u02bfAbd All\u0101h ibn Mut\u02bfim avrebbe dovuto conquistare Tikrit e Mosul. Nell'aprile 637, H\u0101shim condusse 12.000 truppe da Ctesifonte per ottenere una vittoria sui Persiani nella Battaglia di Jalula. Assedi\u00f2 quindi Jal\u016bla per sette mesi. Dopo aver ottenuto una vittoria a Jal\u016bla,\u02bf \u02bfAbd All\u0101h ibn Mut\u02bfim marci\u00f2 contro Tikr\u012bt ed espugn\u00f2 la citt\u00e0 solo dopo una ostinata resistenza e con l'aiuto dei cristiani. Successivamente invi\u00f2 un esercito a Mosul che si arrese, accettando di pagare la \"jizya\". Con la vittoria a Jal\u016bla e l'occupazione della regione di Tikr\u012bt-Mosul, la conquista della Mesopotamia era completata.\nDopo la conquista di Jal\u016bla, un esercito musulmano condotto da Qa\u02bfqa\u02bf b. \u02bfAmr marci\u00f2 per affrontare i Persiani. L'esercito persiano, che evacu\u00f2 Jal\u016bla, si stabil\u00ec a Khaniq\u012bn, a quindici miglia da Jalula lungo la via per l'Iran, sotto il comando del generale Mihran. Qa\u02bfqa\u02bf sconfisse i Persiani nella Battaglia di Khaniq\u012bn e conquistarono la citt\u00e0 di Khaniq\u012bn. I Persiani si ritirarono a Hulw\u0101n. Qa\u02bfqa mosse verso Hulw\u0101n e assedi\u00f2 la citt\u00e0, conquistandola nel gennaio 638. Qa\u02bfqa cerc\u00f2 di ottenere il permesso di penetrare ulteriormente in territorio persiano, invadendo l'Iran, ma il Califfo \u02bfUmar non approv\u00f2 la proposta e scrisse una lettera a Sa\u02bfd dichiarando:\nIncursioni dei Persiani in Mesopotamia (638\u2013641).\nA partire dal febbraio 638 vi fu un periodo di pausa nei combattimenti sul fronte persiano. Il Saw\u0101d, la valle del Tigri e l'Eufrate erano ora sotto il completo controllo musulmano. I Persiani si erano ritirati nella Persia propriamente detta, ad est dei Monti Zagros. I Persiani continuarono a sferrare incursioni in Mesopotamia, che rimase politicamente instabile. Nonostante ci\u00f2, sembrava che questa dovesse essere la frontiera tra il Califfato dei Rashidun e i Sasanidi. Verso la fine dell'anno 638 Hormuzan, che comandava uno dei reggimenti persiani nella Battaglia di al-Qadisiyya ed era uno dei sette grandi capi della Persia, intensific\u00f2 le sue incursioni in Mesopotamia; Sa\u02bfd, secondo le istruzioni di \u02bfUmar, intraprese offensive azioni contro Hormuzan, e \u02bfU\u1e6dba b. Ghazw\u0101n, aiutato da al-Nu\u02bfm\u0101n ibn Muqarrin, attacc\u00f2 A\u1e25waz e costrinse Hormuzan a firmare un trattato di pace con i musulmani secondo il quale A\u1e25waz sarebbe rimasto in possesso di Hormuzan e lo avrebbe governato come vassallo dei musulmani e avrebbe pagato un tributo. Hormuzan ruppe il trattato e si rivolt\u00f2 contro i musulmani. \u02bfUmar invi\u00f2 Ab\u016b M\u016bs\u0101 al-Ash\u02bfar\u012b, governatore di Ba\u1e63ra, per fronteggiare Hormuzan. Hormuzan fu sconfitto e cerc\u00f2 di nuovo la pace. \u02bfUmar accett\u00f2 l'offerta e Hormuzan divenne cos\u00ec di nuovo vassallo dei musulmani. Questa pace si prov\u00f2 tuttavia a breve termine perch\u00e9 Hormuzan fu rinforzato poco tempo dopo da fresche truppe persiane inviategli dallo Sh\u0101hansh\u0101h Yazdegerd III verso la fine del 640. Le truppe si radunarono a Tustar, a nord di A\u1e25waz. \u02bfUmar invi\u00f2 il Governatore del Kufa, \u02bfAmm\u0101r b. Y\u0101sir, il governatore di Ba\u1e63ra Ab\u016b M\u016bs\u0101 al-Ash\u02bfar\u012b e al-Nu\u02bfm\u0101n ibn Muqarrin verso Tustar dove Hormuzan fu sconfitto, catturato e inviato a Medina presso il Califfo \u02bfUmar, dove sembra si convertisse all'Islam. Rimase un utile consigliere di \u02bfUmar durante la conquista della Persia. \u00c8 anche considerato il mandante dell'assassinio del Califfo \u02bfUmar nel 644. Dopo la vittoria a Tustar, Ab\u016b M\u016bs\u0101 marci\u00f2 contro Susa, luogo di importanza strategica, nel gennaio 641, che fu conquistata dopo due mesi di assedio. Successivamente Ab\u016b M\u016bs\u0101 al-Ash\u02bfar\u012b marci\u00f2 contro Jund-e Sabur, l'unico luogo rimasto di importanza strategica nella provincia persiana di Khuzistan, che si arrese ai musulmani dopo un assedio di alcune settimane.\nBattaglia di Nihavand (641).\nDopo la conquista del Khuzistan, il Califfo \u02bfUmar desiderava la pace. Sebbene considerevolmente indebolito, l'immagine di un impero persiano inteso come temibile superpotenza risuonava ancora nelle menti degli Arabi, e \u02bfUmar, prudentemente, intendeva evitare uno scontro militare non necessario con i Persiani; desiderava, piuttosto, lasciare il resto della Persia ai Persiani. \u02bfUmar disse:\nMa i Persiani la pensavano differentemente: l'orgoglio della superpotenza persiana era stato danneggiato dalla conquista del loro territorio ad opera degli Arabi, e i Sasanidi non potevano accettare l'occupazione araba.\nDopo la sconfitta delle truppe persiane nella Battaglia di Jalula nel 637, lo Sh\u0101hansh\u0101h Yazdegerd III si rec\u00f2 dapprima a Rey per poi porre la sua capitale a Merv. Da Merv, ordin\u00f2 ai suoi capi di condurre continue incursioni in Mesopotamia per destabilizzare la dominazione musulmana. Nel giro dei successivi quattro anni, Yazdegerd III si sent\u00ec sufficientemente potente da sfidare gli Arabi cercando di riconquistare la Mesopotamia. L'Imperatore di Persia reclut\u00f2 un esercito formato da veterani e giovani volontari da ogni parte della Persia che marci\u00f2 a Nihavand dove avvenne l'ultima grande battaglia tra il Califfato e la Persia sasanide. L'esercito persiano era composto da 50.000 guerrieri persiani, comandati da Mardan Shah.\nIl Governatore di Kufa, \u02bfAmm\u0101r b. Y\u0101sir, fu informato dei movimenti persiani e della concentrazione delle loro forze a Nihavand, e inform\u00f2 a sua volta \u02bfUmar. Sebbene \u02bfUmar avesse espresso il desiderio di non espandersi pi\u00f9 ad oriente della Mesopotamia, si sent\u00ec costretto ad agire a causa della concentrazione dell'esercito persiano a Nihavand. Comprese che fin quando la Persia propriamente detta fosse rimasta sotto dominio sasanide, i Persiani avrebbero cercato di conquistare la Mesopotamia. \u1e24udhayfa ibn al-Yam\u0101n fu nominato comandante delle forze di Kufa, e gli fu ordinato di marciare a Nihavand. Il Governatore di Ba\u1e63ra, Ab\u016b M\u016bs\u0101 al-Ash\u02bfar\u012b, doveva marciare a Nihavand comandando le truppe di Ba\u1e63ra, al-Nu\u02bfm\u0101n b. Muqarrin marci\u00f2 da Ctesifonte a Nihavand mentre \u02bfUmar decise di condurre l'esercito concentrato a Medina di persona e comandare i musulmani in battaglia. La decisione di \u02bfUmar di comandare l'esercito di persona trov\u00f2 l'opposizione dei membri dell'Assemblea del Consiglio (\"Majlis al-Sh\u016bra\") a Medina. Fu suggerito che \u02bfUmar avrebbe dovuto comandare la campagna da Medina, e avrebbe dovuto nominare un comandante astuto per condurre i musulmani a Nihavand. \u02bfUmar nomin\u00f2 al-Mugh\u012bra b. Shu\u02bfba comandante delle truppe concentrate a Medina e nomin\u00f2 Nu\u02bfm\u0101n ibn Muqrin comandante dei musulmani a Nihavand. L'esercito musulmano part\u00ec dunque per Nihavand; dopo essersi concentrato a Tazar, marci\u00f2 verso Nihavand, dove sconfisse i Persiani nella Battaglia di Nihavand nel dicembre 641. Nu\u02bfm\u0101n per\u00ec in battaglia, e, secondo le istruzioni di \u02bfUmar, \u1e24udhayfa ibn al-Yam\u0101n divenne il nuovo comandante. Dopo la vittoria a Nihavand, l'esercito musulmano conquist\u00f2 l'intero distretto di Hamadan dopo aver incontrato una debole resistenza opposta dai Persiani.\nConquista della Persia (642\u2013644).\nDopo anni di non combattimento, \u02bfOmar ibn al-Kha\u1e6d\u1e6d\u0101b decise ora di adottare una nuova politica espansionistica, programmando un'invasione a larga scala dell'Impero sasanide. La Battaglia di Nihavand fu una delle battaglie pi\u00f9 decisive della storia islamica, aprendo la strada alla conquista della Persia. Dopo la sconfitta devastante subita a Nihavand, l'ultimo imperatore sasanide, Yazdegerd III, non fu pi\u00f9 in grado di opporre a \u02bfUmar forze in grado di resistere all'invasione araba. Temendo di essere ucciso o catturato dagli Arabi, Yazdegerd III fugg\u00ec a Marv quando il luogotenente di \u02bfUmar era sul punto di catturarlo: si salv\u00f2 fuggendo in Cina, dove \u02bfUmar non poteva raggiungerlo. In questo modo, la dinastia sasanide, che aveva governato la Persia per quattro secoli, si estinse. La conquista dell'Impero sasanide costitu\u00ec il pi\u00f9 grande trionfo di \u02bfUmar, perch\u00e9 diresse le operazioni a 1000\u00a0kilometri di distanza dai campi di battaglia, e segn\u00f2 la sua reputazione di uno dei pi\u00f9 grandi capi militari e politici di tutti i tempi, come si era dimostrato essere suo cugino Khalid ibn al-Walid (590\u2013642).\nPiano strategico per la conquista della Persia.\n\u02bfUmar decise di colpire i Persiani immediatamente dopo la loro sconfitta a Nihavand, avendo guadagnato un vantaggio psicologico su di essi. Il principale problema strategico per \u02bfUmar era da dove iniziare l'offensiva. Vi erano tre alternative: F\u0101rs a sud, Azerbaigian a nord o Isfahan al centro. \u02bfUmar scelse Isfahan come primo obiettivo. La sua strategia era di colpire il cuore dell'Impero persiano. Ci\u00f2 avrebbe tagliato le linee di rifornimento e di comunicazione delle guarnigioni sasanidi dal resto delle province persiane. In altre parole, un attacco a Isfahan avrebbero isolato il F\u0101rs e l'Azerbaijan dal Khurasan. Dopo aver conquistato il cuore della Persia, cio\u00e8 il Fars e Isfahan, gli attacchi successivi sarebbero stati sferrati simultaneamente contro l'Azerbaijan, la provincia nord-occidentale, e il Sistan, la provincia pi\u00f9 orientale dell'Impero persiano. La conquista di queste province avrebbe lasciato il Khurasan, la fortezza di Yazdegerd III, isolato e vulnerabile.\nNell'ultima fase della sua grande campagna, il Khurasan avrebbe dovuto essere attaccato, dando dunque il colpo di grazia all'Impero sasanide. I preparativi vennero completati nel gennaio 642. Il successo del piano dipendeva su quanto brillantemente \u02bfUmar sarebbe stato in grado di coordinare questi attacchi da Medina, circa 1000\u00a0miglia distante dai campi di battaglia in Persia e sulle capacit\u00e0 dei suoi comandanti. \u02bfUmar affid\u00f2 la conduzione della spedizione di conquista dell'Impero sasanide ai suoi migliori comandanti. \u02bfUmar, stavolta, non assunse un unico comandante, ma affid\u00f2 l'esercito a pi\u00f9 comandanti, ognuno con un obiettivo affidato, e solo una volta compiuta la missione ognuno dei comandanti avrebbe agito come subordinato ordinario sotto il nuovo comandante di campo in vista della successiva missione. I motivi per cui \u02bfUmar non affid\u00f2 la spedizione a un comandante superiore agli altri sono da ricercare al tentativo di impedire ad ognuno dei suoi comandanti di ottenere sufficiente potere da minacciare l'autorit\u00e0 del califfo stesso.\nNel 638, temendo il crescente potere e popolarit\u00e0 di Kh\u0101lid, lo destitu\u00ec dal comando quando era allo zenit della sua carriera militare. Al tempo della destituzione, Kh\u0101lid avrebbe potuto rivoltarsi contro \u02bfUmar, ma dimostr\u00f2 la sua fedelt\u00e0 obbedendo all'ordine imperiale. Nel 642, alla vigilia della conquista della Persia, il Califfo, desiderando aumentare il morale delle sue truppe, decise di nominare di nuovo Kh\u0101lid comandante di campo contro la Persia. Essendo gi\u00e0 noto per le sue conquiste ai danni dell'Impero romano d'Oriente, affidare il comando della spedizione in Persia a Kh\u0101lid avrebbe generato terrore ai comandanti persiani, molti dei quali avevano gi\u00e0 affrontato Kh\u0101lid nel 633 durante la sua conquista-lampo della Mesopotamia.\n\u02bfUmar desiderava una vittoria sicura nelle campagne iniziali, che avrebbe aumentato il morale e la fiducia delle sue truppe e demoralizzato al contempo i Persiani. Prima che \u02bfUmar potesse riassumerlo come comandante, tuttavia Kh\u0101lid per\u00ec a Homs (Emesa), dove risiedeva. Nelle varie campagne in Persia, il Califfo assunse i comandanti delle ali, del centro e della cavalleria dell'esercito. \u02bfUmar diede ordini rigorosi ai suoi comandanti di consultarsi con lui prima di intraprendere una qualsiasi mossa decisiva in Persia. Tutti i comandanti, prima di iniziare le campagne a loro assegnate, ricevettero l'ordine di inviare un rapporto dettagliato della geografia e della conformazione del terreno della regione e la posizione delle guarnigioni, forti, citt\u00e0 e persiane. \u02bfUmar avrebbe successivamente inviato loro un piano dettagliato di come lui avrebbe voluto che fosse condotta la conquista di quella data regione. Solo le questioni tattiche furono lasciate alla libert\u00e0 decisionale dei comandanti a seconda delle situazioni contingenti del momento. \u02bfUmar assunse i comandanti migliori a sua disposizione per la spedizione.\nConquista della Persia centrale (Isfahan e Tabaristan).\nI preparativi e la pianificazione della conquista dell'Impero persiano furono completati all'inizio del 642. \u02bfUmar affid\u00f2 a \u02bfAbd All\u0101h b. \u02bfItb\u0101n, comandante delle forze musulmane, la missione di invadere la regione di Isfahan. Da Nihavand, \u02bfAbd All\u0101h marci\u00f2 verso Hamadan, che era gi\u00e0 in mani musulmane. Da Hamadan, marci\u00f2 poi a nordest a Rey, a circa 200\u00a0miglia da Hamadan, e assedi\u00f2 la citt\u00e0, che si arrese dopo una resistenza ostinata. Una volta espugnata Rey, \u02bfAbd All\u0101h marci\u00f2 230\u00a0miglia a sudest assediando la citt\u00e0 di Isfahan; qui l'esercito musulmano fu rinforzato da truppe fresche provenienti da Ba\u1e63ra e K\u016bfa sotto il comando di Ab\u016b M\u016bs\u0101 al-Ash\u02bfar\u012b e A\u1e25naf b. Qays. Dopo un assedio di alcuni mesi, la citt\u00e0 si arrese. Da Isfahan, \u02bfAbd All\u0101h marci\u00f2 di nuovo 150\u00a0miglia a nordest verso Qom, che fu conquistata senza particolare resistenza. Questo era il termine della regione di Isfahan: pi\u00f9 a nordest vi era la regione del Khurasan, mentre a sudest si trovava il Sistan. Nel frattempo, Hamadan e Rey si erano ribellate. \u02bfUmar invi\u00f2 Na\u02bf\u012bm b. Muqarrin, fratello di al-Nu'man ibn Muqarrin che era il comandante musulmano a Nihavand, perch\u00e9 reprimesse la rivolta e conquistasse la regione occidentale di Isfahan. Na\u02bf\u012bm marci\u00f2 verso Hamadan da Isfahan. Dopo una sanguinosa battaglia, Hamadan fu riconquistata dai musulmani. Na\u02bf\u012bm si mosse quindi in direzione di Rey, dove i Persiani furono sconfitti dopo una vana resistenza al di fuori del forte, e la citt\u00e0 fu riconquistata dalle forze califfali. I cittadini persiani accettarono la pace e il pagamento della \"jizya\". Da Rey, Na\u02bf\u012bm si mosse a nord verso il Tabaristan, che si trova a sud del Mar Caspio. Il governatore del Tabaristan si arrese e accett\u00f2 di firmare una pace che stabil\u00ec che avrebbe continuato a governare il Tabaristan ma per conto del Califfo e avrebbe pagato ogni anno la \"jizya\". Tutto ci\u00f2 avvenne nell'aprile 642. Na\u02bf\u012bm avanz\u00f2 ancora pi\u00f9 a nord e conquist\u00f2 Qumas, Jurj\u0101n e Amul. Firm\u00f2 anch'egli un trattato di pace con i locali secondo il quale essi accettarono la dominazione musulmana nella regione e il pagamento della \"jizya\". Terminata la campagna nel 643, i musulmani erano ora padroni del Tabaristan. Ancora pi\u00f9 a nord-ovest della regione si trova l'Azerbaigian.\nConquista della Persia meridionale (F\u0101rs).\nCon Isfahan fermamente in mano islamica, la conquista del F\u0101rs cominci\u00f2 all'incirca nello stesso periodo in cui era cominciata la conquista del Tabaristan. Il primo esercito a penetrare nel Fars era sotto il comando di Maj\u0101\u02bfa b. Mas\u02bf\u016bd, e il suo obiettivo era Sabur. Maj\u0101\u02bfa marci\u00f2 da Ba\u1e63ra a Taww\u0101j, dove sconfisse i Persiani in battaglia. Da Taww\u0101j, Maj\u0101\u02bfa mosse a Sabur, citt\u00e0 fortificata. Dopo un assedio di alcune settimane, la citt\u00e0 si arrese e accett\u00f2 di pagare la \"jizya\". Con la conquista di Sabur da parte di Maj\u0101\u02bfa, la missione di ibn Mas\u02bf\u016bd era conclusa. Rinforzi giunsero sotto il comando di \u02bfUthm\u0101n b. Ab\u012b l-\u02bf\u0100\u1e63, che assunse il comando dell'esercito di Maj\u0101\u02bfa. L'obiettivo di \u02bfUthm\u0101n era l'antica capitale persiana di Persepoli. \u02bfUthm\u0101n marci\u00f2 da Taww\u0101j a Shiraz, che si arrese pacificamente. Da Sh\u012br\u0101z, \u02bfUthm\u0101n si mosse di 35\u00a0miglia a nord a Persepolis, che assedi\u00f2. Dopo un assedio di alcune settimane, la citt\u00e0 si arrese. Dopo che la missione di \u02bfUthm\u0101n si era conclusa con la conquista di Persepoli, avvenne ancora una volta un avvicendamento ai comandi. La missione successiva era di conquistare i distretti orientali di Fas\u0101 e del D\u0101r\u0101bjerd e questa missione fu affidata a S\u0101riya b. Zunaym, detto anche S\u0101riya b. \u1e24i\u1e63n al-Du\u02beal\u012b, il quale si mosse 80\u00a0miglia a sudest per espugnare Fas\u0101 e successivamente D\u0101r\u0101bjerd, a 60\u00a0miglia da Fas\u0101, dopo una fiera resistenza opposta dalle guarnigioni locali persiane. Con questa ultima vittoriosa spedizione, la conquista del F\u0101rs fu completata alla fine del 642. Pi\u00f9 ad est del F\u0101rs si trovano il Kerm\u0101n e il Sistan. Venne condotta quindi una campagna simultanea contro la Persia orientale (Sist\u0101n e Balochist\u0101n), meridionale (Kerm\u0101n e Makr\u0101n) e nord.occidentale (Azerbaijan).\nConquista della Persia sudorientale (Kerman e Makran).\nLa spedizione a Kerman fu inviata all'incirca allo stesso tempo in cui vennero lanciate le spedizioni in Sistan e Azerbaigian. Il comando della spedizione fu affidato a Suhayl ibn 'Adi. Suhayl marci\u00f2 da Ba\u1e63ra nel 643, si un\u00ec con gli altri eserciti musulmani e marci\u00f2 contro il Kerman, sottomesso dopo una battaglia in campo aperto con le guarnigioni locali. Ulteriormente ad est del Kerman si trova il Makran, parte dell'odierno Pakistan. Era il dominio del re Hindu di Rasil (Sindh). I domini della Dinastia Rai erano vasti, estendendosi dal Kashmir e Kanauj al Kandhar e Sistan e, a occidente, al Makran e a una parte del Debal, mentre al sud al Surat; la loro capitale era Alor e durante il loro dominio il Sindh era diviso in quattro province: Bahmanabad, Siwistan, Chachpur e la provincia del Multan e Punjab occidentale. Il Raja di Rasil concentr\u00f2 immensi eserciti dal Sindh e dal Balochistan per contrastare l'avanzata dei musulmani. Suhayl fu rinforzato da \u02bfUthm\u0101n b. Ab\u012b l-\u02bf\u0100\u1e63 proveniente da Persepoli, e al-\u1e24akam ibn \u02bfAmr da Ba\u1e63ra. Le forze combinate sconfissero Raja Rasil nella Battaglia di Rasil, che si ritir\u00f2 oltre il fiume Indo. Ulteriormente pi\u00f9 a oriente dell'Indo si trovava il Sindh. \u02bfUmar, dopo aver saputo che il Sindh era una regione povera e infruttuosa da conquistare, disapprov\u00f2 la proposta di Suhayl di attraversare l'Indo. \u02bfUmar dichiar\u00f2 quindi che il fiume Indo, barriera naturale, sarebbe stato da allora la frontiera orientale dei suoi domini. La campagna termin\u00f2 a met\u00e0 del 644.\nConquista della Persia orientale (Sist\u0101n).\nSi riteneva che il Sistan fosse la provincia pi\u00f9 grande dell'Impero sasanide. A sud confinava con il Kirman e al nord con il Khorasan. \u02bf\u0100\u1e63im b. \u02bfAmr, che aveva combattuto ad al-Q\u0101disiyya e Nihavand, ricevette l'incarico di conquistare il Sist\u0101n. \u02bf\u0100\u1e63im marci\u00f2 da Ba\u1e63ra attraversando il F\u0101rs, e, dopo aver assunto il comando delle truppe musulmane che gi\u00e0 si trovavano nel F\u0101rs, invase il Sist\u0101n, sottomettendo diverse citt\u00e0 senza trovare alcuna resistenza. \u02bf\u0100\u1e63im raggiunse Zaranj, a 250\u00a0miglia da Kandahar, una cittadina dell'odierno Afghanistan meridionale, all'epoca capitale del Sist\u0101n. Dopo un assedio di alcuni mesi e dopo aver sconfitto i Persiani in una battaglia combattuta al di fuori della citt\u00e0, Zaranj si arrese con tutto il Sist\u0101n. Pi\u00f9 ad oriente del Sist\u0101n vi era il Sindh settentrionale, che tuttavia il Califfo aveva vietato di invadere, essendo intenzionato dapprima a consolidare la dominazione musulmana nelle regioni da poco sottomesse.\nConquista dell'Azerbaijan.\nLa conquista dell'Azerbaigian cominci\u00f2 nel 643. Era parte di un attacco simultaneo lanciato contro il nord, sud ed est della Persia, dopo aver conquistato Isfahan e il Fars. Questi attacchi, brillantemente coordinati su pi\u00f9 fronti, paralizzarono ci\u00f2 che era rimasto dell'Impero persiano. Vennero sferrate spedizioni contro il Kirman e il Makran a sudest, contro il Sistan a nordest e contro l'Azerbaijan a nordovest. \u1e24udhayfa b. al-Yam\u0101n fu nominato comandante della spedizione di conquista dell'Azerbaijan. \u1e24udhayfa marci\u00f2 da Rayy nella Persia centrale a Zanjan, una fortezza persiana nel nord, molto ben fortificata e strenuamente difesa. Dopo aver sconfitto la guarnigione persiana, che era uscita dalla citt\u00e0 per scontrarsi in battaglia con gli Arabi, \u1e24udhayfa conquist\u00f2 la citt\u00e0 e, seguendo gli ordini del Califfo \u02bfUmar, costrinse gli abitanti della citt\u00e0 a pagare la \"jizya\". Da Zanjan, \u1e24udhayfa marci\u00f2 a Ardabil che si arrese senza opporre resistenza, dopodich\u00e9 \u1e24udhayfa continu\u00f2 la sua marcia a nord lungo la costa occidentale del Mar Caspio e conquist\u00f2 con la forza B\u0101b al-Abw\u0101b. A questo punto Ibn al-Yam\u0101n fu richiamato dal Califfo \u02bfUmar. Bukayr ibn 'Abd Allah e \u02bfU\u1e6dba b. Farqad gli succedettero, e ricevettero l'ordine di attaccare da due fronti l'Azerbaijan. Bukayr doveva marciare a nord lungo la costa occidentale del Mar Caspio mentre \u02bfU\u1e6dba doveva colpire direttamente il cuore dell'Azerbaijan. Lungo la via, Bukayr fu attaccato da un grande esercito persiano condotto da Isandir, che tuttavia fu sconfitto e catturato dagli Arabi in battaglia; Isandir, per essere risparmiato, accett\u00f2 di cedere le sue terre in Azerbaijan e a persuadere altri a sottomettersi alla dominazione musulmana. \u02bfU\u1e6dba b. Farqad sconfisse Bahram, fratello di Isandir, il quale anche lui implor\u00f2 la pace. Venne firmato un trattato secondo il quale l'Azerbaijan si arrese al Califfo \u02bfUmar accettando di pagare ogni anno la \"jizya\". La spedizione era cominciata alla fine del 643.\nConquista dell'Armenia.\nL'Armenia bizantina era gi\u00e0 stata conquistata nel 638\u2013639. L'Armenia persiana si trovava a nord dell'Azerbaijan. A parte il Khurasan e l'Armenia, l'intero Impero persiano si trovava ora sotto il controllo musulmano. Tuttavia \u02bfUmar decise di non sottovalutare i Persiani e questo \u00e8 il segreto che gli permise di conquistare rapidamente l'Impero persiano. Ancora una volta il Califfo decise di lanciare spedizione simultanee nel lontano nord-est e nord-ovest dell'Impero persiano. Una spedizione fu inviata in Khurasan alla fine del 643 e all'incirca allo stesso tempo un'altra spedizione fu mandata contro l'Armenia.\nBukayr ibn 'Abd Allah, che aveva recentemente sottomesso l'Azerbaijan, ricevette la missione di conquistare Tiflis, capitale della Persarmenia. Da Bab al-Abwab, sulla costa occidentale del Mar Caspio, Bukayr continu\u00f2 la sua marcia a nord. \u02bfUmar decise di mettere in pratica la sua strategia tradizionale e vittoriosa degli attacchi su pi\u00f9 fronti. Mentre Bukayr era ancora a diverse miglia di distanza da Tiflis, \u02bfUmar gli ordin\u00f2 di dividere in tre parti il suo esercito. \u02bfUmar affid\u00f2 a \u1e24ab\u012bb b. Maslama l'incarico di conquistare Tiflis, ad \u02bfAbd al-Ra\u1e25m\u0101n b. Rab\u012b\u02bfa il compito di marciare a nord verso le montagne e a \u1e24udhayfa di marciare verso le montagne a meridione. \u1e24ab\u012bb espugn\u00f2 Tiflis e la regione fino alla costa orientale del Mar Nero. \u02bfAbd al-Ra\u1e25m\u0101n b. Rab\u012b\u02bfa marci\u00f2 a nord fino ai Monti del Caucaso e sottomise le trib\u00f9 locali. \u1e24udhayfa marci\u00f2 a sudest nella regione montagnosa e anch'egli sottomise le trib\u00f9 locali. L'avanzata in Armenia giunse a una fine con l'assassinio del Califfo \u02bfUmar nel novembre 644. In quel momento quasi tutto il Caucaso meridionale era in mano islamica.\nConquista del Khorasan.\nIl Khorasan era la seconda provincia per ordine di grandezza dell'Impero sasanide. Comprendeva l'Iran nordorientale, l'Afghanistan nordoccidentale e il Turkmenistan meridionale. La sua capitale era Balkh, nell'Afghanistan settentrionale. Alla fine del 643 la missione di conquistare il Khorasan fu assegnata ad A\u1e25naf b. Qays. A\u1e25naf marci\u00f2 da Kufa, prendendo una via poco utilizzata che attraversava Rey e N\u012bsh\u0101p\u016br. Rey era gi\u00e0 in mano musulmana mentre N\u012bsh\u0101p\u016br si arrese senza opporre resistenza. Da Nishapur A\u1e25naf marci\u00f2 su Herat, una citt\u00e0 fortificata che si trovava nell'Afghanistan occidentale. Dopo un assedio di alcuni mesi la citt\u00e0 si arrese. Con la resa di Herat, l'intero Khorasan meridionale era caduto in mano islamica. Una volta sottomessa Herat, A\u1e25naf marci\u00f2 a nord in direzione di Merv, nell'odierno Turkmenistan. Merv era la capitale del Khorasan, nonch\u00e9 residenza della corte di Yazdegerd III. Alla notizia dell'avanzata musulmana, Yazdegerd III fugg\u00ec a Balkh. Senza trovare alcuna resistenza, i musulmani occuparono Merv, dove A\u1e25naf risiedette per qualche tempo in attesa di rinforzi da Kufa. Nel frattempo Yazdegerd cerc\u00f2 di ricostituire un esercito in grado di opporsi agli Arabi, ottenendo inoltre un'alleanza con il Khan del Ferghana, che gli invi\u00f2 un contingente di rinforzi turchi condotti da lui stesso per aiutarlo contro gli Arabi. \u02bfUmar ordin\u00f2 di fare in modo che i Turchi abbandonassero Yazdegerd al suo destino, e, per merito di A\u1e25naf, il Khan del Ferghana ci ripens\u00f2 e rifiut\u00f2 di aiutare Yazdegerd contro gli Arabi comprendendo che combattere contro gli Arabi avrebbe potuto mettere in pericolo il suo regno. L'esercito di Yazdegerd fu sconfitto nella Battaglia del fiume Oxus e costretto a ritirarsi lungo l'Oxus in Transoxiana. Yazdegerd III riusc\u00ec infine a trovare riparo in Cina. Balkh fu occupata dai musulmani, e, con questa occupazione, la guerra persiana si era conclusa, con l'estinzione dell'Impero persiano. A\u1e25naf ritorn\u00f2 a Merv e invi\u00f2 una relazione dettagliata delle operazioni a \u02bfUmar, nella quale descrisse la caduta dell'Impero persiano e chiese il permesso di attraversare il fiume Oxus e invadere la Transoxiana. \u02bfUmar ordin\u00f2 invece ad A\u1e25naf di desistere, invitandolo piuttosto a cercare di consolidare il dominio islamico a sud dell'Oxus.\nRivolta persiana.\nIl Califfo \u02bfUmar fu assassinato nel novembre 644 da uno schiavo persiano (o cristiano). L'assassinio \u00e8 stato spesso considerato da diversi storici come una sorta di cospirazione persiana contro \u02bfUmar. Si narra infatti che il mandante dell'omicidio fosse stato Hormuzan. Il Califfo \u02bfUthm\u0101n b. \u02bfAff\u0101n (644\u2013656) succedette a \u02bfUmar. Durante il suo regno quasi tutto il territorio sasanide si rivolt\u00f2 di volta in volta alla dominazione islamica fino al 651, quando l'ultimo imperatore sasanide fu assassinato presso Merv, causando l'estinzione della dinastia sasanide e della resistenza persiana ai musulmani. Il Califfo \u02bfUthm\u0101n dovette dunque inviare diverse spedizioni militari per reprimere le rivolte e pacificare la Persia. Il Califfato si espanse ulteriormente oltre i confini dell'Impero sasanide sottomettendo la Transoxiana, il Baluchistan e il Caucaso. Le rivolte principali insorsero nelle province persiane di Armenia, Azerbaijan, Fars, Sistan (nel 649), Tabaristan, Khorasan (651), e Makran (650).\nFine della dinastia sasanide.\nYazdegerd III, dopo essere stato sconfitto nella Battaglia del fiume Oxus nel 651, fu incapace di mettere in campo un altro esercito e divenne un fuggitivo ricercato.\nIn seguito alla battaglia fugg\u00ec in Asia Centrale alla corte del Khan del Ferghana, per poi stabilirsi in Cina. Nonostante tutto Yazdegerd III sperava ancora di ritornare in Persia cacciando gli Arabi e cerc\u00f2 di motivare la popolazione persiana sottomessa dagli Arabi a insorgere. Le rivolte della popolazione persiana furono per\u00f2 sempre represse con successo dagli eserciti islamici inviati per reprimerle. Durante il regno del Califfo \u02bfUthm\u0101n, Yazdegerd III ritorn\u00f2 in Battria e il Khurasan si rivolt\u00f2 al Califfato. \u02bfAbd All\u0101h b. \u02bf\u0100mir represse la rivolta sconfiggendo le truppe di Yazdegerd, che cominci\u00f2 quindi a fuggire da un distretto a un altro fino a quando non fu ucciso a Merv nel 651.\nLa Persia sotto la dominazione islamica.\nSecondo Bernard Lewis:\nAmministrazione.\nSotto \u02bfUmar e i suoi immediati successori, i conquistatori arabi tentarono di mantenere la loro coesione politica e culturale malgrado le attrattive delle civilt\u00e0 che avevano conquistato. Gli Arabi inizialmente si insediarono nelle citt\u00e0 di guarnigione piuttosto che su terreni sparsi.\nI nuovi sudditi non-musulmani erano protetti dallo stato e noti come \"dhimmi\" (\"protetti\"), e dovevano pagare una tassa speciale, la \"jizya\" (\"testatico\"), che era calcolata per individuo secondo diversi fattori, in genere due dirham per ogni uomo abile che avesse raggiunto l'et\u00e0 per il servizio militare, in cambio per la loro esenzione dal servizio militare. Donne e bambini erano esentati dal pagamento della \"jizya\".\nLe conversioni di massa non erano n\u00e9 desiderate n\u00e9 permesse, almeno nei primi secoli di dominazione araba Il Califfo \u02bfUmar adott\u00f2 politiche liberali nei confronti dei \"dhimmi\". Queste politiche furono adottate per rendere le terre conquistate meno propense ad insorgere contro i loro nuovi padroni e quindi rendere pi\u00f9 pronte ad accettare la colonizzazione araba, anche perch\u00e9 gli Arabi li avevano liberati dall'intollerabile sistema di inferiorit\u00e0 sociale del vecchio regime sasanide.\nSi narra che \u02bfmar avesse emanato i seguenti provvedimenti a favore dei \"protetti\":\nLe politiche liberali di \u02bfUmar b. al-Kha\u1e6d\u1e6d\u0101b vennero portate avanti almeno dai suoi successori immediati. Morendo, \u02bfUmar disse come ultime parole al suo successore:\nPraticamente la \"jizya\" sostituiva le tasse individuali imposte dai Sasanidi, che tendevano ad essere molto pi\u00f9 alte della \"jizya\". Oltre alla \"jizya\" fu anche adottata la vecchia \"tassa sulla terra\" sasanide (nota in arabo come \"khar\u0101j\"). Si narra che il Califfo \u02bfUmar avesse incaricato una commissione per controllare che le tasse sulla terra non fossero insostenibili per la popolazione. Si narra che i zoroastriani erano sottoposti all'umiliazione e al ridicolo quando pagavano la \"jizya\" per farli sentire inferiori.\nAlmeno sotto i R\u0101shid\u016bn e i primi Omayyadi, il sistema amministrativo del tardo periodo sasanide fu in larga parte mantenuto.\nEra un sistema piramidale dove ogni quarto dello Stato era diviso in province, le province in distretti, e i distretti in sotto-distretti.\nLe province erano chiamate \"ustan\", i distretti \"shahr\", centrati su una capitale di distretto, nota come \"shahrestan\". I sotto-distretti erano chiamati \"tasok\" in lingua persiana e \"tassuj\" (plurale \"tasas\u012bj\") in lingua araba.\nReligione.\nEssendo effettivamente stati riconosciuti come \"dhimmi\" sotto i califfi R\u0101shid\u016bun, a condizioni che pagassero ogni anno la \"jizya\", gli Zoroastriani erano a volte lasciati largamente a s\u00e9 stessi, ma questa pratica variava da area a area. A causa dei loro interessi finanziari, gli Omayyadi in genere scoraggiavano la conversione dei non-Arabi, perch\u00e9 i \"dhimmi\" costituivano per lo Stato una considerevole fonte di entrate (\"jizya\").\nPrima della conquista, i Persiani erano stati principalmente Zoroastriani. Lo storico al-Mas'udi, un arabo nato a Baghdad e autore di un esaustivo trattato di storia e geografia risalente al 956 circa, narra che dopo la conquista: \nAggiunse anche Sindh e Sin del subcontinente indiano (al-Hind) alla lista. Questa affermazione generale di al-Mas\u02bf\u016bd\u012b \u00e8 pienamente confermata dai geografi medievali che fanno cenno di templi del fuoco in molte citt\u00e0 iraniane.\nI dominatori musulmani, nel loro tentativo di incentivare la conversione, incoraggiavano la partecipazione alle preghiere musulmane promettendo ricompense in denaro e permisero che il Corano fosse recitato in lingua persiana invece che in lingua araba per renderlo comprensibile a tutti. L'Islam fu prontamente accettato dai zoroastriani che vennero impiegati come artigiani o operai nell'industria perch\u00e9, secondo il dogma zoroastriano, i lavori che comportavano la profanazione del fuoco li rendevano impuri. Tuttavia, i missionari musulmani non incontrarono difficolt\u00e0 a spiegare i principi islamici ai Zoroastriani, perch\u00e9 vi erano molte similarit\u00e0 tra le due fedi. Solo per fare un esempio, secondo Thomas Walker Arnold, il Persiano avrebbe incontrato Ahura Mazd\u0101 e Ahriman sotto i nomi di Allah e Ibl\u012bs. In Afghanistan, l'Islam fu diffuso dai missionari omayyadi particolarmente sotto il regno di Hisham ibn 'Abd al-Malik e \u02bfUmar b. \u02bfAbd al-\u02bfAz\u012bz.\nVi erano anche comunit\u00e0 di cristiani ed ebrei, minoranze di buddisti e altri gruppi religiosi. Tuttavia, si verific\u00f2 gradualmente una lenta conversione della popolazione all'Islam. La nobilt\u00e0 e gli abitanti delle citt\u00e0 furono tra i primi a convertirsi. L'Islam si diffuse pi\u00f9 lentamente tra i contadini e i \"dehq\u0101n\" (proprietari terrieri). Entro la fine del X secolo, la maggioranza dei Persiani era diventata musulmana.\nSecondo Biancamaria Scarcia Amoretti, nella \"Cambridge History of Iran\", i conquistatori portarono con essi una nuova religione e una nuova lingua, ma non la imposero coercitivamente. Pur dando loro libert\u00e0 di scelta, tuttavia, i conquistatori promisero privilegi ai convertiti.\nLingua.\nSotto il Califfato dei Rashidun, la lingua ufficiale della Persia rimase il Persiano, proprio come le lingue ufficiali della Siria e dell'Egitto rimasero il Greco e il Copto. Tuttavia, sotto il loro califfato, gli Omayyadi imposero l'Arabo come lingua primaria di tutti i popoli sudditi dell'Impero, spodestando le loro lingue indigene. Sebbene un'area dall'Iraq al Marocco parla tuttora Arabo, il Persiano riusc\u00ec nonostante tutto a sopravvivere. Molta della sua struttura e dei suoi vocaboli sopravvissero, evolvendosi nella moderna lingua persiana. Tuttavia, il Persiano incorpor\u00f2 diversi vocaboli arabi, specialmente quelli relativi alla religione, e pass\u00f2 dall'alfabeto aramaico Pahlavi a una versione modificata dell'alfabeto arabo."}
{"id": "341057", "revid": "106908", "url": "https://it.wikipedia.org/wiki?curid=341057", "title": "Dinastia Shang", "text": "La dinastia Shang () o dinastia Yin () (1675 a.C. - ca. 1046 a.C.) \u00e8 la seconda dinastia cinese storica, che regn\u00f2 sulla Cina nordorientale, nella valle del Fiume Giallo.\nLa dinastia Shang segu\u00ec alla semi-mitica dinastia Xi\u00e0 e precedette la dinastia Zh\u014du. Le informazioni sulla dinastia Shang provengono dai resoconti della tarda dinastia Zhou, della dinastia Han, dallo \"Shiji\" di Sima Qian e dalle iscrizioni Shang su manufatti di bronzo e sugli ossi oracolari usati per la scapulomanzia, gusci di tartaruga, scapole o altre ossa di animali sulle quali si fu rinvenuto il primo significativo corpus di caratteri cinesi scritti.\nLe iscrizioni sugli ossi, che datano alla seconda met\u00e0 della dinastia, riportavano la data, il nome dell'indovino e l'argomento della divinazione; talvolta era anche annotata l'interpretazione della risposta e il risultato del pronostico. Da queste divinazioni si possono trarre molte informazioni sulla politica, l'economia, la cultura, la religione e le conoscenze scientifiche dell'epoca.\nUn sito delle capitali della dinastia Shang, le rovine di Yin (\u6bb7\u589f), si trova vicino all'odierna Anyang. Gli scavi archeologici degli anni Venti e Trenta hanno riportato alla luce undici tombe reali e le fondazioni di palazzi e luoghi di culto, contenenti armi da guerra e resti di sacrifici animali e umani, e una gran quantit\u00e0 di manufatti in bronzo, giada, pietra, osso e ceramica.\nRitrovamenti archeologici.\nDurante la dinastia Song (960-1279), intellettuali e aristocratici divennero avidi collezionisti di antichi manufatti, ed alcuni di essi sostenevano di aver trovato vasellame in bronzo della dinastia Shang con iscrizioni. Ci\u00f2 nonostante, gli archeologi del XIX secolo non conoscevano documenti scritti precedenti il periodo della dinastia Zhou (1046 - 256 a.C.).\nNel 1899, i farmacisti cinesi della tarda dinastia Qing vendevano \"ossi di drago\" ornati con strani caratteri arcaici. Nel 1928, fu rintracciata l'origine di questi \"ossi di drago\" in un sito vicino Anyang nella valle del Fiume Giallo, nell'odierna provincia di Henan, dove l'Accademia Cinese delle Scienze inizi\u00f2 gli scavi archeologici, che continuarono fino all'invasione giapponese del 1937. Nel 1950 fu scoperta Ao (), un'altra capitale della dinastia Shang vicino a Zhengzhou.\nNel sito del palazzo reale di Yin Xu, furono rinvenuti grandi pilastri di pietra, con fondazioni in argilla pis\u00e9 e piattaforme dure come cemento che originariamente sostenevano 53 edifici costruiti con travi di legno. Nelle immediate vicinanze del complesso principale c'erano pozzi sotterranei usati come magazzini e come quartieri di servizio e abitativi. Le mura di argilla di Zhengzhou erano alte circa 8 metri e formavano una cinta rettangolare di circa 6,5 chilometri intorno alla citt\u00e0. Le tecniche di costruzione di queste mura di argilla pis\u00e9 erano state ereditate da culture pi\u00f9 antiche: mura pi\u00f9 antiche sono state rinvenute infatti nei siti neolitici della cultura di Longshan (c. 3000 - 2000 a.C.) Nel 1959, a Yanshi, a sud del Fiume Giallo vicino a Luoyang, fu rinvenuto un insediamento della cultura di Erlitou, che \u00e8 spesso associata con la leggendaria dinastia Xia, precedente quella Shang.\nAnche qui furono scoperti grandi edifici che suggerivano l'esistenza di una monarchia dinastica precedente la dinastia Shang. Gli esami al radiocarbonio hanno indicato come datazione per la cultura di Erlitou il periodo fra il 2100 e il 1800 a.C. Fra i ritrovamenti, le conchiglie di Cypraea trovate ad Anyang, testimoniano le connessioni della civilt\u00e0 della dinastia Shang con attivit\u00e0 marittime. Relazioni commerciali e diplomatiche attraverso la via della seta e le spedizioni marittime nell'Oceano Indiano per raggiungere altri imperi non ebbero luogo fino al periodo di regno di Wudi durante la dinastia Han (202 a.C. - 220 d.C.).\nStoria.\nLa dinastia Shang sarebbe stata fondata dal comandante Shang Tang che si ribell\u00f2 all'ultimo dispotico sovrano della dinastia Xia e lo sconfisse nella battaglia di Mingtiao. La civilt\u00e0 Shang era basata sull'agricoltura, e praticava la caccia e l'allevamento di animali. Le \"Memorie di uno storico\" di Sima Qian affermano che la capitale della dinastia Shang cambi\u00f2 sei volte. L'ultimo e il pi\u00f9 importante trasferimento fu quello nella citt\u00e0 di Yin, nel 1350 a.C., che segn\u00f2 l'et\u00e0 d'oro della dinastia.\nProprio per questo la denominazione di \"dinastia Yin\" \u00e8 diventato un diffuso sinonimo della dinastia Shang. I giapponesi e i coreani comunemente si riferiscono alla dinastia Shang con il nome di dinastia Yin (\"In\"). Una linea ereditaria di sovrani Shang regn\u00f2 su gran parte della Cina settentrionale, e l'esercito Shang combatt\u00e9 frequentemente contro i popoli insediati nelle vicinanze e contro i nomadi della steppa dell'Asia interna.\nLe capitali della dinastia Shang, in particolare quella di Yin, erano i centri di una brillante vita di corte, dove si svilupparono rituali cortesi per propiziare la benevolenza degli spiriti nei confronti dei sovrani. Il re, oltre ad essere il capo politico, era il centro del culto degli antenati e degli spiriti. Il sovrano praticava spesso personalmente la scapulomanzia, specialmente verso la fine della dinastia. Testimonianze rinvenute nelle tombe reali indicano che i membri delle famiglie reali erano sepolti con oggetti di valore, che dovevano servire nell'aldil\u00e0. Forse per la stessa ragione, centinaia di persone, forse schiavi, erano sepolti vivi insieme al re morto.\nLa dinastia Shang aveva sviluppato un complesso sistema di scrittura. Anche la fusione del bronzo e la produzione di vasellame era molto avanzata nel periodo della cultura Shang. Gli astronomi della dinastia Shang avevano gi\u00e0 scoperto Marte e varie comete. In questo periodo furono inventati molti strumenti musicali. L'influenza della dinastia Shang si estendeva fino agli estremi nord-orientali della regione dell'odierna Pechino, Alcuni luoghi di sepoltura in questa regione, durante il primo periodo Shang, contengono bronzi della cultura Shang insieme a gioielli d'oro in stile locale. \nI sovrani Shang, nelle loro divinazioni mostrano spesso preoccupazioni nei confronti dei gruppi \"fang\", barbari che vivevano al di fuori delle regioni \"tu\" che costituivano il centro della cultura Shang. In particolare, il gruppo \"tufang\" della regione Yan Shan \u00e8 regolarmente menzionato come un gruppo ostile alla dinastia Shang.\nDi Xin, noto anche come Zhou, l'ultimo re della dinastia Shang, si suicid\u00f2 dopo la disfatta del suo esercito ad opera della dinastia Zhou. Le leggende raccontano che la sconfitta fu dovuta al tradimento dell'esercito che si un\u00ec ai ribelli in occasione della battaglia decisiva.\nUn romanzo classico, \"L'investitura degli dei, o la Creazione degli dei\" () racconta la guerra tra Yin e Zhou, entrambi sostenuti e favoriti da dei propizi.\nDopo il collasso della dinastia Yin, i sopravvissuti della famiglia reale cambiarono il loro cognome dal reale () al nome della dinastia caduta, (). La famiglia rimase aristocratica e spesso forn\u00ec servizi alla dinastia Zhou che era succeduta.\nEconomia ed organizzazione sociale e militare.\nDal 1500 a.C., la prima dinastia Shang fu impegnata nella produzione su larga scala di vasellame e armi in bronzo. Questo genere di produzione necessitava di una imponente forza lavoro impegnata nelle miniere, nel trasporto e nella raffinazione del rame, dello stagno e del piombo. La corte e l'aristocrazia richiedevano un gran numero di oggetti in bronzo per vari scopi, civili e militari. Con l'aumento del bronzo disponibile, l'esercito dispose di un miglior assortimento di armi. Il bronzo fu anche impiegato nella produzione dei carri diffusi dal 1200 a.C.\nOltre al loro ruolo di comandanti militari, i re Shang asserivano la loro supremazia sociale anche con il loro ruolo di sacerdoti supremi e con la direzione delle cerimonie di divinazione. Come rivelano gli ossi oracolari, i re Shang erano considerati i membri pi\u00f9 qualificati della societ\u00e0 ad offrire sacrificio agli antenati reali, agli dei e al dio Di, che era ritenuto responsabile della pioggia, del vento e del tuono.\nLa fanteria dell'epoca Shang era armata con armi di pietra e di bronzo, che comprendevano le lance \"m\u00e1o\", le asce \"yu\u00e8\" e \"ge\", l'arco, ed elmi di cuoio e di bronzo. I carri non venivano usati in combattimento, ma piuttosto come veicoli di comando o come simboli di potere.\nLe masse cittadine e rurali rifornivano i sovrani Shang di lavoratori e di soldati coscritti per esigenze di difesa e di conquista. I nobili erano obbligati a fornire i loro eserciti locali, equipaggiati ed armati, mentre i re Shang mantenevano un esercito di un migliaio di uomini nella capitale, al loro diretto comando."}
{"id": "341061", "revid": "1005847", "url": "https://it.wikipedia.org/wiki?curid=341061", "title": "Elezioni regionali in Molise del 2001", "text": "Le elezioni regionali in Molise del 2001 si sono tenute l'11 novembre. Esse hanno visto la vittoria di Angelo Michele Iorio, sostenuto dalla Casa delle Libert\u00e0, che ha sconfitto il presidente uscente Giovanni Di Stasi, sostenuto dal centro-sinistra.\nQueste consultazioni elettorali si sono svolte a solo un anno di distanza dalle precedenti. Con sentenza 58/2001, infatti, il TAR del Molise aveva annullato i risultati delle elezioni del 2000 sulla base della illegittima ammissione alla consultazione di talune liste di candidati e di partiti, risultate presentate in modo irregolare. Il Consiglio di Stato, con decisione 3212/2001, confermando la decisione di primo grado, aveva definitivamente annullato le operazioni elettorali del 2000; pertanto, sono state indette le nuove elezioni."}
{"id": "341104", "revid": "363629", "url": "https://it.wikipedia.org/wiki?curid=341104", "title": "Elezioni regionali in Italia del 1995", "text": "Le elezioni regionali italiane del 1995 si sono tenute il 23 aprile, regolate per la prima volta dalla Legge Tatarella. Esse hanno interessato tutte le quindici regioni a statuto ordinario: in nove regioni ha prevalso la coalizione di centro-sinistra, alleato, in taluni casi, con Rifondazione Comunista; in sei regioni ha vinto invece la coalizione di centro-destra del Polo.\nCoalizioni.\nDopo il collasso del Governo Berlusconi I, e in vista della probabile conclusione anticipata della legislatura in atto, le elezioni regionali divennero il banco di prova di nuove e pi\u00f9 stabili coalizioni. Il centro cap\u00ec di non avere pi\u00f9 futuro e si spacc\u00f2 in due, come il suo principale partito il PPI da cui si scisse il CDU. Si cre\u00f2 quindi la prima coalizione di centro-sinistra, L'Ulivo, da cui si separ\u00f2 spesso di conseguenza il PRC. Nel centro-destra l\u2019abbandono della Lega Nord permise una nuova coalizione omogenea a livello nazionale, il Polo per le Libert\u00e0."}
{"id": "341119", "revid": "6923", "url": "https://it.wikipedia.org/wiki?curid=341119", "title": "MB Citaro", "text": ""}
{"id": "341127", "revid": "320578", "url": "https://it.wikipedia.org/wiki?curid=341127", "title": "Decima flottiglia Mas", "text": ""}
{"id": "341131", "revid": "112109061", "url": "https://it.wikipedia.org/wiki?curid=341131", "title": "Buccione", "text": "Buccione \u00e8 una frazione del comune di Gozzano, situata sulle rive del lago d'Orta alla sua estremit\u00e0 meridionale.\nSulla sommit\u00e0 dell'alto colle che sorge presso la frazione \u00e8 situato il castello di Buccione, importante fortezza a protezione dei territori della Riviera di San Giulio.\nDal pontile di Buccione il vescovo di Novara, considerato anche feudatario della zona, si imbarcava per l'isola di San Giulio."}
{"id": "341134", "revid": "23390", "url": "https://it.wikipedia.org/wiki?curid=341134", "title": "GayLib", "text": ""}
{"id": "341136", "revid": "23390", "url": "https://it.wikipedia.org/wiki?curid=341136", "title": "Gay lib", "text": ""}
{"id": "341139", "revid": "125302005", "url": "https://it.wikipedia.org/wiki?curid=341139", "title": "Triennale di Milano", "text": "La Triennale di Milano ospitata all'interno del Palazzo dell'Arte, \u00e8 un'istituzione culturale internazionale che produce mostre, convegni ed eventi di arte, \"design\", architettura, moda, cinema, comunicazione e societ\u00e0. Organizza mostre di grande visibilit\u00e0 e attenzione come quelle dedicate all'arte contemporanea, agli architetti e designer di fama nazionale e internazionale, ai grandi stilisti che hanno cambiato il gusto e il costume, ai temi sociali.\nDal 2007 \u00e8 sede del Triennale Design Museum. Dal 2011 ospita il Teatro dell'Arte, tra i pi\u00f9 significativi del panorama milanese, nuovo punto di riferimento per progetti culturali e arti performative.\nLa fondazione.\nLa Triennale di Milano \u00e8 stata fondata a Monza nel 1923 in occasione della I Biennale delle arti decorative dell'ISIA di Monza ad opera di Guido Marangoni. \nLa rassegna fu poi trasferita a Milano nel 1933, quando fu completata la costruzione del Palazzo dell'Arte di Giovanni Muzio, realizzato grazie alla volont\u00e0 ed al finanziamento dell'industriale tessile Antonio Bernocchi.\nIl designer Gualtiero Galmanini \u00e8 stato il progettista scelto per realizzare lo scalone d'onore della Triennale di Milano nel 1947 che coinvolse anche Luigi Pollastri.\nLa Triennale si pone come obiettivo, sin dalla sua nascita, lo stimolo dell'interazione tra industria, mondo produttivo e le arti applicate. In questa ottica, negli anni, la Triennale ha assunto un ruolo di \"amplificatore\" mediatico per l'innovativo ambiente italiano, catalizzando anche il confronto tra le varie correnti che man mano andavano sviluppandosi.\nIl ruolo innovativo dell'esposizione vi \u00e8 manifestato sin dalle prime esposizioni, tanto che gi\u00e0 nell'edizione del 1933 artisti come Giorgio De Chirico, Mario Sironi, Massimo Campigli e Carlo Carr\u00e0 vi parteciparono esponendo loro opere. \nL'attenzione alla realt\u00e0 contemporanea ha coinvolto la Triennale anche nell'opera di ricostruzione post-bellica, durante la quale ha assunto un ruolo preminente nella realizzazione del quartiere QT8 di Milano. Proprio da questa esperienza \u00e8 nato l'interesse della Triennale per la pianificazione urbanistica e le innovazioni tecnologiche applicate all'edilizia, che diventeranno uno dei temi fondamentali degli anni cinquanta. La Triennale diventa negli stessi anni un punto di riferimento per il Disegno industriale, ospitando, tra le varie, le esposizioni del Premio Compasso d'oro.\nTriennale Design Museum.\nInaugurato nel 2007, il Triennale Design Museum \u00e8 il primo museo del design italiano e ne rappresenta la molteplicit\u00e0 di espressioni. All'interno del museo sono presenti due spazi permanenti: il Teatro Agor\u00e0, progettato da Italo Rota, e il CreativeSet, progettato da Antonio Citterio.\nNel primo, interamente realizzato in legno, si svolgono eventi, conferenze, e performance. Il secondo \u00e8 destinato a mostre temporanee ed eventi dedicati alla promozione e valorizzazione del design contemporaneo.\nTeatro dell'Arte.\nProgettato da Gualtiero Galmanini con Giovanni Muzio e situato al piano seminterrato, il teatro \u00e8 stato concepito per ospitare rappresentazioni di arte sperimentale, riunioni, conferenze e proiezioni cinematografiche.\nLa sala, che misura 24x24,60\u00a0m e ha un'altezza di 12,20\u00a0m, \u00e8 capace di 499 posti distribuiti nella platea inclinata, nella balconata che la circonda e nella gradinata ad anfiteatro. Al di sotto della gradinata e all'interno della sala sono ricavati i disimpegni, le scale e il guardaroba. Un particolare studio \u00e8 stato eseguito per il palcoscenico e i suoi servizi: la cavea dell'orchestra pu\u00f2 essere chiusa per utilizzare lo spazio sovrastante o per aumentare la capienza della sala o per esigenze speciali di spettacolo; il palcoscenico, che ha una profondit\u00e0 complessiva di 22\u00a0m, un'altezza utile di 21\u00a0m, \u00e8 dotato di sipario metallico e illuminato direttamente da grandi finestroni.\nNotevole importanza tecnica riveste il soffitto del teatro, che \u00e8 anche pavimento delle sale superiori per le esposizioni.\nBiblioteca del Progetto.\nLa Biblioteca del Progetto, inaugurata nel marzo 2005, \u00e8 la sede istituzionale di ordinamento, raccolta e incremento dei materiali cartacei, plastici, modelli e audiovisivi prodotti dalla Triennale di Milano, presso il Centro di Documentazione (ex Centro Studi Triennale) e l'Archivio Storico.\nLa collezione che conta circa 14000 volumi si \u00e8 arricchita del contributo di numerosi fondi privati. All'iniziale fondo Augusto Morello, proveniente da un fondo privato di circa 7000 volumi di arte, architettura, design ma anche filosofia ed estetica, si sono progressivamente aggiunti quelli di Casa Vogue, il fondo Alessandro Mendini, la preziosa raccolta dell'artista argentino Tom\u00e1s Maldonado e il fondo Architectura &amp; Natura.\nLa raccolta della Biblioteca del Progetto comprende anche il Centro di Documentazione (ex Centro Studi Triennale) composto dai cataloghi delle esposizioni e delle mostre e dalle altre pubblicazioni ufficiali. Le varie edizioni della Triennale sono documentate da pi\u00f9 di 400 volumi che testimoniano come l'Istituzione, in novanta anni di storia, abbia contribuito alla crescita del dibattito culturale italiano e internazionale nell'ambito delle arti, dell'architettura e del design. La raccolta dei periodici comprende circa 700 annate di riviste specialistiche italiane e straniere inserite nel catalogo nazionale dei periodici. La realizzazione degli ambienti della Biblioteca del Progetto \u00e8 stata realizzata anche grazie ai fondi del Gioco del Lotto, in base a quanto regolato dalla legge 662/96.\nArchivio Storico. L'archivio storico conserva documenti prodotti dalla Triennale o ottenuti da enti esterni, nell'ambito di esposizioni e ricerche a partire dagli anni venti. Comprende la Raccolta grafica che custodisce le locandine e i manifesti che costituiscono l'immagine di ogni edizione e testimoniano l'evoluzione della grafica nel campo della promozione culturale, la serie Planimetrie, prospetti e sezioni con circa 3000 progetti per l'allestimento delle sezioni del Palazzo dell'Arte e delle esposizioni realizzate al suo interno e nel parco. Fanno parte della raccolta storica anche la Rassegna Stampa, che testimonia attraverso articoli di giornale e i saggi su riviste dei settori dell'architettura e delle arti visive, l'accoglienza e le reazioni alle proposte delle diverse edizioni da parte della critica e del pubblico, e la serie dei documenti e carteggi che raccoglie la documentazione storica e amministrativa sulla preparazione e l'allestimento delle singole esposizioni. Il Fondo \u00e8 in fase di ordinamento e archiviazione.\nArchivio Fotografico. Documenta l'attivit\u00e0 dell'istituzione dalla sua nascita ai giorni nostri. Esso raccoglie immagini delle tre Biennali e della IV Triennale, tenutesi alla Villa Reale di Monza dal 1923 al 1930, e delle successive Triennali di Milano. Conserva 20.000 immagini tra le quali stampe in bianco e nero, negativi, diapositive a colori, e un discreto numero di lastre di vetro. Il Fondo \u00e8 in fase di ordinamento e catalogazione.\nArchivio Audiovideo. Raccoglie circa 70 pellicole cinematografiche (per la maggior parte in formato 16\u00a0mm) e 350 videocassette su supporti diversi per un totale di un migliaio di filmati e pi\u00f9 di 400 audiocassette. Il materiale video \u00e8 costituito da filmati prodotti o commissionati dall'Istituzione, concernenti mostre ed eventi organizzati presso la Triennale, oltre che da documentari, interviste, cortometraggi e video in mostra. La documentazione visiva sulla Triennale comprende anche i cinegiornali dell'Istituto Luce dagli anni venti agli anni quaranta che descrivono le singole esposizioni, incluse la costruzione del Palazzo dell'Arte e le visite delle principali autorit\u00e0. L'archivio video, integralmente digitalizzato, \u00e8 consultabile presso la Biblioteca del Progetto.\nFondo Tom\u00e0s Maldonado. Deriva dalla donazione della Biblioteca personale di Tom\u00e0s Maldonado, una preziosa raccolta di oltre 1500 volumi e 160 annate di riviste, che copre un periodo che va dai primi anni del Novecento a oggi e che riguardano il design e la progettazione, l'architettura, gli approfondimenti critici e storici relativi.\nFondo Architectura &amp; Natura. Proveniente dall'archivio dell'Associazione Architectura &amp; Natura e dalla biblioteca personale dell'architetto Serena Omodeo, \u00e8 costituito da circa 1200 volumi e oltre 1000 testate di periodici dedicati alla progettazione sostenibile. L'Associazione ha debuttato nel 1993 ideando e organizzando la prima mostra internazionale sull'ecologia del progetto tenuta in Europa (Architectura &amp; natura: cose e luoghi per abitare il pianeta, Mole Antonelliana, Torino, 21 aprile - 4 luglio 1994).\nFondo Acquati-Garavaglia. Il fondo proviene dalla biblioteca privata dell'omonima famiglia e nasce dal lavoro imprenditoriale della stessa nel campo dell'arte grafica. \u00c8 composto da pi\u00f9 di un migliaio di cataloghi tra edizioni di architettura e di arte, volumi rari e raccolte editoriali di pregio.\nFondo Alessandro Mendini. Il deposito del maestro Mendini \u00e8 costituito da 2451 disegni originali affidati al Museo del Design. Il Fondo raccoglie disegni progettuali, testi e schizzi preparatori documentando in modo esaustivo la sua metodologia di lavoro.\nFondo Paola Lanzani. Donazione dell'omonimo architetto, \u00e8 costituita da un archivio che documenta i progetti per spazi pubblici e commerciali dal 1961 al 2006. Negozi italiani e internazionali, grandi magazzini per i quali l'architetto Paola Lanzani ha riorganizzato gli spazi interni, il design degli strumenti di vendita innovando l'immagine complessiva secondo schemi modulari applicati al design retail.\nFondo Casa Vogue. Nel 1969 una nuova rivista fa il suo ingresso nel panorama editoriale italiano, \u201cCasa Vogue\u201d, ideata da Isa Zunino Vercelloni con l'obiettivo di costituire un organo d'informazione dello stile italiano nel campo del design e dei modi di abitare attraverso l'immagine dei grandi fotografi di \u201cVogue\u201d. La raccolta \u00e8 stata donata da Gabriella Zunino alla Biblioteca del Progetto.\nFondo Gramigna. Nel 1985 la Triennale di Milano ha arricchito la Biblioteca grazie al lavoro di documentazione e catalogazione del materiale prodotto dalle aziende attive nel campo dell'arredo domestico, selezione effettuata dall'architetto Giuliana Gramigna. L'Archivio si \u00e8 rivelato pi\u00f9 volte di grande importanza, contenendo materiali pressoch\u00e9 introvabili altrove.\nPremi.\nSin dal 1923, anno d'istituzione della Prima \u201cEsposizione Internazionale delle Arti decorative\u201d con sede presso la Villa Reale di Monza, la manifestazione venne accompagnata e solennizzata con l'assegnazione, agli espositori, di premi e medaglie che testimoniassero la qualit\u00e0 dei prodotti e dei lavori presentati.\nDal 1932 vennero assegnati nelle diverse categorie il \"Gran premio\", il diploma d'onore e le medaglie d'oro, d'argento e di bronzo.\nLa pratica venne abbandonata nel 1973.\nDal 2003 \u00e8 stata ripresa l'assegnazione della medaglia d'oro all'architettura italiana, \nIl Premio ha cadenza triennale e comprende anche il Premio Speciale all'opera prima, Premio Speciale alla committenza, Premio Speciale alla ricerca.\nSono, inoltre, previste sei Menzioni d'Onore relative ad altrettante sezioni del costruire.\nLista delle esposizioni.\n\"I-III Biennale: 1923-1927\".\nLe prime quattro esposizioni del ciclo si tengono presso la Villa Reale di Monza a cura dell'ISIA con il titolo di \"Biennale delle arti decorative\" e con la partecipazione di artisti fra i quali Fortunato Depero, Felice Casorati, Mario Sironi e di architetti fra cui il binomio Figini e Pollini.\n\"IV Triennale: 1930\".\nLa cadenza \u00e8 biennale per gli anni 1923, 1925 e 1927, mentre l'ultima edizione monzese del 1930 ne vede la trasformazione in triennale.\n\"V Triennale\": 1933.\nStile - Civilt\u00e0: Esposizione triennale delle arti decorative e industriali moderne e dell'architettura moderna\nLa sede stabile dell'esposizione \u00e8 trasferita da Monza nel nuovo Palazzo dell'Arte di Muzio a Milano e si tiene dal 10 maggio al 30 settembre 1933.\nNel 1931 la Triennale diventa un ente autonomo con personalit\u00e0 giuridica. (L 21/12/1931 n. 1780. Conversione in legge del RDL 25/6/31 n. 949 concernente la istituzione di un Ente autonomo denominato \u201cEsposizione triennale internazionale delle arti decorative ed industriali moderne e dell'architettura moderna\u201d Gazz uff 6/2/32 n. 30).\nLe esposizioni sono: la mostra di arte decorativa, l'esposizione di architettura, la pittura murale che orna gli ambienti monumentali, la mostra dell'abitazione moderna che comprende ben 25 padiglioni di cui quasi la met\u00e0 sono case per vacanze.\nImportante la presenza di Gio Ponti, che porta nella Triennale il Razionalismo italiano, e quella di Mario Sironi, che propone la pittura murale.\nFra i pi\u00f9 importanti padiglioni eretti per questa edizione ci sono: la Casa in Struttura d'acciaio di Giuseppe Pagano, Franco Albini, Renato Camus, Giancarlo Palanti, Mazzoleni and Minoletti, il Padiglione della Stampa di Luciano Baldessari (con la partecipazione di Mario Sironi), la Villa Studio per un Artista di Figini e Pollini, Casa del sabato per gli sposi di BBPR e Piero Portaluppi, Elementi di Case Popolari di Piero Bottoni.\nPartecipano 10 paesi stranieri: Gran Bretagna, Paesi Bassi, Svezia, Svizzera, Germania, Austria, Finlandia, Belgio, Ungheria e Francia.\n\"VIII Triennale\": 1947.\nL'abitazione: Esposizione internazionale delle arti decorative e industriali moderne e dell'architettura moderna\nSi tiene al Palazzo dell'Arte di Milano dal 31 maggio al 14 novembre 1947.\n\u00c8 indiscutibilmente legata alla figura di Piero Bottoni.\nIl tema \u00e8 la ricostruzione come problema sociale.\nImpresa dell'edizione \u00e8 la creazione del quartiere QT8, un quartiere sperimentale di Milano.\n\"IX Triennale\": 1951.\nL'attualit\u00e0: Esposizione internazionale delle arti decorative e industriali moderne e dell'architettura moderna\nSi tiene al Palazzo dell'Arte di Milano, nel parco e nel Quartiere Sperimentale (QT8) dal 12 maggio al novembre 1951.\nL'esposizione comprende gli ambienti di rappresentanza (ingresso, atrio, scalone d'onore, vestibolo del primo piano e mostra dei concorsi per il Duomo), le mostre di architettura al pian terreno (Architettura a misura dell'uomo, Abitazione, Architettura del lavoro, Ospitalit\u00e0, Arti grafiche e pubblicit\u00e0, Architettura dello spettacolo, Mostra storica dell'architettura), le mostre al piano primo (Mostra della sedia italiana antica, Studi delle proporzioni, Arredamento dei mobili isolati) e i padiglioni stranieri, fra cui i principali sono Regno Unito, Spagna, Francia, Germania, Paesi Bassi, Svezia e Danimarca.\n\"X Triennale\": 1954.\nPrefabbricazione - Industrial Design: Esposizione internazionale delle arti decorative e industriali moderne e dell'architettura moderna\nSi tiene al Palazzo dell'Arte di Milano dal 28 agosto al 15 novembre 1954.\nPartecipano 14 Paesi stranieri: Spagna, Canada, Regno Unito, Francia, Germania, Israele, Paesi Bassi, Belgio, Austria, Svizzera, Finlandia, Norvegia, Danimarca e Svezia.\n\"XII Triennale\": 1961.\nLa casa e la scuola: Esposizione internazionale delle arti decorative e industriali moderne e dell'architettura moderna\nSi tiene al Palazzo dell'Arte nel 1960, mentre prende il via in Italia il dibattito sulla riforma del sistema scolastico nazionale.\nPartecipano 13 Paesi stranieri: Cecoslovacchia, Giappone, Polonia, Messico, Paesi Bassi, Svezia, Belgio, Norvegia, Austria, Finlandia, Svizzera, Danimarca e Germania. Degna di nota \u00e8 anche la Mostra Commemorativa su Frank Lloyd Wright.\n\"XIV Triennale\": 1968.\nIl grande numero: Esposizione internazionale delle arti decorative e industriali moderne e dell'architettura moderna \nDiretta da Giancarlo De Carlo, si doveva tenere al Palazzo dell'Arte di Milano dal 30 maggio al 28 luglio 1968, ma fu distrutta da una contestazione a poche ore dall'inaugurazione.\nLa mostra, dedicata al tema del \"grande numero\", affronta le diverse problematiche legate all'industrializzazione e ai mutamenti causati \"dall'incremento quantitativo\", fenomeno che caratterizza, in ogni settore, la condizione contemporanea.\n\"XVI Triennale\": 1979.\nEsposizione internazionale delle arti decorative e industriali moderne e dell'architettura moderna \nNel 1979, l'Esposizione apre per la prima volta a nuove categorie come la moda e gli audiovisivi. Inoltre, da questa edizione l'attivit\u00e0 si estende all'intero arco dei tre anni, prolungandosi di fatto sino al 1982. La Triennale si propone come centro stabile per la produzione di eventi legati alla cultura del progetto e, in questo contesto, viene programmato un fitto calendario di eventi e mostre distribuiti in tre cicli che seguono una maglia tematica di sette aree: Conoscenza della citt\u00e0, Il progetto di architettura, La sistemazione del design, Il senso della moda, Lo spazio audiovisivo, La galleria del disegno e il Catasto del disegno.\n\"XVII Triennale\": 1988.\nLe Citt\u00e0 del Mondo e il Futuro della Metropoli - Esposizione internazionale delle arti decorative e industriali moderne e dell'architettura moderna \nCon un intervallo di 9 anni, si riapre la XVII Esposizione centrata sulla complessit\u00e0 delle citt\u00e0, che venne anticipata da una serie di mostre preparatorie organizzate su un arco di tre anni. L'allestimento complessivo fu progettato da Achille Castiglioni, Paolo Ferrari e Italo Lupi.\n\"XVIII Triennale\": 1992.\nLa Vita tra Cose e Natura: il progetto e la sfida ambientale - Esposizione internazionale delle arti decorative e industriali moderne e dell'architettura moderna \nNel 1992 la Triennale si focalizza su temi riguardanti il rapporto tra la vita, la tecnologia e l'ambiente. L'esposizione si svolge attraverso mostre tematiche e partecipazioni straniere, e viene realizzata la cosiddetta \u201cUniversit\u00e0 degli 88 giorni\u201d con un calendario di corsi, incontri e conferenze di livello internazionale.\n\"XIX Triennale\": 1996.\nIdentit\u00e0 e differenze - Esposizione internazionale delle arti decorative e industriali moderne e dell'architettura moderna \nLa mostra si propose di affrontare il tema della pluralit\u00e0 delle forme e dei cambiamenti provocati dall'incontro/scontro fra culture locali e interessi sempre pi\u00f9 globalizzati. Il concetto di diversit\u00e0 venne affidato all'interpretazione di 4 grandi nomi dell'architettura internazionale: Peter Eisenman, Hodgetts &amp; Fung, Jean Nouvel e Juan Navarro Baldeweg.\n\"XX Triennale\": 2001.\nLa Memoria e il Futuro - Esposizione internazionale delle arti decorative e industriali moderne e dell'architettura moderna \nLa prima Triennale del nuovo millennio \u00e8 un evento durato complessivamente tre anni. Dal 2001 al 2004 si tennero diciassette mostre tematiche; fra queste \u201cQuotidiano sostenibile. Scenari di vita urbana\u201d, a cura di Ezio Manzini e Fran\u00e7ois J\u00e9gou con progetto di allestimento di Studio Azzurro, affrontava la questione della sostenibilit\u00e0 applicata alla vita quotidiana.\n\"XXI Triennale\": 2016.\nXXI Secolo. Design after design - Esposizione internazionale delle arti decorative e industriali moderne e dell'architettura moderna \nL'ultima edizione, in programma dal 2 aprile al 12 settembre 2016, ed intitolata \"Design after Design\" percorre temi che sono alla base della nostra societ\u00e0: l'affermarsi delle tecnologie di comunicazione, la crescita della mobilit\u00e0 individuale, il consolidamento del mercato alternativo della rete. L'evento si svolge non solo negli spazi del Palazzo dell'Arte e del Parco Sempione, (dove la Triennale ha lasciato segni importanti come la Torre del Parco, il Teatro Continuo di Burri, l'attuale Bar Bianco, la Biblioteca, i Bagni Misteriosi), ma \u00e8 diffusa in tutta la citt\u00e0: dalla Fabbrica del Vapore all'Hangar Bicocca, dal Palazzo della Permanente al Museo Diocesano ed al Museo Nazionale della Scienza e della Tecnologia Leonardo da Vinci, dai Campus del Politecnico a quello della Iulm, dal Mudec \u2013 Museo delle Culture alla Villa Reale di Monza. Nell'occasione, la 9\u00aa mostra annuale del Triennale Design Museum, intitolata \"W. Women in Italian Design\" viene dedicata al contributo femminile alla storia del disegno industriale.\nEsposizioni ospitate.\nLe grandi mostre e le esposizioni della Triennale di Milano sono frutto di un intenso lavoro del Comitato Scientifico, i cui membri sono figure di primo piano del mondo della cultura e della ricerca, professionisti capaci di cogliere con anticipo le tendenze della societ\u00e0, dell'arte e delle imprese.\nAlcune delle principali esposizioni ospitate dalla struttura negli ultimi anni sono elencate di seguito."}
{"id": "341146", "revid": "919135", "url": "https://it.wikipedia.org/wiki?curid=341146", "title": "Teoria analitica dei numeri", "text": "La teoria analitica dei numeri \u00e8 un settore della teoria dei numeri che utilizza metodi dell'analisi matematica. \nIl suo primo grande successo, dovuto a Dirichlet, fu l'applicazione dell'analisi per dimostrare l'esistenza di infiniti numeri primi in una qualsiasi progressione aritmetica. Un'altra pietra miliare \u00e8 stata la dimostrazione del teorema dei numeri primi basato sulla funzione zeta di Riemann.\nOltre a Dirichlet, i principali matematici che hanno contribuito allo sviluppo della teoria analitica dei numeri sono stati \nL'organizzazione concettuale della materia rimane simile a quella dei tempi d'oro degli anni trenta. La teoria dei numeri moltiplicativa tratta della distribuzione dei numeri primi, applicando le serie di Dirichlet come funzioni generatrici. Si presume che i metodi verranno un giorno applicati alla generale funzione L, sebbene tale teoria sia in gran parte fatta di congetture. Alla teoria dei numeri additiva appartengono alcuni problemi tipici come la congettura di Goldbach e il problema di Waring.\nI metodi sono in qualche modo cambiati. Il \"metodo del cerchio\" di Hardy e Littlewood era concepito in modo da applicarsi alle serie di potenze vicino al cerchio unitario nel piano complesso; ora viene pensato invece in termini di somme esponenziali finite (cio\u00e8, sul cerchio unitario, ma con le serie di potenze troncate). Il metodo delle approssimazioni diofantee \u00e8 necessario per funzioni ausiliarie che non siano funzioni generatrici - i coefficienti sono costruiti mediante l'uso del principio dei cassetti - e coinvolge pi\u00f9 variabili complesse. Lo studio delle approssimazioni diofantee e della teoria della trascendenza si sono evoluti a tal punto che tali tecniche sono state applicate alla congettura di Mordell.\nIl maggior singolo cambiamento dopo il 1950 \u00e8 stato lo sviluppo del \"metodo del crivello\" come strumento ausiliario, in particolare in problemi moltiplicativi. Questi problemi sono di natura combinatoria e molto varia. Molto citati sono anche gli utilizzi della teoria dei numeri probabilistica - asserti circa la forma della distribuzione casuale dei primi, per esempio. Un estremo di questa branca della combinatorica \u00e8 stato di conseguenza molto influenzato dal valore attribuito in teoria dei numeri analitica ai (spesso separati) limiti superiori e inferiori quantitativi.\nMetodo del cerchio.\nIl principale metodo della teoria analitica dei numeri per studiare problemi additivi \u00e8 il metodo del cerchio introdotto negli anni '20 dai matematici Hardy e Littlewood. Il funzionamento del metodo del cerchio \u00e8 il seguente: si vuole trovare una formula per il numero di soluzioni dell'equazione\ncon\ndove formula_3 \u00e8 un insieme infinito di interi. Si considera la funzione generatrice di formula_3\ne la si eleva alla formula_6-esima potenza. Per il prodotto di Cauchy si ottiene\ndove \nQuest'ultima \u00e8 proprio l'espressione per il numero di soluzioni di formula_9 somma di formula_6 elementi di formula_11 Utilizzando il teorema di Cauchy si ricava\ndove l'integrale esteso alla circonferenza formula_13 con centro nell'origine del piano complesso e raggio minore di 1. Tale metodo \u00e8 stato successivamente semplificato da Vinogradov con l'utilizzo della funzione esponenziale complessa definita come\nTale funzione \u00e8 ortogonale nell'intervallo formula_15:\nquindi "}
{"id": "341150", "revid": "119477423", "url": "https://it.wikipedia.org/wiki?curid=341150", "title": "Grotta di San Giovanni", "text": "La grotta di San Giovanni \u00e8 ubicata nel territorio comunale di Domusnovas, provincia del Sud Sardegna, in Sardegna.\nLa grotta \u00e8 stata riconosciuta monumento naturale, istituito ai sensi della L.R. n. 31/1989 con determinazione D.G. n. 2777/1999 dell'Assessorato alla difesa dell'ambiente della Regione autonoma della Sardegna, e come tale sottoposta a vincolo.\nOra chiusa al traffico, \u00e8 stata l'unica in Italia, terza in tutto il mondo (dopo Francia e Australia) ad essere percorribile in auto. Si raggiunge uscendo dal paese di Domusnovas in direzione nord e percorrendo la strada provinciale che costeggia il rio San Giovanni.\nA partire dal Giugno 2020 diventa la prima grotta al mondo interamente allacciata ad una connessione internet e coperta dal segnale Wi-Fi per tutti i suoi 850 metri di lunghezza. \nLe sue caratteristiche uniche e le sue dimensioni la rendono visitabile anche da parte dei diversamente abili, grazie anche ai servizi offerti dall'attuale gestione, la quale mette inoltre a disposizione una pratica audioguida interattiva multilingua.\n\u00c8 meta di arrampicatori sportivi da tutta Europa per via delle spettacolari pareti rocciose site nel territorio comunale.\nCaratteristiche.\nUsciti dall'abitato, la strada asfaltata si inoltra ai piedi delle montagna conduce all'ingresso sud. Tale ingresso si presenta agli occhi del visitatore all'improvviso, in tutta la sua imponenza.\nLa grotta \u00e8 sovrastata ad est dal monte Acqua (540\u00a0m) e ad ovest da punta San Michele (908\u00a0m).\nLa grotta \u00e8 un bell'esempio di fenomeno carsico. Il fenomeno carsico che la gener\u00f2 \u00e8 dovuto allo scorrere di un fiume sottorraneo che ne provoc\u00f2 il cedimento di una massa calcarea rocciosa. \nIl ramo principale (livello stradale) lungo 850 metri, sbuca con un altro monumentale ingresso nella valle di Oridda. Il ramo principale, interamente attraversato dal rio che raccoglie le acque delle vallate a monte, \u00e8 caratterizzato da ampie sale, da grandi concrezioni a vaschetta, la pi\u00f9 grande di queste concrezioni si trova in prossimit\u00e0 dell'uscita nord e da stalattiti e da stalagmiti.\nOltre al ramo principale la grotta si sviluppa su altri due livelli, (accessibili solo agli esperti), rendendo la grotta lunga 2000 metri:\nTestimonianze storiche.\nNumerosi reperti sono stati rinvenuti all'interno della grotta, si tratta principalmente di cocci di vasellame, a testimonianza che la cavit\u00e0 era utilizzata come rifugio. A testimonianza di ci\u00f2 sono anche i resti delle possenti mura preistoriche, che avevano lo scopo di chiudere fortificando gli ingressi nord e sud. \nTali mura rimasero in piedi sino al XIX secolo, quando il conte Beltrami, si fece promotore della realizzazione di una strada carreggiabile, con lo scopo di facilitare il trasporto di materiale dalla vicina miniera di Sa Duchessa. Per la costruzione della strada si demol\u00ec anche la cappella di S.Giovanni, che si trovava all'interno della grotta in prossimit\u00e0 dell'ingresso nord, e che fu ricostruita nella valle accanto all'ingresso sud. \nLa strada carrabile rendeva il fenomeno carsico interamente percorribile in auto, ma fu chiusa al traffico per preservarne le condizioni ambientali. La strada e l'impianto di illuminazione rinnovato, rendono la grotta interamente percorribile a piedi.\nRaggiungere la grotta.\nIngresso sud\nSuperata l'ex cartiera, storico sito industriale (veniva citato dal generale La Marmora nel suo libro Viaggio in Sardegna nel 1860), si possono vedere sulla sinistra le rovine di un vecchio mulino, recentemente entrato nel patrimonio comunale, che sar\u00e0 destinato al servizio di accoglienza turistica. \nLa strada continua arrivando all'ingresso sud dove \u00e8 presente un parcheggio ed un'area di ristoro. Da qui dopo la visita alla grotta, \u00e8 possibile proseguire attraversando il ponte sul rio San Giovanni, verso la chiesa campestre di San Giovanni, in una bella vallata ricoperta di ulivi secolari. Proseguendo ancora, verso sud, in direzione Domusnovas, percorrendo il lato opposto rispetto all'andata del rio S.Giovanni, si raggiunge un'altra zona di interesse turistico, il nuraghe Sa Dom'e S'Orcu.\nIndicazioni pi\u00f9 dettagliate vengono fornite in questa pagina del sito ufficiale della Grotta.\nIngresso nord\nQuesto percorso \u00e8 indicato per coloro che successivamente vogliono raggiungere a piedi, in quanto la strada \u00e8 interdetta al traffico con una sbarra che apre dalle 9.00 alle 16.00, il Giardino Montano Linasia, il villaggio di \"San Benedetto\" (frazione di Iglesias); oppure visitare i numerosi siti minerari abbandonati (Barrasciutta, Sa Duchessa, Arenas, Perda Niedda).\nIndicazioni pi\u00f9 dettagliate vengono fornite in questa pagina del sito ufficiale della Grotta.\nSport.\nSia l'ingresso Nord che quello Sud, insieme alle numerose falesie presenti nelle Valle di Oridda, sono utilizzate tutto l'anno come palestre per gli sport di arrampicata.\nIl 20 ottobre 2009 il noto climber della repubblica Ceca Adam Ondra ha scalato nella grotta la via Super Marina gradandola tra le pi\u00f9 difficili vie d'arrampicata da lui percorse 9a+/9b, quindi tra gli itinerari pi\u00f9 duri al mondo.\nCuriosit\u00e0.\nArrivando dal centro abitato verso l'ingresso sud, poco prima, salendo nella vallata a sinistra, si trova la Chiesetta di San Giovanni, ricostruita a seguito della demolizione della Cappella che si trovava all'interno della grotta per permettere la costruzione della strada per il collegamento alla valle dall'ingresso nord. Di particolare interesse \u00e8 il \"Quadro\" che raffigura \"il Battesimo di Ges\u00f9 nel Giordano\" e la Madonnina situata all'esterno della Chiesa."}
{"id": "341156", "revid": "767487", "url": "https://it.wikipedia.org/wiki?curid=341156", "title": "We Will Rock You", "text": "We Will Rock You \u00e8 un singolo del gruppo musicale britannico Queen, pubblicato il 7 ottobre 1977 come primo estratto dal sesto album in studio \"News of the World\".\nFu scritto da Brian May e pubblicato come brano d'apertura dell'album \"News of the World\". \n\u00c8 tra i brani pi\u00f9 celebri della band britannica, oltre a essere uno dei singoli pi\u00f9 conosciuti a livello globale nella storia della musica, tant'\u00e8 che \u00e8 diventato uno tra i pi\u00f9 famosi inni da stadio negli eventi sportivi e musicali di tutto il mondo, principalmente grazie al suo ritmo semplice.\nNel 2004 la canzone \u00e8 inserita nella lista delle 500 migliori canzoni secondo Rolling Stone, alla posizione numero 330.\nDescrizione.\nIl brano, assieme a \"We Are the Champions\", \u00e8 stato scritto in risposta a un evento accaduto durante il A Day at the Races Tour. La band suon\u00f2 alla Stafford's Bingley Hall a Birmingham e come raccont\u00f2 Brian May:\nLe tre strofe della canzone vogliono rappresentare le tre et\u00e0 dell'uomo: il bambino speranzoso, il grande uomo coraggioso nella prima parte della sua vita e il vecchio che ha imparato ad accettare il suo posto nell'universo.\nRegistrazione.\nIl brano fu registrato, come il resto dell'album, ai Wessex Studios di Londra. L'arrangiamento \u00e8 basato su un battito ritmico di piedi e di mani (in inglese detto \"stomp, stomp, clap sound\") creato dalla band che ha sovrainciso i suoni di s\u00e9 stessa calpestando e battendo le mani molte volte e aggiungendo effetti di delay per creare un suono paragonabile a quello di una folla; mentre il ritornello principale pu\u00f2 essere paragonato a un inno. Sostanzialmente il brano \u00e8 un cantato a cappella, a parte gli ultimi trenta secondi in cui \u00e8 presente l'assolo di chitarra. Il battito dei piedi fu registrato in una vecchia chiesa, con un pavimento ad assi di legno.\nEsibizioni dal vivo.\nNelle esibizioni dal vivo, viene spesso seguita dall'altrettanto celebre \"We Are the Champions\", dallo stesso album, infatti le due canzoni erano nate per essere eseguite insieme, e sin dal News Of The World Tour al Magic Tour fino ai tour con Paul Rodgers e Adam Lambert esse furono, con alcune eccezioni, le ultime canzoni con cui il gruppo chiudeva i concerti. Furono anche le ultime due canzoni che i Queen suonarono al Live Aid nel 1985.\n\"Fast version\".\nI Queen hanno anche eseguito una versione alternativa di \"We Will Rock You\", nota come \"fast version (versione veloce)\", con un ritmo pi\u00f9 veloce e un arrangiamento completo di batteria e basso. La band usava spesso questa versione per aprire i loro live set dalla fine degli anni '70 all'inizio degli anni '80, come ascoltato negli album Live Killers (1979), Queen on Fire - Live at the Bowl (2004), Queen Rock Montreal (2007). \u00c8 anche nota che esiste una registrazione in studio di questa versione, registrata per lo spettacolo di John Peel su BBC Radio 1 nel 1977 e pubblicata nella raccolta On Air (2016).\nVideo musicale.\nIl videoclip \u00e8 stato molto probabilmente ripreso subito prima, o subito dopo, il video per Spread Your Wings, futuro singolo della band. Si vedono i membri del gruppo nel giardino della villa di Roger Taylor nel Surrey coperto di neve (infatti i Queen sono vestiti con abiti invernali); Freddie Mercury porta dei singolari occhiali da sole con le lenti a forma di stelle, John Deacon e Roger Taylor indossano degli stivali da pioggia in plastica, mentre Brian May, in entrambi i video, non usa la sua Red Special, ma una replica della sua chitarra, costruita per lui dal liutaio John Birch.\nCover.\nDi questo brano storico sono state realizzate decine di cover e rielaborazioni. Gli stessi Queen hanno riproposto \"We Will Rock You\" con Axl Rose alla voce al Freddie Mercury Tribute Concert del 1992. Nel 2000, ancora i Queen (senza John Deacon) hanno registrato una versione del brano in stile rap con la boy band dei 5ive, raggiungendo la prima posizione nelle classifiche di vendita inglesi. Fra le altre cover celebri si possono citare quella di Robbie Williams e di Chad Kroeger dei Nickelback. In Italia, una reinterpretazione di stampo demenziale \u00e8 stata proposta da Elio e le Storie Tese, con il titolo \"Vivi Rocco\" e un'altra dai GemBoy dal titolo \"Giorgio Gaber\".\nIn \"'Till I Collapse\" di Eminem dall'album \"The Eminem Show\", \u00e8 campionato il battito dei piedi.\nTra le cover pi\u00f9 famose:"}
{"id": "341177", "revid": "1305772", "url": "https://it.wikipedia.org/wiki?curid=341177", "title": "Padarn Beisrudd", "text": "Padarn Beisrudd ap Tegid \u00e8 un personaggio semi-mitologico della storia gallese. \u00c8 citato nelle \"Harleian genealogies\", e nelle genealogie del Jesus College, come figlio di Tegid, padre di Edern, e nonno di Cunedda.\nSarebbe nato in Galles nel 305. Il nome si traduce letteralmente Paternus dalla veste scarlatta figlio di Tegid. Il nome del padre, Tegid ap Iago, richiamerebbe il \"cognomen\" latino \"Tacito\", e potrebbe far pensare a una sua origine romana. Tegid potrebbe essere nato agli inizi del IV secolo nell'Y Gogledd Hen della Britannia romana e secondo una tradizione gallese, suo nipote Cunedda giunse da Manaw Gododdin (odierna Clackmannanshire, regione della Scozia).\nUn'interpretazione tradizionale vuole che Padarn fosse un ufficiale romano o romano-britannico di rango abbastanza elevato, che intorno al 380 o poco prima fu posto dall'usurpatore Magno Massimo al comando delle truppe dei votadini, che stazionavano nella regione scozzese del Clackmannanshire. Un'altra ipotesi \u00e8 che fosse un capotrib\u00f9 di frontiera, a cui fu concesso un grado militare romano (pratica ampiamente attestata, in quel periodo, lungo tutto il \"limes\" dell'Impero). Comunque sia, il comando in Scozia dur\u00f2, verosimilmente, fino alla sua morte, dopodich\u00e9 fu assunto dal figlio Edern (\"Aeternus\" in latino). Edern fu padre di Cunedda, fondatore del regno del Gwynedd."}
{"id": "341181", "revid": "33689", "url": "https://it.wikipedia.org/wiki?curid=341181", "title": "Censorino", "text": "Biografia.\nEgli stesso fornisce un'indicazione temporale precisa dell'anno di composizione della sua opera \"De die natali\", il 238; nella stessa opera l'autore si presenta come un cliente abbastanza giovane di un patrono, Quinto Cerellio, di 49 anni.\nStando alle testimonianze di Cassiodoro e Prisciano di Cesarea, Censorino scrisse un manuale di grammatica, che tuttavia non \u00e8 giunto fino a noi.\nPerduto \u00e8 anche un trattato sull'accentazione (il cui titolo era appunto \"De accentibus\", sempre secondo le testimonianze di Cassiodoro e Prisciano).\nCi \u00e8 invece pervenuto il \"De die natali\", un breve opuscolo che l'autore dedica e offre al suo patrono Quinto Cerellio come regalo di compleanno. Il testo, giuntoci incompleto, dovette costituire al suo tempo una certa novit\u00e0, poich\u00e9 non contiene n\u00e9 precetti morali n\u00e9 elogi retorici, che costituivano il consueto argomento di opere di tal genere, ma riunisce alcune brevi questioni tratte da trattati scientifici.\nDopo un veloce \"excursus\" sul Genio, cio\u00e8 la divinit\u00e0 sotto la cui tutela uno vive fin dalla nascita, la prima parte dell'opera, cio\u00e8 i capitoli IV-XIV, \u00e8 dedicata all'esame di aspetti antropologici della nascita (l'origine della specie, la gestazione, la nascita e sviluppo dell'embrione, il calcolo degli astrologi e lo zodiaco, la durata della gestazione, il rapporto fra musica e nascita, la periodizzazione della vita). Quindi, dopo un elogio di Quinto Cerellio, la seconda parte del volume tratta del tempo e delle sue divisioni (anni, mesi, giorni). La sezione cronologica chiarisce il concetto di tempo, distinguendo tra tempo assoluto (\"tempus\") e tempo relativo (\"aevum\"), poi tratta del computo del tempo, si espongono le partizioni temporali (secolo naturale, secolo civile, anno naturale solare, grandi anni, anni civili di vari popoli, cicli degli astronomi, olimpiadi e lustri, anno primitivo dei Romani, le correzioni e le riforme, le \u00e8re distinte dai dotti e la loro durata, mesi naturali e mesi civili, giorno naturale e giorni civili di vari popoli, quadranti solari, le antiche partizioni della notte e del d\u00ed presso i Romani.\n\u00c8 da notare la digressione che l'autore fa a proposito delle varie \u00e8re distinte dai dotti e della loro durata, perch\u00e9 a questo punto lo scrittore fa una piccola digressione circa l'anno in cui scrive calcolato secondo le varie \u00e8re. Seguendo il metodo varroniano per stabilire la cronologia storica, Censorino, primo tra gli scrittori antiquari greci e romani, stabil\u00ec la perfetta sincronizzazione dell'anno in cui scriveva, il 238 d.C., cosa assai notevole, se si pensa che nell'antichit\u00e0 e nel medioevo ancora non si teneva conto dell'et\u00e0 anagrafica di una persona, anche se era un sovrano.\nL'interesse per tale testo non risiede nell'originalit\u00e0 (per ammissione stessa dell'autore, come si \u00e8 detto, si tratta di una rielaborazione di pi\u00f9 opere precedenti, fra cui spiccano Varrone e Svetonio), ma nelle sue autorevoli fonti, che invitano allo studio della tradizione dei testi. Inoltre il trattato rivela l'erudizione di Censorino, che manifesta conoscenze di carattere medico, astronomico e filosofico, e mostra chiaro l'intento divulgativo di diffondere ad un pubblico profano argomenti scientifici non altrimenti accessibili a tutti.\nUn altro breve trattato, giuntoci come \"Fragmentum Censorini\", non risulterebbe di questo autore.\nFortuna.\nCensorino, senza essere considerato un classico, fu comunque autore apprezzato fino al VI secolo. Nel Medioevo ci furono ancora dei lettori della sua opera, ma \u00e8 con l'Umanesimo che egli acquist\u00f2 fama (lo Scaligero defin\u00ec la sua opera \"aureolus libellus\", \"un opuscolo d'oro\").\nL'editio princeps di Censorino fu stampata a Bologna da Benedetto Faelli nel 1497, a cura di Filippo Beroaldo il Vecchio. Il libro fu subito seguito da due ristampe (1498 e 1500), mentre altre otto edizioni uscirono nel XVI secolo. L'edizione del 1497 possiede, oltre al \"De die natali\", diverse traduzioni latine di opere greche, quali l\"'Enchiridion\" di Epitteto, la \"Tabula Cebetis\", \"De invidia et odio\" di Plutarco e \"De invidia\" e \"De legendis libris gentilium\" di Basilio Magno."}
{"id": "341199", "revid": "277947", "url": "https://it.wikipedia.org/wiki?curid=341199", "title": "Vincenzo Camuccini", "text": "Biografia.\nVincenzo Camuccini fu uno dei pi\u00f9 importanti pittori del Neoclassicismo italiano e della pittura di storia, nonostante sia vissuto in un periodo storico, il XIX secolo, dove la cultura romantica aveva preso piede all'interno del panorama artistico-letterario europeo.\nGiovanissimo, aveva sposato Maddalena Devoti, figlia di Carlo, eminente medico alla corte pontificia e nipote dell'arcivescovo Giovanni Devoti, massimo esperto di diritto canonico. Questi aveva accompagnato il papa a Parigi per l'incoronazione di Napoleone Bonaparte.\nLa sorella di Maddalena, Caterina, aveva sposato il ricco banchiere romano, Emilio Bracci, figlio di Virginio, principe del consiglio del Buon Governo e nipote di Pietro Bracci, scultore. \nEra fratello di Pietro Camuccini, divenuto famoso per la pulitura del \"Giudizio universale\" di Michelangelo nel 1824-25, e che esegu\u00ec restauri vari per i Borghese come la revisione della \"Deposizione\" di Raffaello e la pulitura della \"Danae\" del Correggio nel 1827. Tra gli artisti che frequentarono il suo studio si ricorda il pittore e scultore Giuseppe Meli che lo raggiunse durante il suo soggiorno a Napoli e successivamente e Roma.\nLa formazione.\nNato a Roma il 22 febbraio del 1771 da Giovanni Battista, commerciante in carbone di famiglia ligure, e Teresa Rotti. Rimasto orfano in giovane et\u00e0, venne educato fin da piccolo alla pittura dal fratello maggiore Pietro, che lo sostenne moralmente e materialmente. Grazie a Pietro, il giovane Vincenzo cominci\u00f2 ad informare personali orientamenti di gusto e ad accostarsi allo stile di Raffaello, considerato dagli artisti neoclassici, Mengs su tutti, come il modello a cui ispirarsi per la pittura.\nOgni giorno Camuccini visitava le Stanze di Raffaello all'interno degli appartamenti pontifici in Vaticano, si allenava a copiarne lo stile; di quel periodo ci sono pervenuti moltissimi disegni dell'artista romano.\nIn adolescenza pass\u00f2 prima alla scuola di Domenico Corvi e successivamente a quella pi\u00f9 famosa di David.\nLa prima opera pittorica riconosciuta di Vincenzo Camuccini \u00e8 il \"Sacrificio di No\u00e8\" eseguita in tenera et\u00e0 dall'artista, a soli quattordici anni.\nOltre a studiare i capolavori della scultura classica e della pittura rinascimentale, Camuccini amava molto rappresentare la realt\u00e0 di tutti i giorni, ritraendo sia la natura che la gente della strada per studiarne le espressioni e dare il pi\u00f9 possibile ai suoi dipinti una nota realistica. Probabilmente in questo il pittore venne influenzato dal Romanticismo, molto attento alla bellezza e alla grandiosit\u00e0 della Natura, in tutti i suoi particolari. Questo suo interesse nei confronti della resa realistica dei soggetti lo spinse a frequentare gli ambienti ospedalieri della Citt\u00e0 Eterna, per eseguire studi sui cadaveri allo scopo di capire il funzionamento dell'anatomia umana.\nDurante questi anni realizz\u00f2 numerose copie dei dipinti di Raffaello, la pi\u00f9 apprezzata, eseguita a diciotto anni fu la \"Deposizione Baglioni\" della Galleria Borghese, dipinto lodato da molti pittori a lui contemporanei.\nAscesa.\nDopo aver trascorso anni a copiare i pi\u00f9 grandi della storia dell'arte, il Camuccini cominci\u00f2 a realizzare opere di propria invenzione.\nLa sua fama crebbe negli anni, portandolo a ricevere commissioni sempre pi\u00f9 importanti, fino ad arrivare alla nomina da parte di papa Pio VII a direttore generale della Fabbrica di San Pietro e all'incarico di sovraintendenza ai Musei Vaticani, che negli anni era stato di illustri artisti come Michelangelo, Maderno e Bernini. Per il pontefice realizz\u00f2 \"L'Incredulit\u00e0 di San Tommaso\" e un \"San Simone e Giuda\", due tele di grandi dimensioni per la Basilica di San Pietro.\nContemporaneamente, Vincenzo Camuccini apr\u00ec un importante atelier a Roma, frequentatissimo da molti artisti, italiani e stranieri, tra i quali Aleksej Egorovi\u010d Egorov.\nTitoli onorifici.\nDopo aver lavorato per il re di Monaco, per il quale realizz\u00f2 importanti copie di capolavori del Rinascimento italiano, si trasfer\u00ec a Napoli alla corte di Ferdinando I, dove rimase per otto mesi, decorando la corte con importanti pitture. Su tutte suscitarono grande ammirazione da parte di importanti personaggi del tempo, come Antonio Canova e Vincenzo Monti, i due dipinti ispirati alle opere di Tito Livio e Plutarco: \"La morte di Giulio Cesare\" e \"La morte di Virginia\". La prima delle due fu ispirata anche dalla tragedia voltairiana che and\u00f2 in scena a Roma nel 1798, l'anno stesso del dipinto. Nel 1819 il re gli affid\u00f2 l'incarico di direttore artistico della sua corte.\nGrazie a due importanti commissioni ricevute da Napoleone, i dipinti di \"Carlo Magno chiama a Parigi i letterati d'Italia e Germania per la fondazione dell'Universit\u00e0\" e \"Tolomeo Filadelfo nella biblioteca di Alessandria\" realizzati per il palazzo del Quirinale (oggi a Napoli, Museo di Capodimonte), ottenne il titolo di cavaliere dell'ordine del merito delle due Sicilie.\nNel 1826 torn\u00f2 di nuovo a Napoli, dove lavor\u00f2 per il successore di Ferdinando, Francesco I.\nCon gli anni le commissioni da parte di tutte le pi\u00f9 alte cariche europee cominciarono a moltiplicarsi, Camuccini lavor\u00f2 per i regnanti di Spagna e per il granduca Alessandro II di Russia, per il quale dipinse \"Virgilio che legge l'Eneide\".\nIl 28 agosto 1830, papa Pio VIII, lo nomin\u00f2 \"barone con breve\", titolo nobiliare ereditario, grazie alla realizzazione del ritratto di \"papa Gregorio Magno\", per il tempio di San Nicola in Arena a Roma, e gli affid\u00f2 il riordino della Pinacoteca vaticana: qui, tra l'altro, il Camuccini fece portare, dalla basilica dei Santi Apostoli, il dipinto \"Sisto IV nomina il Platina prefetto della biblioteca Vaticana\" di Melozzo da Forl\u00ec.\nIl successore Gregorio XVI gli commission\u00f2 nel 1830 l'illustrazione del Vangelo, ottantaquattro stampe che il Camuccini realizz\u00f2 in tre anni.\nPer questo pontefice, realizz\u00f2 varie commissioni, allest\u00ec nuovi musei, come i Vaticani ed il museo Lateranense ed i Musei Gregoriani con l'inserimento di importanti opere etrusche ed egiziane. Cur\u00f2 l'esumazione della salma di Raffaello al Pantheon, raffigur\u00f2 in alcuni disegni la scena e lo scheletro dell'artista.\nTeorie sul restauro.\nComp\u00ec per Gregorio XVI anche vari lavori di restauro in numerose chiese romane.\nIn questo frangente nacque una famosa polemica con un'altra importante personalit\u00e0 artistica dell'Ottocento italiano: Tommaso Minardi. I due artisti si scontrarono sulla questione del metodo migliore per eseguire un corretto restauro.\nSecondo Camuccini, l'intervento restaurativo doveva essere di tipo \"integrativo\": nel restaurare un'opera d'arte si sarebbero dovute \"integrare\" le parti mancanti, con l'inserimento di nuove parti, in maniera di non perdere l'armonia del dipinto o della scultura originale.\nPer Tommaso Minardi l'intervento doveva essere di tipo \"conservativo\", si doveva cio\u00e8 fare in modo di salvare le parti restanti dell'opera senza nessun tipo di integrazione con pezzi ex novo che avrebbero intaccato l'originalit\u00e0 del manufatto artistico.\nGli ultimi anni.\nFu eletto principe dell'accademia di San Luca nel 1806 e rimane in carica fino al 1810, quando gli successe lo scultore Antonio Canova. Camuccini ricopr\u00ec nuovamente la carica di presidente dell'accademia romana nel 1826.\nNel 1840 dipinse il quadro \"Furio Camillo caccia i Galli dal Campidoglio\", per il principe Carlo Alberto di Savoia, oggi nel Palazzo reale di Genova.\nVincenzo Camuccini mor\u00ec a Roma l'2 settembre del 1844 dopo che un ictus due anni prima ne aveva fortemente indebolito il fisico. Venne sepolto nella chiesa di San Lorenzo in Lucina dove l'artista era stato battezzato."}
{"id": "341201", "revid": "2069609", "url": "https://it.wikipedia.org/wiki?curid=341201", "title": "Merops apiaster", "text": "Il gruccione comune (Merops apiaster ) \u00e8 un variopinto uccello appartenente alla famiglia Meropidae. \u00c8 detto anche merope, come il genere (\"Merops\") di cui fa parte.\nDescrizione.\nCome gli altri meropidi, \u00e8 un uccello esile e multicolore. Pu\u00f2 raggiungere una lunghezza di 26\u201329 cm, incluse le due penne allungate della coda, e la sua apertura alare pu\u00f2 arrivare a 40 cm. Pesa fra 50 e 70 grammi.\nIl piumaggio variopinto, a grandi linee castano superiormente e azzurro inferiormente, \u00e8 \u201cdipinto\u201d anche di giallo, verde, nero e arancione. La conformazione della coda \u00e8 utile per il riconoscimento degli esemplari giovani rispetto ai gruccioni maturi: le penne della coda dei giovani sono di lunghezza simile, mentre gli adulti hanno penne timoniere centrali pi\u00f9 lunghe.\nIl becco \u00e8 nerastro, lungo e leggermente ricurvo verso il basso. Le zampe sono marrone-grigiastro. I sessi sono simili.\nBiologia.\nVerso.\nIl trillo \u00e8 tipico: nasale, liquido, udibile a distanza: \u201ccriich-criich-criich\u201d o \u201cpriich-priich\u201c o \u201ccriichuich\u201c o \u201cprruich\u201c ripetuto continuamente.\nIl suono singolo indica normalmente la posizione e l'assenza di pericolo, quello ripetuto viene usato come allarme.\nAlimentazione.\nSi nutre prevalentemente di insetti, soprattutto imenotteri (ma anche libellule, cicale e coleotteri) catturati in aria con sortite da un posatoio. Prima di mangiare la preda, il gruccione rimuove il pungiglione colpendo l'insetto ripetutamente su una superficie dura.\nRiproduzione.\nI gruccioni sono socievoli, fanno il nido in colonie in banchi di sabbia, preferibilmente lungo le rive dei fiumi, di solito all'inizio di maggio. Scavano un cunicolo lungo anche 3-5 metri, in fondo al quale depongono 5-8 uova sferiche, una volta all'anno all'inizio di giugno. Sia il maschio che la femmina si prendono cura delle uova che vengono covate per circa 20 giorni.\nRelazioni con l'uomo.\nI gruccioni possono arrecare da lievi a gravi danni all'apicoltura.\nDistribuzione e habitat.\nNidifica in buona parte dell'Europa meridionale, con qualche sporadica colonia anche pi\u00f9 a nord, nell'Asia centrale e occidentale e lungo le coste mediterranee dell'Africa dal Marocco alla Tunisia. Sverna in alcune zone dell'Africa subsahariana, mentre nell'Africa meridionale \u00e8 stanziale.\nAbita in ambienti aperti con vegetazione spontanea e cespugliosa con alberi sparsi e tralicci, presso corsi fluviali, boschi con radure, oliveti. Durante le migrazioni \u00e8 frequente anche in zone umide e litorali.\nIn Italia.\nIn Italia le colonie di nidificazione sono numerose, concentrate quasi esclusivamente in pianura e collina. Sulla Sila cosentina (Calabria) \u00e8 stata accertata la nidificazione alla quota altimetrica pi\u00f9 elevata del Paese; le colonie individuate gi\u00e0 da diversi anni sono alle quote pi\u00f9 elevate come nidificazioni stabili, pur se con un numero di coppie variabili di anno in anno e poste ad un'altitudine compresa tra i circa 1150 e i 1180 metri s.l.m. \n La specie \u00e8 molto numerosa nella pianura Padana, lungo la costa adriatica, in Toscana, Umbria, Lazio e in Sardegna, mentre negli anni pi\u00f9 recenti ci sono stati numerosi avvistamenti in Campania, Sicilia, Puglia e Basilicata. Arriva tra la fine di aprile e maggio per ripartire ad agosto inoltrato."}
{"id": "341211", "revid": "729019", "url": "https://it.wikipedia.org/wiki?curid=341211", "title": "Gotland", "text": "Gotland \u00e8 un'isola svedese, seconda isola per superficie del mar Baltico dopo la danese Selandia, con una superficie di ( comprese le isolette limitrofe).\nStoria.\nGli antichi Gotlandi (o Guter/G\u00f6ter) provenivano da quest'isola, e, per discendenza da questi, anche la trib\u00f9 dei Geati, che partendo da qui occuparono poi la terraferma (nella regione che da loro prese il nome di G\u00f6taland) e le trib\u00f9 dei Goti, che da Gotland e G\u00f6taland invece si riunirono per emigrare verso il resto d'Europa.\nSituata a nordest dell'isola di \u00d6land, dal 1645 (Trattato di Br\u00f6msebro) fa parte della Svezia. Da un punto di vista amministrativo l'isola costituisce una contea, la contea di Gotland, \u00e8 inoltre una delle province tradizionali della Svezia, della provincia fanno parte anche le piccole isole F\u00e5r\u00f6, Karls\u00f6 (Stora Karls\u00f6 e Lilla Karls\u00f6) e Gotska Sand\u00f6n, la quale ultima \u00e8 parco nazionale fin dal 1909.\nIl nome latino di Gotland, usato talvolta ancora nel ventunesimo secolo, \u00e8 \"Gotlandia\". Sull'isola vivono persone (2016) con una densit\u00e0 di 18 abitanti/km\u00b2. Il centro urbano principale \u00e8 la citt\u00e0 di Visby con circa abitanti. Le attivit\u00e0 economiche principali sono l'agricoltura e il turismo."}
{"id": "341212", "revid": "2147747", "url": "https://it.wikipedia.org/wiki?curid=341212", "title": "Titolare del trattamento dei dati", "text": "Il titolare del trattamento dei dati personali \u00e8, a norma dell'art. 41f del codice in materia di protezione dei dati personali (d.lgs. 196/2003, cosiddetta \"Legge sulla privacy\"), \u00abla persona fisica, giuridica, la pubblica amministrazione e qualsiasi altro ente, associazione od organismo cui competono, anche unitamente ad altro titolare, le decisioni in ordine alle finalit\u00e0, alle modalit\u00e0 del trattamento dei dati personali ed agli strumenti utilizzati, ivi compreso il profilo della sicurezza\u00bb.\nNel caso in cui lo \"status\" di titolare non appartenga ad una persona fisica, come precisa l'art. 28 del D.Lgs. 196/2003, \u00e8 da considerare titolare del trattamento la persona giuridica nel suo complesso, o l'organo della pubblica amministrazione competente o ancora \u00abl'unit\u00e0 od organismo periferico che esercita un potere decisionale del tutto autonomo sulle finalit\u00e0 e sulle modalit\u00e0 del trattamento\u00bb.\nCompiti del titolare.\nLa funzione fondamentale del titolare del trattamento dei dati personali non \u00e8 quella di gestire direttamente i dati personali dell'interessato, compito che generalmente spetta al Responsabile del trattamento dei dati; \u00e8 piuttosto quella di comunicare con l'interessato (ossia la persona fisica cui si riferiscono i dati personali) e con il Garante per la protezione dei dati personali.\nCon riferimento ai rapporti con il Garante, il titolare ha diversi obblighi.\nA norma dell'art. 37 della legge sulla privacy, \u00e8 obbligo del titolare notificare al Garante il trattamento di dati personali nel caso in cui esso riguardi dati sensibili. A norma dell'articolo 39, il titolare del trattamento \u00e8 tenuto a comunicare previamente al Garante la comunicazione di dati personali da parte di un soggetto pubblico ad altro soggetto pubblico non prevista da una norma di legge o di regolamento trattamento di dati idonei a rivelare lo stato di salute previsto dal programma di ricerca biomedica o sanitaria.\nNei confronti dell'interessato, gli obblighi del titolare si identificano nell'agevolare e semplificare l'accesso ai dati personali da parte dell'interessato, di modo che questi possa esercitare i diritti garantiti dall'art. 7 della legge, riassumibili nel diritto di ottenere informazioni sui dati in possesso del titolare, di chiederne l'aggiornamento, la modifica o la cancellazione e di opporsi al trattamento stesso. Inoltre, ai sensi dell'art.19 regolamento generale sulla protezione dei dati (GDPR), il titolare ha l'obbligo di notificare l'interessato in caso di rettifica o cancellazione dei dati personali o limitazione del trattamento.\n\u00c8 facolt\u00e0 del titolare, infine, nominare uno o pi\u00f9 responsabili ed uno o pi\u00f9 incaricati del trattamento dei dati. In riferimento a quest'ambito, a norma dell'art.28 comma 1 GDPR, il titolare ha l\u2019obbligo di cercare con attenzione i responsabili del trattamento; la responsabilit\u00e0 della non saggia scelta di questi ultimi ricade sul titolare stesso.\nInoltre, l'art.26 del suddetto regolamento, stabilisce alcuni obblighi particolari per i contitolari del trattamento, cio\u00e8 quando si \u00e8 in presenza di contitoralit\u00e0. I titolari devono infatti definire specificamente, con un atto giuridicamente valido, il rispettivo ambito di responsabilit\u00e0 e i relativi compiti con particolare riguardo all\u2019esercizio dei diritti degli interessati, che hanno la possibilit\u00e0 di rivolgersi indifferentemente a qualunque titolare operante congiuntamente."}
{"id": "341215", "revid": "1226", "url": "https://it.wikipedia.org/wiki?curid=341215", "title": "Villa Contarini", "text": "Villa Contarini - Camerini \u00e8 una delle pi\u00f9 grandi ville venete. Di aspetto barocco, \u00e8 situata a sfondo della piazza principale di Piazzola sul Brenta (Padova), porticata e semicircolare.\nNel 1546 Paolo e Francesco Contarini fecero costruire il corpo centrale della villa. Il nucleo centrale, che si deve probabilmente all'architetto Andrea Palladio, fu successivamente inglobato nell'ampliamento della fine del Seicento voluto da Marco Contarini, dando al complesso l'attuale aspetto barocco.\nDopo un lungo periodo di degrado, l'acquisto nel 1852 da parte della ricca famiglia imprenditoriale dei Camerini di Castel Bolognese port\u00f2 alla sistemazione attuale, con ampi interventi di restauro e veri e propri rifacimenti. Alla fine dell'Ottocento venne anche creato il vasto parco all'inglese che la caratterizza a settentrione, oltre 40 ettari con peschiere, laghetti e viali alberati.\nStoria.\nPiazzola, possedimento del comune di Vicenza fino al 1268, era un tempo difesa da un castello in origine della famiglia Dente, poi dei Belludi e quindi, dopo l'arrivo dei Padovani, dei Carraresi. Successivamente, il fortilizio fu tra i beni portati in dote da Maria di Jacopo da Carrara al marito Nicol\u00f2 Contarini, patrizio veneziano.\nIl castello fu trasformato in una villa rustica, probabilmente da Andrea Palladio negli anni 1540, per Paolo Contarini e i suoi fratelli.\nFino alla seconda met\u00e0 del XVII secolo la villa rimase dimora rurale. Fu infatti l'ambizioso Marco Contarini, procuratore di San Marco, ad ampliare l'edificio, rendendolo simile ad una reggia e facendone uno straordinario luogo teatrale, fastosa sede di rappresentanza e svago. Fu cos\u00ec realizzato il nucleo centrale della villa attuale, inglobando proprio l'antico castello, come dimostrano tutt'oggi i resti del sedime e una mappa del 1608, in cui compaiono tre fossati con funzioni difensive.\nCome architetti sono stati fatti anche i nomi di Vincenzo Scamozzi e Baldassare Longhena. Dell'opera palladiana restano tracce in mappe e documenti d'archivio, anche se poco \u00e8 ancora visibile nell'edificio trasformato a pi\u00f9 riprese a partire dal 1662. Nel 1676 si procedette all'ampliamento e trasformazione dell'ala destra, con doppio ordine di colonne rustiche e telamoni, e una fastosa decorazione scultorea che invase anche il corpo principale della villa. Il progetto di allargamento e abbellimento della villa rimase incompiuto, forse per carenza di fondi.\nLa cappella privata della villa \u00e8 una delle principali opere di Tommaso Temanza.\nUna mappa del 1788 documenta che a quella data esisteva gi\u00e0 l'emiciclo di portici che delimita la grande piazza, di cui \u00e8 oggi sopravvissuta l'ala destra. Altri ritengono invece che l'emiciclo e la decorazione della villa non vennero finiti per mancanza di fondi.\nDopo averla acquistata nel 1852, dalla seconda met\u00e0 del XIX secolo la famiglia Camerini restaur\u00f2 la villa, ormai in rovina, riportandola agli antichi splendori e completandola secondo il gusto dell'eclettismo ottocentesco. Alla fine dell'Ottocento venne anche creato il vasto giardino all'inglese.\nDopo un lungo periodo di abbandono nel secondo dopoguerra, dal 1970 la villa fu aperta al pubblico, grazie ai restauri promossi e sostenuti da Giordano Emilio Ghirardi e alla tutela dell'Ente Ville Venete (oggi Istituto Regionale). La villa \u00e8 dal 1986 sede della fondazione Ghirardi e ospita attivit\u00e0 ed eventi culturali.\nL'intero complesso venne acquisito nel 2005 dalla Regione Veneto, impegnatasi nella valorizzazione di questo rilevante patrimonio culturale. Accanto alle consuete attivit\u00e0 volte a far conoscere l'intero complesso architettonico e paesaggistico, con il ricco apparato decorativo che li caratterizza, attraverso visite guidate e attivit\u00e0 educative. Oltre che museo, la villa \u00e8 sede di esposizioni d'arte di interesse regionale e nazionale.\nDescrizione.\nLa villa si compone di numerosi ambienti, che si sviluppano dal corpo centrale. Copre una superficie di 6.000 m\u00b2 per un totale di 144 ambienti.\nAl piano terra si trova la Galleria delle conchiglie, con il soffitto e le pareti adornate di vere conchiglie. Le due ali parallele della villa si suddividono in varie sale comunicanti, affrescate con temi biblici, mitologici, scene di caccia, mosaici e giochi prospettici per lo svago degli ospiti. Un passaggio nell'ultima sala permetteva di raggiungere l'emiciclo dove erano situate le stanze degli ospiti. Parte delle sale furono restaurate o decorate \"ex novo\" nell'Ottocento.\nAl secondo piano si trova la grande biblioteca e le sale arredate nell'Ottocento dalla famiglia Camerini, che volle dotarsi di alcune comodit\u00e0 come il bagno e l'ascensore.\nSul retro della villa si esce nel parco attraverso la sala del pozzo, mentre nei sotterranei si estendono le cantine.\nSala della musica.\nLa villa racchiude nel corpo centrale l'originale Auditorium che, con la soprastante \"Sala della musica\", detta anche \"della chitarra rovesciata\", va considerato un vero e proprio teatro sonoro dalle caratteristiche acustiche uniche al mondo. Dall'ingresso principale si entra nel grande Auditorium, la sala pi\u00f9 grande del complesso, il cui soffitto si apre al centro.\nLa sala della musica presenta un'apertura circolare sul pavimento, in corrispondenza del centro della volta del sottostante Auditorium. La musica, eseguita dagli orchestrali posti sulle balconati aggettanti, aveva cos\u00ec modo di amplificarsi grazie al controsoffitto di legno, costruito come la cassa armonica di una immensa chitarra, fluendo poi attraverso il foro per spandersi nell'Auditorium.\nAffreschi.\nMarco Contarini chiam\u00f2 ad affrescare le sale un artista locale, Michele Primon, la cui opera si apprezza per l'esuberante e fantasioso apparato architettonico che la compone e che rispecchia la volont\u00e0 di sorprendere tipica dell'epoca barocca.\nNel XIX secolo i Camerini, nuovi proprietari della villa di Piazzola, chiamarono a celebrare il prestigio della loro famiglia numerosi artisti, dando cos\u00ec un nuovo ed importante contributo alle decorazioni della villa stessa, ed avviando il restauro delle pitture secentesche. Tra questi, vanno ricordati Domenico Torti, artista romano che lavor\u00f2 a lungo per la Santa Sede, Pietro Pajetta e Fausto Zonaro.\nParco e giardini.\nL'impianto scenografico della villa \u00e8 completato dai due \"parterre\" di impostazione formale e da un vasto parco retrostante, di quaranta ettari, ricco di piante secolari, con un piccolo lago che ospita numerose specie animali.\nL'impostazione \"all'inglese\" offre suggestive variazioni scenografiche, apprezzabili percorrendo gli ombrosi viali, con un laghetto, tempietti, chalet, peschiere e ghiacciaia.\nFilmografia.\nLa villa fu scelta come set per il film \"Dimmi che fai tutto per me\" del 1976, con Johnny Dorelli, tratto da un'idea di Piero Chiara."}
{"id": "341217", "revid": "869733", "url": "https://it.wikipedia.org/wiki?curid=341217", "title": "Pachydermata", "text": "I pachidermi (Pachydermata ) sono un ordine di mammiferi.\nIl nome \"pachiderma\" deriva dalla composizione di due parole greche (\u03c0\u03b1\u03c7\u03c5 e \u03b4\u03ad\u03c1\u03bc\u03b1) col significato di \"pelle spessa\", in riferimento alla pelle spessa e coriacea la cui presenza \u00e8 stata utilizzata da Cuvier come elemento accomunante, assieme alle grandi dimensioni ed alla presenza di zoccoli, per l'ascrizione a questo ordine.\nTassonomia.\nSebbene con le conoscenze odierne sia possibile affermare con certezza che questo ordine \u00e8 polifiletico in quanto un raggruppamento artificiale di animali non strettamente imparentati fra loro, ma accomunati dalla presenza di alcune caratteristiche in comune, ai tempi della sua istituzione esso fu preso in grande considerazione ed adottato dalla maggior parte degli zoologi, fra i quali, ad esempio, Charles Darwin.\nLa tassonomia dell'ordine Pachydermata, nell'accezione di Cuvier, era la seguente:\nClasse Mammalia\nAttualmente, i Perissodattili ed i Proboscidati sono considerati ordini a s\u00e9 stanti, mentre ippopotami e suidi formano due famiglie nell'ambito dell'ordine Artiodactyla: il nome \"pachiderma\", tuttavia, permane per indicare elefanti, rinoceronti ed ippopotami (che sono gli unici di questo ordine), oppure, in senso dispregiativo, animali e persone particolarmente grossi o sovrappeso."}
{"id": "341218", "revid": "1610933", "url": "https://it.wikipedia.org/wiki?curid=341218", "title": "Gruccione", "text": ""}
{"id": "341223", "revid": "1684799", "url": "https://it.wikipedia.org/wiki?curid=341223", "title": "Etichetta discografica indipendente", "text": "Un'etichetta indipendente \u00e8 una casa di produzione musicale che lavora al di fuori delle grandi corporazioni multinazionali e, come dice la parola stessa, in modo indipendente, senza legarsi ad altre industrie. Solitamente, a differenza delle major, permette all'artista un controllo pi\u00f9 globale sulla propria produzione (musica, testi, grafica del disco, ecc.) ed una maggiore libert\u00e0 espressiva, e per questi motivi viene spesso preferita dai musicisti, specialmente agli esordi.\nStoria.\nIl concetto di etichetta indipendente (o \"indie\") nasce inevitabilmente col concetto di musica indipendente, ovvero musica che segue schemi non condivisi dalla politica delle majors, e musicisti che non vedono di buon occhio le suddette in quanto accusate di non vedere la musica come opera d'arte o messaggio all'ascoltatore, ma semplicemente come prodotto da mettere in commercio per trarne il massimo profitto.\nLa scena musicale dove pi\u00f9 ha sviluppo la indie label \u00e8 il punk o il do it yourself che lancia un modello verso il quale successivamente c'\u00e8 stato grande spirito di emulazione e non solo nell'ambito del punk. Le indie label hanno un grande sviluppo anche nell'hip hop. Le etichette indipendenti crescono se aiutate dal buon lavoro dei suoi manager oppure falliscono, assorbite dalle major che ne sfruttano i propri cataloghi oppure le lasciano attive ma con limitazioni sulla propria politica. Spesso si ergono a pioniere di un genere (come fu la Motown per il soul o la Chess Records per il blues considerata da alcuni storici musicali la prima vera etichetta discografica indipendente) o diventano pilastri fondamentali degli stessi artisti che venivano prodotti. Negli anni 90 grazie a nuove tecnologie, ma soprattutto alla globalizzazione del mercato sempre pi\u00f9 forte, le etichette indipendenti crebbero sempre pi\u00f9, aiutate da minori costi e maggiori capacit\u00e0 di diffusione dei propri prodotti.\nMa la crisi \u00e8 imminente: dalla fine degli anni '90 in poi, con la forte complicit\u00e0 del diffondersi del circuito peer to peer che permette il download in maniera gratuita e abusiva di musica e altre opere intellettuali, le vendite subiscono flessioni sempre pi\u00f9 forti e molte etichette accusano il colpo. Ma se non tutti i mali vengono per nuocere, il successo del formato MP3 induce molte etichette ad avviare anche la distribuzione attraverso il download a pagamento di musica. Cos\u00ec nel ventunesimo secolo nasce il fenomeno delle netlabel, etichette indipendenti che si appoggiano esclusivamente al download digitale, permettendo di scaricare brani dai propri siti ma soprattutto dai grandi portali di vendita di mp3 come iTunes, Yahoo Music e da quelli piccoli e specializzati, come ad esempio beatport che tratta esclusivamente musica elettronica. Il vantaggio evidente \u00e8 un grande abbassamento dei costi di produzione che permette di aprire una label anche con spese irrisorie.\nStruttura e mercato.\n\u00c8 praticamente impensabile fare un elenco o censimento di tutte le etichette indipendenti presenti sulla Terra, perch\u00e9, proprio per la loro natura indipendente, questo mercato si mostra come estremamente frammentato e fatto di miriadi di piccoli operatori che producono i propri artisti su piccola scala e con piccoli volumi di vendite. In ogni settore, per\u00f2, \u00e8 possibile riconoscere delle entit\u00e0 di maggiori dimensioni, che si comportano all'interno della propria fetta di mercato come majors; etichette che spesso includono nei propri \"rosters\", artisti che scalano le chart nazionali e mondiali, sfidando i grandi gruppi. In ogni caso, sia che si tratti di piccole che di grandi etichette, le label indipendenti si riconoscono per le seguenti caratteristiche:\nI \"distributori\".\nLa figura del distributore \u00e8 spesso fondamentale per l'etichetta indie: le sue piccole dimensioni e scarse disponibilit\u00e0 economiche, non le permettono infatti di promuovere un disco in maniera adeguata per ottenere forti risultati in campo internazionale; servirebbe una figura che faccia da tramite tra la label e il circuito della vendita, in pratica una figura di \"grossista\" nel campo discografico. Questo ruolo \u00e8 coperto proprio dal distributore che, attraverso rappresentanti, prende accordi con negozi di dischi e siti di vendita per portare sui loro scaffali le etichette con cui firmano accordi.\nC'\u00e8 da dire che il distributore non effettua una selezione sui dischi da trattare, ma solo sulle \"label\" con cui stipulare contratti: viene giudicato naturalmente a livello qualitativo (un distributore che lavora con \"label\" mediocri sicuramente avr\u00e0 scarsa considerazione) ma anche in base al genere proposto, tant'\u00e8 che molti distributori si specializzano nella commercializzazione di determinati generi: entrando per esempio nel campo dell'elettronica, \u00e8 da notare il caso di Kompakt che distribuisce in Europa musica \"techno\", o Karma distribution che si occupa in campo italiano strettamente di house underground, a differenza di Global Net che lavora per etichette commerciali. Tra i distributori specializzati in musica classica si segnala, in Italia, Jupiter Distribuzione.\nLicenze.\nUn altro metodo per arrivare in mercati esteri, o per potenziare la diffusione di un disco, \u00e8 quello di mettersi in collaborazione con altre etichette (naturalmente di un paese estero o comunque di pi\u00f9 grosse dimensioni) e concedere un disco in \"licenza\": la licenza riguarda i diritti di produzione e commercializzazione del prodotto entro limiti geografici e non. L'etichetta licenziataria percepisce una percentuale sui profitti derivanti dalle copie vendute dall'etichetta che detiene la licenza, percentuale che verr\u00e0 divisa di solito al 50% con l'artista; quindi a fronte di minori guardagni c'\u00e8 la possibilit\u00e0 di coprire fette di mercato maggiori senza rischi economici e senza potenziamento dei propri impianti.\nCome detto a volte capita che una licenza venga concessa anche per lo stesso paese sede dell'etichetta: capita cos\u00ec che in uno stesso paese (e nello stesso negozio) circoli lo stesso disco prodotto da label diverse. La differenza molte volte non riguarda la sola copertina, ma anche le versioni contenute sul disco o addirittura dettagli come il mastering.\nContratti.\nLe label o etichette indipendenti non firmano con gli artisti contratti per un certo numero di dischi, ma valgono per un solo lavoro per volta. Generalmente tale contratto viene firmato dopo che la band ha gi\u00e0 pronto il materiale per il nuovo disco, quindi il contratto serve solo ad assicurare la remunerazione del lavoro e la possibilit\u00e0 per la band di veder pubblicato il proprio lavoro. Questo metodo \u00e8 l'opposto di quel che accade nelle etichette major dove il contratto stipulato generalmente prevede che per il futuro la band incida un certo numero di dischi (ad esempio 3 dischi di inediti, oppure 2 dischi pi\u00f9 un live o, per artisti gi\u00e0 affermati e con una discografia vasta, la produzione di 1 o 2 dischi pi\u00f9 un greatest hits). \nLa differenza dei contratti \u00e8 data dal concetto stesso dei due tipi di etichetta: le major vedono nella band semplicemente un business, quindi firmano contratti esclusivamente con gruppi che ritengono possano vendere un numero di dischi tale da risarcire la stessa major dell'ingaggio della band e ottenere un forte guadagno (generalmente dischi che puntano a vendere milioni di copie); le label puntano invece a contribuire la diffusione della musica delle band che arrivano a non pi\u00f9 di 100\u00a0000 copie vendute per ogni album (raramente arrivano a 200.000). \nFanno eccezione i The Offspring, che nel 1994 con la Epitaph Records pubblicarono l'album \"Smash\" che vendette quasi 11 milioni di copie diventando il disco pi\u00f9 venduto di un'etichetta indipendente: l'album originariamente con una tiratura di qualche centinaia di migliaia di copie fu rimesso in stampa. Questo port\u00f2 la band e la casa discografica ad avvalersi della Sony per la pubblicazione dell'album successivo. Fa eccezione anche Melanie C che con la sua etichetta indipendente Red Girl Records vendette nel 2005/2006 un milione di copie con l'album \"Beautiful Intentions\"."}
{"id": "341247", "revid": "287204", "url": "https://it.wikipedia.org/wiki?curid=341247", "title": "Concerto per flauto e orchestra n. 2 (Mozart)", "text": "Il concerto per flauto e orchestra in Re maggiore K 314 (K6 285d) venne scritto da W. A. Mozart, a Mannheim nel febbraio 1778, per adempiere alla commissione avuta dal gentiluomo olandese di origine indiana De Jean (o Dejean).\nTre erano le composizioni per flauto ordinate ma Mozart, che pare non lavorasse a questi brani con grande entusiasmo, ne complet\u00f2 solo due il K 313 e il K 314. Il concerto in esame non \u00e8 nuovo ma il risultato di una pura e semplice trascrizione per flauto di un concerto per oboe scritto l'anno prima a Salisburgo operando una trasposizione di tonalit\u00e0 dal Do maggiore a Re maggiore e variandone alcune parti solistiche per meglio aderire alle peculiarit\u00e0 tipiche (tecniche e timbriche) del flauto.\nQuesti fatti fecero s\u00ec che il committente riconoscesse a Mozart solo la met\u00e0 di quanto pattuito.\nIl concerto \u00e8 strutturalmente composto con in mente i concerti per violino del 1775 sia per la parte solistica che per quella orchestrale.\nIl carattere \u00e8 francese, l'impostazione brillante e non mancano tratti di bellezza melodica.\nIl primo movimento \"(allegro aperto)\" si apre con un tema composto di due parti la seconda delle quali invece di avere una funzione predominante non sar\u00e0 pi\u00f9 ripresa.\nL\"andante ma non troppo\" ha un'andatura pastorale. Nel rond\u00f2 \"(allegro)\" con cui il concerto termina si sfruttano le possibilit\u00e0 tecniche del flauto con una maestria intuitiva proprie del genio mozartiano. Un refrain particolarmente brillante viene esposto pi\u00f9 volte con una serie di variazioni e trovate sempre diverse e sorprendenti.\nDati sull'opera.\nCatalogo K\u00f6chel\nDurata\nMovimenti\nScritto\nDedica\nOrganico\nLuogo e data di composizione\nPrime edizioni a stampa\nAutografo\nNota"}
{"id": "341267", "revid": "33751", "url": "https://it.wikipedia.org/wiki?curid=341267", "title": "Antonio Augusto Ribeiro Reis Junior", "text": ""}
{"id": "341273", "revid": "33751", "url": "https://it.wikipedia.org/wiki?curid=341273", "title": "Olympique Lione", "text": ""}
{"id": "341276", "revid": "767487", "url": "https://it.wikipedia.org/wiki?curid=341276", "title": "Qaf (cirillico)", "text": "La \u049a, minuscolo \u049b, \u00e8 una lettera dell'alfabeto cirillico, chiamata qaf. Viene usata nella versione cirillica modificata per la lingua kazaca, uzbeca e abcasa. \u00c8 una \u041a con una cediglia laterale a destra. In kazaco ed uzbeco rappresenta una consonante occlusiva uvulare sorda //. In abcaso rappresenta la occlusiva velare sorda //.\nIl nome della lettera trae origine dal nome della lettera \u0642 qaf dell'alfabeto arabo.\nTraslitterazione.\nIn kazaco viene traslitterato come \"q\" o \"kh\", in uzbeco viene traslitterato come \"q\" ed in abcaso viene traslitterato come \"\u0137\"."}
{"id": "341299", "revid": "124771812", "url": "https://it.wikipedia.org/wiki?curid=341299", "title": "Ford GT40", "text": "La Ford GT40 \u00e8 una famosa vettura sportiva prodotta dalla Ford dal 1964 al 1969. Pensata come rivale della Ferrari nelle gare di durata, vinse per quattro volte di seguito, dal 1966 al 1969, la 24 Ore di Le Mans. La \"Ford GT\" \u00e8 un omaggio a questa vettura.\nStoria.\nHenry Ford II, il presidente della Ford, era da sempre fautore delle competizioni come mezzo pubblicitario per le proprie automobili, ma solo all'inizio degli anni sessanta decise che la sua azienda si sarebbe dovuta confrontare con la concorrenza sui campi di gara. Pertanto nel 1962 dapprima appoggi\u00f2 la scuderia di Carroll Shelby nelle gare statunitensi, scontrandosi anche con la Scuderia Ferrari nelle gare statunitensi valevoli per il mondiale per vetture sport e notando che la piccola azienda italiana era molto pi\u00f9 vincente e godeva di grande attenzione da parte della stampa.Resosi conto del tempo e dei costi necessari a raggiungere il livello della Ferrari, su suggerimento di uno dei suoi dirigenti di punta, l'italoamericano Lee Iacocca, decise di acquistarla e farne il \"reparto corse\" della Ford ma, dopo l'interruzione della trattativa avvenuta nel maggio 1963 dovuta al non voler concedere a Enzo Ferrari tutta l'autonomia decisionale che Enzo chiedeva in campo sportivo, si decise di produrre una propria vettura, dando inizio a quella che i cronisti sportivi dell'epoca denominarono la Guerra Ferrari-Ford. Per questo scopo fu creata una piccola sussidiaria in Gran Bretagna, la Ford Advanced Vehicles, con sede a Slough. Si cominci\u00f2 anche a trattare con la Cooper, la Lola e la Lotus. La Cooper non aveva esperienza nelle corse Gran Turismo e nei prototipi. Inoltre le sue prestazioni in Formula 1 stavano calando. La Lotus propose il suo progetto \"Europa\". Alla fine fu scelta la proposta della Lola. Ad effettuare i test furono i veterani delle corse americane Carroll Smith e Carroll Shelby che preferirono il progetto di Eric Broadley che puntava all'adozione di un motore V8.\nLa Ford cominci\u00f2 a lavorare a stretto contatto con la Lola e alla fine ne risult\u00f2 una vettura, la \"GT 40\". L'acronimo \"GT\", in quanto pensata per la nuova Gran Turismo, sebbene non venisse mai omologata per questa categoria e il numero \"40\", i pollici di altezza della vettura misurata al parabrezza (1,02 m), come richiesto dal regolamento. Furono usati diversi motori, con cilindrate che andavano da 4,2 L (lo stesso usato dalla \"Lotus 34\" e \"Lotus 38\" alla 500 miglia di Indianapolis) fino a 7 L (di derivazione NASCAR).\nRisultati sportivi.\nLa nuova sportiva della Ford venne presentata all'\"Auto Show\" di New York del 1964: il modello iniziale era dotato di un V8 di 4,2 litri derivato dalla serie. Nel frattempo, alla Lola (incaricata della progettazione dello chassis) ferveva il lavoro per approntare le due vetture da schierare alla \"1000 km del N\u00fcrburgring\", poi portate a tre per la 24 Ore di Le Mans; in entrambe le occasioni senza successo: il progetto presentava gravi carenze aerodinamiche e strutturali, al punto che durante la 24 Ore di Le Mans emerse la tendenza del corpo vettura a generare portanza e a sollevare verso l'alto l'asse anteriore alle alte velocit\u00e0. Nel 1965, la GT40 fu completamente riprogettata in migliaia di particolari, e fu dotata di un V8 di 4,7 litri pi\u00f9 potente e affidabile; evidentemente, a Detroit si era sulla strada giusta: la GT si aggiudic\u00f2 la prima vittoria, conquistando la 2000 km di Daytona.\nCon l'esperienza acquisita, l'anno successivo, nel 1966 la \"GT40 Mk II\" (con cilindrata elevata a circa 7000 cm\u00b3 e una migliore affidabilit\u00e0) domin\u00f2 la 24 Ore di Le Mans e conquist\u00f2 tutti e tre i gradini del podio, superando per la prima volta la media dei 200\u00a0km/h sull'arco delle 24 ore di gara.\nNel 1967 partecip\u00f2 alla gara la versione Mk IV, frutto di un progetto nuovo con telaio e carrozzeria differenti rispetto alle versioni precedenti, e vinse nuovamente la competizione francese, toccando anche una punta velocistica di 343 km/h, la pi\u00f9 alta registrata sino ad allora. Alla corsa parteciparono, oltre a 4 Mk IV, anche 3 Mk II e 3 Mk I e la pi\u00f9 seria avversaria, la Ferrari 330 P4, non riusc\u00ec a contrastarle.\nNel 1968 un cambiamento nel regolamento limit\u00f2 la cilindrata delle vetture Sport a 5,0 litri richiedendo la costruzione di almeno 50 esemplari: ritornarono in auge le vecchie Mk I con cilindrata aumentata fino a 4942\u00a0cm\u00b3 e potenza di circa 415 CV. Nel 1968 partecip\u00f2, e vinse, alla 24 Ore di Le Mans una Mk I da 4,9 litri di cilindrata portata in pista dalla scuderia J.W. Automotive Engineering Ltd., che gareggi\u00f2 contro le auto della categoria prototipi, il cui motore era limitato per regolamento a 3,0 litri di cilindrata, ma che potevano contare su un peso ben pi\u00f9 contenuto.\nL'anno seguente si rinnov\u00f2 la sfida tra le GT40 e i prototipi, i motori di cubatura minore impiegati da questi ultimi, non riuscirono a contrastare il poderoso motore V8 Ford, la \"GT40\" condotta da Ickx e Jackie Oliver vinse la corsa in volata per pochi secondi sulla Porsche 908, mentre le velocissime ma ancora acerbe Sport Porsche 917 furono carenti di affidabilit\u00e0.\nNell'edizione successiva, dominata dalla Porsche 917, la vettura si dimostr\u00f2 ormai obsoleta.\nLa \"GT40\", versione \"MK II\" partecip\u00f2 anche alla 24 Ore di Daytona del 1967 con il marchio \"Mercury\", un'altra casa controllata dalla Ford, e dotata del motore da 7 L. Per il resto non differiva, se non nell'estetica, dalle altre \"GT40\" della stessa versione.\nNumeri di telaio.\nI telai dei prototipi erano denominati \"GT\" e avevano un numero a tre cifre. La numerazione andava da GT 101 a GT 112. I modelli di produzione avevano la sigla GT40 P, dove la P stava proprio per produzione, ed erano seguiti da un numero di quattro cifre. I numeri di telaio andavano da GT40 P 1000 a GT40 P 1086 e da GT40 P 1108 a GT40 P 1114. I telai vennero realizzati dalla Abbey Panels tranne due telai \"leggeri\" \"MK I\", con pannelli in elektron, che furono prodotti dalla Alan Mann Racing. Questi ultimi furono denominati AM GT 1 e AM GT 2.\nMolti telai MK II erano in realt\u00e0 dei telai MK I. In questo caso venivano aggiunti dei rinforzi e usavano numeri di telaio casuali sia per i prototipi che per la produzione. A causa del sovraccarico di lavoro dei partner della Ford furono anche realizzati tre telai dalla Alan Mann Racing, da XGT 1 a XGT 3, che furono utilizzati nella 24 del 1966. A differenza dei precedenti telai \"leggeri\" questi tre non mostravano particolari differenze con quelli realizzati dalla Abbey Panel.\nPer le GT40 Mk IV vennero usati 10 telai i cui numeri andavano da J1 a J12. Non furono realizzati telai sostitutivi.\nDal 1964 al 1969 vennero prodotti 123 esemplari della Ford GT40 e 6 della Ford GT40 FT.\nLa Ford GT40 FT.\nDopo i successi della GT 40 un gruppo di ingegneri italiani della Campagnoli Progetti, su mandato della scuderia privata belga AR, ristudi\u00f2 il telaio della GT 40, migliorandone prestazioni e sicurezza. Ne nacque un prototipo che prese il nome GT40 FT (GT40 Ford-Tecno).\nLa italiana TECNO di Bologna, campione europeo in quegli anni in Formula 3 e Formula 2, non partecip\u00f2 direttamente al progetto di studio e sviluppo e non ritenne mai \"propria\" la creazione di questa vettura. \u00c8 per\u00f2 vero che la scuderia bolognese forn\u00ec alcune importanti e strategiche parti telaistiche (culla motore a sbalzo) tra il 1967 e il 1971, i motori TECNO (l'originale boxer 12 cilindri 3 litri) e concesse la registrazione degli chassis, che caratterizzarono le uniche tre GT40 FT, classe prototipi, nate in Italia per mano del gruppo dell'ingegner L. E. Campagnoli, emiliano di Concordia sulla Secchia. La GT40 FT era in due versioni: una alimentata dal motore Ford 302 V8 390 HP e la versione del 1971 col motore 12 cilindri boxer Tecno di 2996 cc 430 HP (lo stesso propulsore che esordir\u00e0 quell'anno in Formula 1).\nA parte il corpo carrozzeria in fibra di vetro, che era in tutto e per tutto la GT 40 (ad esclusione della livrea e alcune prese d'aria del cofano motore), le \"GT 40 FT\" avevano una telaistica assolutamente originale. Le innovative caratteristiche tecniche volute dai progettisti italiani prevedevano un telaio ultraleggero scatolato con barre a sezione rettangolare in acciaio e alluminio eliminando totalmente le parti autoportanti, un modernissimo \"guscio\" salvavita a 8 punti e 3 ponti che proteggeva il pilota, anticipava le attuali cellule di sicurezza. La GT40 \"emiliana\" era brutale nello scaricare la potenza e rigida, come tutte le TECNO, ma non piacque alla clientela americana che, nonostante 24 mesi di campagna open-test a SPA in Belgio per far conoscere l'auto, prefer\u00ec sempre le versioni pi\u00f9 \"soft\" anglo-americane. L'ottimo propulsore TECNO spaventava per la sua sospettata fragilit\u00e0 e l'appeal della Formula 1 oltre oceano non arrivava, inoltre mancava una rete di assistenza. Di fatto la GT40 FT non conquist\u00f2 il pubblico corsaiolo nordamericano che ambiva ad un'auto gran turismo da uso anche stradale.\nLo studio italiano port\u00f2 le GT40 FT a pesare 910\u00a0kg contro i 1000\u00a0kg della GT40 vittoriosa nel 1966. Un recupero sui pesi di 90\u00a0kg con una struttura di sicurezza potenziata e migliorata. Essendo la Tecno una delle note Case italiane di monoposto dell'epoca, la GT40 FT del 1971 aveva volante centrale con relativo spostamento al centro scocca del sedile del pilota. I serbatoi, in alluminio, erano gi\u00e0 con schiuma anti shock-deflagrazione del carburante. Il prototipo del 1971, telaio GT40 FT012, nato col motore Tecno 12 cilindri boxer da 2996 cc. fu varato con il nome di \"GT40 Formula Tecno\".\nLa formula \"emiliana\" della GT40 piacque alla scuderia Ford ufficiale Argentina che compr\u00f2 nel 1970 due macchine e predispose 6 motori 302 5,0 l. V8 per correre le gare di endurance del campionato continentale del 1971.\nI palmar\u00e8s ufficiali che riportano le GT40 FT sono relativi a competizioni endurance in sudamerica. I telai FT015 e FT016 corsero per la scuderia Ford nelle classiche Carettere. Nel 1971 la GT40 FT telaio n. FT015, spinta da motore Ford 302 V8, vinse in classe 2 le classiche 12 ore di Buenos Aires, Bragato e Zapala, con il pilota italo-argentino Hector Luis Gradassi, che chiuse l'annata vincendo il campionato continentale di categoria 2 FIA Gran Turismo \"Carettera\".\nUna curiosit\u00e0, al debutto in pista del 1970 (vedasi foto) la GT40 FT (iscritta dalla Escuderia Montjuic di Barcellona) sembra avere la livrea nazionale italiana, il rosso. In realt\u00e0 \u00e8 nata rossa e ha corso sempre con la livrea rossa prima: per Alan Mann (1966), poi per Paul Hawkins (1967-1968) e infine per il team catalano (1969-1970). \nLa Gt40 FT, telaio FT013, affronta la prima gara di rango europea nel 1970 alla 1000 chilometri del Nueburgring, condotta da Werner e Kranefuss. Nella classica tedesca fu iscritta come Ford-May, la scuderia tedesca May volle modificare sospensioni e freni rispetto alla originale GT40 FT. l'equipaggio tedesco, che corse col numero 16, part\u00ec dalla 16\u00aa fila con il 32\u00ba tempo.\nI telai avevano i seguenti numeri GT40 FT012 fino a FT016. La sigla \"T\" era il prefisso tipico delle macchine da corsa Tecno in categoria \"Formula\" e il progressivo 12-16 indicava il modello. Nessuno dei due esemplari FT012 e 014, fatti per la scuderia privata belga AR, compare negli \"storici\" di gare ufficiali dell'epoca. Il prototipo FT013PP (Prototipo-Prova) and\u00f2 distrutto durante i collaudi a Modena nel 1967. I telai FT015 e 16 corsero e vinsero il campionato continentale sudamericano di categoria (gruppo 2) nel 1971.\nC100.\nAgli inizi degli anni ottanta le nuove regole del Gruppo C richiesero una altezza delle vetture di 100\u00a0cm. La Ford realizz\u00f2 allora la C100 che doveva succedere alla GT40. Il motore utilizzato fu il famoso Ford Cosworth DFV V8 impiegato nelle gare di Formula 1. Per adattarlo alla tipologia di gare venne trasformato in un motore a corsa lunga che venne denominato DFL la cui cilindrata era di 3,9 litri. Le vibrazioni prodotte da questa tipologia di motori si dimostrarono inconciliabili con questo tipo di gare. Per cui la \"C100\" dopo aver partecipato alla 24 Ore di Le Mans 1982, vinta dalla Porsche 956, fu abbandonata.\nFord GT.\nAl Detroit Motor Show del 1995 venne presentata dalla Ford una concept car denominata \"GT90\". Un'altra concept-car sempre con la denominazione GT \u00e8 stata presentata nel 2002. Queste vetture sono pi\u00f9 pesanti e alte della originale GT40. Per festeggiare i cento anni della Ford nel 2003 venne commercializzata la \"GT43\". Rinverdendo i fasti della progenitrice, la Ford GT ha vinto nel 2008, con il team Matech, il campionato europeo GT3, aggiudicandosi 6 gare su 11.\nCollegamenti esterni.\nGoogle Libri: Anteprima di ISBN 0760317836 ISBN 9780760317839"}
{"id": "341334", "revid": "228587", "url": "https://it.wikipedia.org/wiki?curid=341334", "title": "Curc\u00f9ci", "text": ""}
{"id": "341340", "revid": "1745361", "url": "https://it.wikipedia.org/wiki?curid=341340", "title": "Famiglia estesa", "text": " \nUna famiglia estesa (o famiglia allargata) consiste di un gruppo pi\u00f9 grande di pi\u00f9 di una generazione di persone tra loro imparentate. \nQuesti possono essere i genitori con i loro figli e nipoti, zii, zie o altri parenti. In precedenza pi\u00f9 volte veniva inclusa anche la servit\u00f9. I membri della famiglia vivono perlopi\u00f9 in un'abitazione o in un insediamento e costituiscono un'unit\u00e0 economica che consiste per esempio di agricoltura o manodopera comune. \nNei paesi industrializzati le famiglie estese hanno ancora un loro ruolo, ma solo superficialmente. Questa \u00e8 un'analisi sociologica non molto comune, tanto che le famiglie estese sembrano 'scomparse'. Al contrario sono pi\u00f9 diffuse nei paesi poveri. Questo dipende soprattutto dalla struttura agricola ivi diffusa e da un sistema sociale carente, in modo che i bambini diventino la \"pensione\" degli anziani. \nIn societ\u00e0 in cui la poligamia \u00e8 permessa le leghe famigliari possono essere ancora pi\u00f9 grandi. \nLa famiglia estesa (allargata) nell'epoca post-industriale.\nLa famiglia \"allargata\" si \u00e8 sviluppata in modo particolare nel periodo post-industriale, cio\u00e8 a partire dagli ultimi anni del Novecento, ed oggi \u00e8 piuttosto diffusa a seconda della collocazione geografica. \nLa famiglia \"allargata\" post-industriale \u00e8 composta in genere da madre, padre, figli e i figli dei propri partner.\nTra i vantaggi principali della famiglia allargata post-industriale vi sono la possibilit\u00e0 di permettere molti anni di studio ai propri figli senza dover sostenere le spese di alloggi differenziati, la possibilit\u00e0 di non dover sostenere spese di accompagnamento per anziani parzialmente o completamente inabili e le spese per il relativo alloggio in diversa abitazione.\nI nonni vengono utilizzati spesso come baby-sitter, perch\u00e9 solitamente molto giovani, infatti spesso si sostituiscono ai genitori come educatori e compagni di gioco e di studio dei nipoti, dato che i genitori, sia l'uomo che la donna, sono impegnati nel lavoro (in genere di 8 ore).\nFamiglia ricomposta.\nTermine coniato recentemente per indicare una famiglia di nuova costituzione con \"un partner diverso da quello attuale dopo una precedente rottura\". \nIl mito della famiglia estesa.\nIn Europa centrale viene sopravvalutata molte volte la quantit\u00e0 e la dimensione delle precedenti famiglie estese. A questo contribuiscono i seguenti aspetti: \nUn aspetto ulteriore \u00e8 la quantit\u00e0 di popolazione, per cui un matrimonio era appena possibile. Per questo in molti dei precedenti gruppi familiari vivevano e lavoravano persone estranee alla famiglia, cosa che rendeva la struttura della \"famiglia estesa\" difficile da osservare. \nDal punto di vista sociologico anche nel nostro passato esistevano famiglie ristrette e famiglie patchwork incomplete. Il passaggio presunto da famiglia estesa a famiglia ristretta \u00e8 perci\u00f2 inadatto, ossia coinvolge solo il numero dei bambini e a malapena quella delle generazioni. "}
{"id": "341360", "revid": "287204", "url": "https://it.wikipedia.org/wiki?curid=341360", "title": "Campionato brasiliano di calcio", "text": "Il campionato brasiliano di calcio \u00e8 un insieme di tornei nazionali istituiti dalla Confedera\u00e7\u00e3o Brasileira de Futebol (CBF). I campionati sono suddivisi e organizzati in 4 livelli.\nIl campionato brasiliano si gioca nell'anno solare, da aprile a dicembre.\nStoria.\nLa prima edizione del campionato brasiliano di calcio si svolse nel 1971, anche se in precedenza vennero organizzati il Torneo Roberto Gomes Pedrosa e la Ta\u00e7a Brasil per scegliere le squadre che avrebbero rappresentato il Brasile nelle competizioni organizzate dalla CONMEBOL.\nInizialmente vennero disputati due tornei, uno di prima e uno di seconda divisione, ma dal 1973, dato che le squadre partecipanti venivano designate tramite invito dalla CBD, fu giocato un unico campionato.\nNel 1980 il campionato fu riorganizzato e le squadre furono portate da 96 a 40, formando un secondo livello (\"Ta\u00e7a de Prata\") che consentiva ad alcune squadre di accedere all'edizione della massima serie in corso.\nNel 1988 la CBF introdusse un sistema di promozione e retrocessione e anche un terzo livello, che tuttavia non fu sempre presente in quanto in alcuni anni vi era solo un secondo livello formato da molti partecipanti, in altri due livelli con meno squadre.\nNel 1996 la CBF riorganizz\u00f2 nuovamente i campionati: alla prima divisione furono ammesse 32 squadre mentre tutte le altre disputarono dei tornei per determinare la formazione di una prima serie a 24 squadre, una seconda e terza nel 1994.\nNegli anni seguenti il numero di componenti dei tre livelli cambi\u00f2 ripetutamente fino al 2006, quando la CBF decise che alla S\u00e9rie A e alla S\u00e9rie B avrebbero partecipato 20 squadre mentre alla S\u00e9rie C 64 squadre.\nNel 2009 \u00e8 stato introdotto un quarto livello, la S\u00e9rie D, composta da 40 squadre indicate dalla varie federazioni statali, portando a 20 il numero di partecipanti della S\u00e9rie C, come per la A e la B.\nI campionati.\nS\u00e9rie A.\nLe prime quattro classificate in S\u00e9rie A accedono alla Coppa Libertadores: le prime tre accedono direttamente alla competizione insieme alla vincitrice della Coppa del Brasile, la quarta disputa i preliminari. Le squadre dalla quinta alla dodicesima classificata accedono invece alla Coppa Sudamericana. Se tra di esse vi \u00e8 la vincitrice della coppa nazionale alla Coppa Sudamericana accede la tredicesima in classifica. Le ultime quattro classificate retrocedono in S\u00e9rie B.\nS\u00e9rie B.\nIl formato prevede la promozione delle prime quattro classificate alla S\u00e9rie A, mentre le ultime quattro retrocedono nella S\u00e9rie C.\nS\u00e9rie C.\nIl formato prevede la promozione delle prime quattro classificate alla S\u00e9rie B e dal 2009, con l'avvento della S\u00e9rie D, la retrocessione delle ultime 4 in S\u00e9rie D.\nS\u00e9rie D.\nLa prima edizione della S\u00e9rie D si \u00e8 disputata nel 2009. Il formato prevede la promozione delle prime quattro classificate alla S\u00e9rie C. Non sono previste retrocessioni essendo l'ultima serie del campionato brasiliano. Le squadre partecipanti sono determinate dai risultati dei campionati statali.\nCampionati statali.\nOltre al campionato nazionale, ogni stato brasiliano organizza il proprio campionato che in alcuni casi serve anche a qualificare alcune squadre alla S\u00e9rie D."}
{"id": "341364", "revid": "580197", "url": "https://it.wikipedia.org/wiki?curid=341364", "title": "Unione Sportiva Sestri Levante", "text": "L'Unione Sportiva Sestri Levante, meglio nota come Sestri Levante \u00e8 una societ\u00e0 calcistica italiana con sede nella citt\u00e0 di Sestri Levante, nella Citt\u00e0 metropolitana di Genova. \nIl Sestri Levante \u00e8 chiamato dai propri tifosi anche \"Unione\", mentre i giocatori e gli stessi tifosi sono conosciuti generalmente come \"Corsari\". Si dice che questa definizione nacque a Savona nel campionato di Prima Divisione 1928-1929. Alla tredicesima giornata di quel torneo, la squadra sestrina (sestresi sono quelli di Sestri Ponente) scese in campo appunto a Savona per sfidare la squadra locale, che puntava alla promozione della neonata Serie B. Accadde l'imprevisto: il giocatore rossobl\u00f9 Aycard (ex Genoa) segn\u00f2 alla mezz'ora il gol dell'inaspettata vittoria. I cronisti dell'epoca definirono l'impresa, appunto, \"corsara\".\nAttualmente disputa il campionato di Serie D, quarta divisione del campionato italiano. Il massimo livello raggiunto \u00e8 la Serie C tra il 1945 e il 1949, essendo peraltro gi\u00e0 stata nella Prima Divisione 1928-1929 ma, nella sua storia centenaria, il Sestri Levante ha quasi sempre militato in Serie D: \u00e8 la squadra ligure con il maggior numero di partecipazioni a questo campionato dal 1948 ad oggi.\nStoria.\nDalle origini alla Seconda guerra mondiale.\nL\"'Unione Sportiva Sestri Levante\" venne fondata sabato 27 settembre 1919.\nSi \u00e8 soliti narrare che il Sestri Levante venne fondato sulla spiaggia di \"Portobello\" da Ernesto Wissiach, Battista Capello, Achille Perazzo, Federico Bacigalupo, Calisto Panero, Edilio Campi, Silvano Lamoretti, Pietro Gandolfo, Primin Spotti, Augusto Marazzini, Andrea Pieri, Nino Lambruschini, Felice Montepagano, Giacomo Tassano, Giacomo Torricelli e Giovanni Descalzo. Si narra inoltre che i colori per la divisa vennero ispirati da una immagine che si andava formando nel cielo: una piccola nuvola blu che vagando nel cielo fu colpita dal rosso fuoco del tramonto. Il rosso e il blu sono appunto i colori della casacca del Sestri.\nLa prima gara disputata dalla squadra fu contro il Rapallo Ruentes e termin\u00f2 col punteggio di 1-1, rete di Riva per i rossobl\u00f9. Ecco la prima formazione del Sestri Levante: Montepagano; Massucco, Parchi I; Canepa, Cervelli, Cafferata, Capello, Riva, Bo, Ertola, Parchi II.\nNel 1922, quando venne rifondato l'ordinamento federale della FIGC, l'Unione part\u00ec dalla Terza Divisione, rimanendovi per quattro anni.\nLa risalita inizi\u00f2 nell'annata 1926-1927, quando il club sestrese vinse il campionato ligure partecipando, con successo, agli spareggi per salire di categoria. Al termine di gare con Siena, Empoli e , la squadra viene promossa in II Divisione e l'anno dopo sale ancora di categoria essendo promossa in Prima Divisione, torneo che sei anni dopo avrebbe gemmato la Serie C. In un girone con, fra gli altri, Spezia, , Savona e , l'Unione riusc\u00ec sovente ad ottenere positivi risultati. Fu tra l'altro un torneo storico: la squadra rossobl\u00f9 riusc\u00ec a sconfiggere lo Spezia in casa per 2-1 e proprio all'ultima giornata sconfisse il per 5-0 raggiungendo i pisani in classifica a 28 punti.\nSeguirono alcuni anni di alti e bassi, finch\u00e9 nel 1939 il Sestri conquist\u00f2 il pi\u00f9 ambito trofeo locale dell'epoca, la Coppa del Levante.\nIl dopoguerra e gli anni cinquanta.\nPassati gli anni della Seconda guerra mondiale, nel 1945 in Liguria venne varato un campionato regionale a cui prese parte anche il Sestri Levante.\nDopo un sesto e un ottavo posto in classifica, nel 1948 la squadra ritorn\u00f2 in Serie C Nazionale sotto la presidenza di Caironi, dopo un testa a testa con la Sestrese di Sestri Ponente. Le due squadre finirono alla pari in classifica, cosicch\u00e9 il 13 giugno 1948 si dovette disputare uno spareggio, allo stadio \"Umberto Macera\" di Rapallo. La gara venne vinta 2-1 dai levantini.\nIl campionato di Serie C inizi\u00f2 positivamente, ma, alla lunga, i \"corsari\" scivolarono indietro e retrocessero in Promozione.\nNel 1951 il Sestri ottenne un quinto posto, seguito da un sesto posto nella stagione successiva. Questo fu l'ultimo campionato prima della grande riforma delle categorie fatta dalla FIGC al termine della stagione 1951-1952. Per quel campionato, le prime quattro squadre classificate avrebbero di diritto partecipato alla nuova IV Serie; il Sestri si classific\u00f2 terzo dietro a Novese e Vogherese e venne promosso.\nL'anno dopo in IV Serie la squadra sfior\u00f2 il ritorno in Serie C, classificandosi seconda ad un passo dalla . Il torneo di IV Serie ebbe un piccolo prosieguo per la disputa della Coppa Meyer tra le formazioni liguri che avevano terminato a pari punti il campionato. Il 10 maggio 1953 a Chiavari il Sestri Levante sconfisse il Rapallo Ruentes 3-1 e nella successiva gara sconfisse la Rivarolese 2-0, laureandosi campione ligure di IV Serie. L'anno dopo retrocedette in Promozione. Ottenne subito un 8\u00ba posto, seguito l'anno successivo da un 2\u00ba posto.\nDue anni dopo, nella stagione 1956-1957, fece il suo ingresso in societ\u00e0 il nuovo presidente Signorini, con il quale il club vinse subito il campionato di Promozione. Seguirono poi due buoni campionati in IV Serie dove la squadra levantina si classific\u00f2 rispettivamente al sesto e al quarto posto.\nGli anni sessanta.\nNella stagione 1959-1960 la IV Serie divent\u00f2 Serie D. Nelle prime tre stagioni del decennio il Sestri, guidato da Alfonso Borra, raggiunse posizioni di met\u00e0 classifica. Nel 1961-1962 la squadra part\u00ec male ma riusc\u00ec a risalire nel girone di ritorno.\nDopo un settimo posto nel 1962-1963, la stagione successiva il club (guidato da Aldo Zucchero e poi da Ambroretti) si salv\u00f2 soltanto grazie ad uno spareggio a tre al termine della stagione. Tuttavia la retrocessione venne rimandata di un solo anno: l'ultimo posto nel 1964-1965 li condann\u00f2 alla discesa in Promozione.\nGuidati da Gianni Odone, ex giocatore del Genoa, vinsero subito con 41 punti il torneo di Promozione, davanti alla Sammargheritese, risalendo in D. Alla guida della squadra arriv\u00f2 Sergio Curletto e il 1967-1968 vide l'Unione piazzarsi undicesima. Segu\u00ec un'altra retrocessione in Promozione, dove la squadra rimase due anni prima del nuovo ritorno in Serie D.\nGli anni settanta.\nNel campionato 1971-1972 il Sestri si classific\u00f2 all'undicesimo posto nel solito girone ligure-piemontese. L'anno successivo vennero trasferiti nel girone ligure-toscano, composto di squadre come , e . Con 11 vittorie, 9 pareggi e 14 sconfitte, 34 goal fatti e 37 subiti, i \"corsari\" riuscirono a conseguire la salvezza.\nNella stagione 1973-1974 la squadra levantina ottenne il quarto posto nel girone dietro a , Albese ed . Nei campionati 1974-1975 e 1975-1976 il club si piazz\u00f2 rispettivamente al nono e all'undicesimo posto.\nLa stagione 1976-1977 fu positiva, con un quinto posto finale. Gli anni seguenti, nonostante la cessione di alcuni giocatori e il ringiovanimento della rosa, i rossobl\u00f9 ottennero altri piazzamenti di met\u00e0 classifica, come il settimo posto nel 1977-1978 e il decimo del 1978-1979.\nGli anni ottanta.\nNel 1981 la squadra venne inserita nuovamente nel girone ligure-toscano del Campionato interregionale, la ex Serie D. La stagione 1981-1982 si chiuse con un altro piazzamento di met\u00e0 classifica, nono posto.\nAl termine della stagione 1982-1983, dopo 12 anni in D, arriv\u00f2 per i rossobl\u00f9 la prima storica retrocessione in Promozione, il torneo di sesta divisione.\nIl 15 maggio 1983, ultima giornata di campionato, la squadra levantina affrontava in casa la gi\u00e0 retrocessa Sangiovannese, mentre i diretti concorrenti per la salvezza, il Rapallo San Desiderio, giocavano in trasferta contro il Ponsacco. Al Sestri Levante sarebbe bastato anche un pareggio, invece arriv\u00f2 la sconfitta per 2-3 (rete decisiva di Bicchioni all'86' per i toscani); contemporaneamente la squadra rapallese and\u00f2 a vincere a Ponsacco; la classifica finale vide dunque il Rapallo San Desiderio salire a 26 punti, seguito dal Sansovino a 25, dal Sestri Levante a 24 e dalla Sangiovannese a 18 punti. Le ultime due squadre retrocedevano.\nSeguirono altre sei stagioni in Promozione, al termine delle quali il Sestri retrocesse ancora, finendo nella settima divisione, la Prima Categoria. Riguadagn\u00f2 comunque l'accesso alla Promozione gi\u00e0 al termine del campionato 1989-1990, dopo solo un anno.\nGli anni novanta.\nDopo aver vinto il torneo di Prima Categoria, la squadra, tornata in Promozione, cerc\u00f2 di sfruttare l'occasione di rientrare tra le prime otto classificate di quel torneo, che sarebbero state promosse in seguito alla creazione del nuovo campionato di Eccellenza. Giunsero sesti ed entrarono in Eccellenza.\nLa neonata Eccellenza 1991-1992 vide il Sestri ottenere un altro buon sesto posto. L'anno dopo raggiunsero il quinto posto. Nella stagione 1993-1994 i rossobl\u00f9, dopo un buon campionato, persero terreno proprio nelle ultime giornate, sconfitti dai diretti rivali dell' e del Finale Ligure, non riuscendo a centrare la promozione in Serie D.\nNel 1994 viene chiamato in panchina Alberto Mariani. Il girone di andata del torneo 1994-1995 venne concluso tra le prime posizioni, per\u00f2 poi un girone di ritorno negativo fece scendere il club in zona retrocessione. Si rese necessario uno spareggio salvezza disputato a Rossiglione contro la Loanesi: la partita venne vinta dagli avversari, cosicch\u00e9 il Sestri dovette retrocedere in Promozione.\nL'anno successivo, riconfermato l'allenatore Mariani, il club levantino vinse il suo girone di Promozione risalendo immediatamente in Eccellenza, dove, nel 1996-1997, conseguir\u00e0 il quarto posto.\nNella campionato 1997-1998 la squadra ottenne un quinto posto finale, sempre sotto la guida di Alberto Mariani. Questa stagione viene ricordata tuttavia per l'incidente che coinvolse il pullman rossobl\u00f9. In viaggio alla volta di Ventimiglia per disputare l'incontro di campionato contro la squadra locale, il pullman si ribalt\u00f2, fortunatamente senza causare vittime ma solo feriti.\nNel 1998 la societ\u00e0 viene ceduta dal presidente Antonio Muzio, e rilevata da Sergio Gaburri. La sua prima stagione alla guida del club, la 1998-1999, and\u00f2 in archivio con una salvezza raggiunta nelle ultime giornate. Per la stagione successiva i giocatori pi\u00f9 rappresentativi vengono ceduti, e la dirigenza sceglie di puntare sui giovani. Nuovo allenatore diventa Giorgio Fossa, ex calciatore \"corsaro\" degli anni sessanta e settanta.\nDopo un girone di andata abbastanza negativo e un girone di ritorno un po' migliore, reso tuttavia difficoltoso da una penalizzazione di 6 punti, i levantini si trovarono a disputare allo stadio Macera di Rapallo lo spareggio salvezza contro il Baiardo. La partita, chiusasi a reti inviolate sia dopo i 90 minuti regolamentari che dopo i supplementari, dovette essere decisa ai calci di rigore: la serie si concluse 7-6 per il Baiardo, punteggio che condann\u00f2 il Sestri alla retrocessione in Promozione.\nGli anni duemila.\nMario Arioni venne a ricoprire la carica di presidente, subentrando nel corso del campionato di Promozione 2000-2001 a Sergio Gaburri. I primi tre acquisti furono Puppo, Ghiorzo e Giuseppe Carillo.\nL'obiettivo era quello di riportare la societ\u00e0 in Serie D: la squadra, guidata in panchina da Luca Bacherotti, perse l'occasione di essere promossa in Eccellenza solo nelle ultime gare in campionato. L'Eccellenza venne raggiunta l'anno dopo sotto la guida del nuovo allenatore Zizzi Stagnaro. A concludere la positiva annata ci fu la conquista della Coppa Italia di Eccellenza-Promozione della Liguria il 21 maggio 2002 allo stadio Luigi Ferraris di Genova, battendo il Finale Ligure 1-0.\nL'anno dopo in Eccellenza l'obiettivo di vincere il campionato venne mancato per poco, visto che il club giunse secondo in classifica dopo lo spareggio contro il Pontedecimo, e negli spareggi interregionali venne superato dai friulani del Pozzuolo (1-1 all'andata in Friuli, 1-3 a Sestri Levante).\nIl 2003-2004 fu una stagione di transizione, mentre il campionato successivo, il 2004-2005 la squadra punt\u00f2 alla Serie D. A ricoprire il ruolo di allenatore venne chiamato Claudio Bottaro, ex calciatore del Sestri Levante negli anni settanta-ottanta. L'8 maggio 2005 il club rossobl\u00f9 vinse 1-0 nell'ultima giornata contro la Golfodianese, guadagnando cos\u00ec l'accesso alla Serie D dopo un duello contro la Sestrese, giunta seconda in classifica.\nL'anno dopo, in Serie D, come coach venne ingaggiato Costanzo Celestini, ex giocatore del Napoli negli anni ottanta. L'Unione venne inserita nel girone E con squadre toscane, umbre e liguri.\nLa squadra si laurea campione d'inverno, ma la risalita in Serie C viene solo sfiorata, visto il negativo andamento nel girone di ritorno. Per la stagione 2006-2007 il presidente Arioni affida il Sestri nelle mani di Salvatore Mango, poi sostituito da Sergio Ghilino, in seguito da Flavio Ferraro e infine da Giovannino Casaretto. Quest'ultimo riesce a evitare la retrocessione della squadra grazie al doppio confronto dei play out contro il Saluzzo: all'andata vittoria dei piemontesi per 2-1, mentre il ritorno al Sivori si conclude con lo stesso risultato dell'andata, ma a favore del Sestri che pu\u00f2 cos\u00ec conservare la categoria grazia al miglior piazzamento in campionato rispetto agli avversari.\nL'anno dopo il Sestri torna ad essere incluso nel girone A con squadre titolate come Alessandria, e Vado.\nPer la stagione 2007-2008 il presidente, confermato in panchina Giovannino Casaretto, decide di affidare il ruolo di direttore sportivo a Eugenio Bersellini, ex tecnico di Inter, Sampdoria e Torino. Il Sestri viene inserito nuovamente nel girone A assieme a undici squadre piemontesi e a sette liguri. Anche in questa stagione la partenza della squadra \u00e8 negativa: l'allenatore Casaretto viene esonerato e sostituito con Adriano Buffoni; vengono anche acquistati alcuni giocatori ex professionisti come Paolo Annoni e Daniele Bellotto. La salvezza matematica viene raggiunta all'ultima giornata, cosicch\u00e9 la squadra non deve disputare i playout.\nNella stagione 2008-2009 il Sestri Levante conclude al quattordicesimo posto in campionato e viene sconfitta nei play-out dalla Sestrese, cos\u00ec dopo quattro stagioni consecutive in Serie D, la squadra rossoblu retrocede in Eccellenza dove concluder\u00e0 la sua prima stagione al 3\u00ba posto in classifica e raggiungendo la finale di Coppa Italia regionale giocata a Vado Ligure e persa 2-0 contro la Sanremese.\nGli anni duemiladieci.\nNella stagione 2011-2012 al termine di una stagione trionfale che lo ha visto in testa alla classifica sin dalla prima giornata, vince il campionato dell'Eccellenza e ritorna per l'ennesima volta in Serie D, con 5 giornate di anticipo. Sulla panchina corsara siede dalla stagione 2010 il tecnico brasiliano Juary che, nel marzo del 2013, si \u00e8 dimesso. Al suo posto \u00e8 subentrato Fabio Fossati che, non solo salva il Sestri Levante dalla retrocessione, ma lo conduce all'ottavo posto in classifica.\nNel 2013-2014 la squadra si salva ai play-out vincendo lo scontro diretto contro l'Albese fuori casa per 1-3 dopo i tempi supplementari.\nIl 20 giugno 2014 la societ\u00e0 passa a Stefano Risaliti, ex patron della Caperanese, dopo 14 anni di presidenza Arioni.\nNella stagione 2014/15, con mister Francesco Baldini, la squadra rossoblu si laurea miglior difesa del girone A. Conclude la stagione al secondo posto con 78 punti, a una sola lunghezza dalla capolista Cuneo. Sulla scia delle 15 vittorie consecutive e delle 23 partite senza sconfitta, il Sestri il 14 giugno 2015 vince i play-off nazionali a Foligno contro il grazie ai gol di Marco Firenze (5 reti nei 4 incontri) diventando la prima squadra ripescabile in Lega Pro in caso di mancata iscrizione d'altre societ\u00e0. Ma nonostante tutto la squadra decide di rinunciare alla Lega Pro, preferendo rimanere in serie D, e al suo posto viene ripescato proprio il Monopoli.\nLa stagione 2015/2016, con in panchina l'argentino Diego Gabriel Raimondi, si conclude con un pi\u00f9 che onorevole 7\u00ba posto in campionato.\nDopo otto giornate della stagione 2016/17, viene esonerato il tecnico Luca Salvalaggio. Al suo posto Andrea Dagnino, ex allenatore della Lavagnese per sette stagioni.\nDopo sette giornate della stagione 2017/18 viene esonerato Christian Amoroso. Al suo posto viene promosso il vice Antonio Dell'Atti e come l\u2019anno prima la squadra si piazza dodicesima.\nIl 5 giugno 2018 fa ritorno sulla panchina del Sestri Costanzo Celestini. Nella stagione 2018-2019 il Sestri si gioca i playout per la permanenza in Serie D contro l\u2019Arconatese, la partita terminer\u00e0 0-2 per i lombardi, determinando cos\u00ec la retrocessione dei liguri in Eccellenza. Il 23 maggio 2019 al posto di Celestini arriva Alberto Ruvo, vincitore del campionato di Promozione Toscana con la Pontremolese.\nColori e simboli.\nColori.\nLa leggenda narra che i colori per la divisa vennero ispirati da una immagine, nata nella Baia del Silenzio, che si andava formando nel cielo: una piccola nuvola blu che vagando nel cielo fu colpita dal rosso fuoco del tramonto. Il rosso e il blu sono appunto i colori della casacca dell'Unione Sportiva Sestri Levante 1919.\nSimboli ufficiali.\nStemma.\nLo stemma tradizionale, dipinto anche sul muro esterno della sede del club, adiacente allo stadio \"Giuseppe Sivori\" \u00e8 uno scudetto rossobl\u00f9 con al centro un pallone di cuoio. A questo si aggiunge il profilo del moro, a rappresentare il corsaro.\nInno.\nL'inno ufficiale \u00e8 \"Sestri Levante al\u00e8\" di Nicola Rollando.\nStrutture.\nStadio.\nIl Sestri Levante disputa le sue partite casalinghe allo Stadio Giuseppe Sivori.\nIl terreno di gioco \u00e8 stato rinnovato completamente nell'estate del 2018 in erba sintetica.\nTifoseria.\nStoria.\nIl tifo organizzato \"corsaro\" ebbe origine negli anni settanta con un gruppo denominato semplicemente \"Ultras\" e successivamente con i \"Boys S.A.R.\". Gli ultras sestrini sono stati i primi a formarsi nella riviera di Levante. Da met\u00e0 anni '90, invece, il testimone fu raccolto dagli \"Ultras Unione 1995\", in occasione dello spareggio salvezza contro la Loanesi disputato a Rossiglione. Il gruppo si sciolse il 1\u00ba novembre 2007 ma ritorn\u00f2 immediatamente col nome di \"Gradinata Augusto Gori\", cos\u00ec ribattezzato in memoria del compianto tifoso corsaro e figura caratteristica della citt\u00e0. I gruppi principali della gradinata Gori sono il \" Gruppo Piesse\", nato dalla fusione degli ex \"Scalmanati\" e \"Porno 02\", \"Fedelissimi Rossoblu 1995\",\"Gruppo Migliori \", \"Fedayn\".\nGemellaggi e rivalit\u00e0.\nIl derby del Tigullio, contro i biancocelesti della Virtus Entella, \u00e8 l'incontro pi\u00f9 sentito dai giocatori e dai tifosi del Sestri Levante.\nPer importanza in Liguria questo derby \u00e8 dietro solo al derby di Genova tra e e a quello tra Sanremese ed , mentre \u00e8 il secondo nella Provincia di Genova, preceduto ovviamente dal \"derby della Lanterna\".\nNella riviera del Levante ligure \u00e8 la partita per antonomasia, che rispecchia una rivalit\u00e0 storica e accesissima tra le citt\u00e0 di Sestri Levante e Chiavari: la prima \u00e8 una citt\u00e0 operaia politicamente \"rossa\" e vicina al Partito Comunista Italiano, dove spiccavano le fabbriche della Fincantieri, della FIT e dell'Arinox, la seconda, invece, politicamente \"bianca\", roccaforte della Democrazia Cristiana, sede vescovile, citt\u00e0 dedita al terziario e sede di molte banche, tra cui, ovviamente, il Banco di Chiavari e della Riviera Ligure. Il primo derby disputato tra \"corsari\" e \"biancocelesti\" fu nella stagione 1923-24, mentre l'ultimo nel 2008-09.\nL'incontro \u00e8 molto sentito dalle due tifoserie, ad esempio il 9 dicembre 1945, al termine del derby contro l'Entella (terminato con la vittoria dei chiavaresi), i tifosi del Sestri assediarono gli spogliatoi, costringendo per pi\u00f9 di due ore i giocatori biancocelesti al loro interno; per risolvere l'episodio dovette intervenire la polizia, e serv\u00ec una lettera di scuse dell'allora presidente della societ\u00e0 rossoblu, Preve, per placare gli animi.\nGli incontri con Rapallo Ruentes (unica societ\u00e0 paragonabile come blasone a quella \"corsara\" e a quella \"biancoceleste\"), Sammargheritese e Lavagnese non sono mai stati considerati come tali.\nAltre rivalit\u00e0 sono con le tifoserie organizzate di Sanremese e Imperia.\nLa stracittadina di Sestri Levante \u00e8 l'incontro che vede contrapposte le due societ\u00e0 calcistiche della citt\u00e0, ovvero il Sestri Levante e il Rivasamba, societ\u00e0 nata nel 1994 dalla fusione di Riva Trigoso, San Bartolomeo e Pro Sestri. Tuttavia le possibilit\u00e0 di incontro in campionato sono sempre state limitate, trovandosi spesso la compagine \"corsara\" in categorie superiori rispetto a quella \"calafata\"."}
{"id": "341365", "revid": "125381998", "url": "https://it.wikipedia.org/wiki?curid=341365", "title": "Golgo 13", "text": " \u00e8 un manga scritto e illustrato da Takao Sait\u014d e dal suo studio Sait\u014d Production.\nDal manga sono stati tratti due film live action, un film anime, \"Golgo 13\", nel 1983, un OAV, \"Golgo 13: Queen Bee\", nel 1998 e una serie televisiva anime trasmessa dal 2008 al 2009.\nTrama.\nLa storia ruota intorno a Duke Togo, un sicario professionista e cecchino formidabile che viaggia per il mondo per portare a termine le missioni assegnategli dai suoi committenti.\nMedia.\nManga.\n\"Golgo 13\" \u00e8 serializzato sulla rivista \"Big Comic\" di Sh\u014dgakukan dal novembre 1968 e rappresenta pertanto il manga pi\u00f9 longevo ancora in corso. I capitoli sono poi periodicamente raccolti in volumi \"tank\u014dbon\" a partire dal 21 giugno 1973. Con i suoi 181 volumi pubblicati al luglio 2016, \"Golgo 13\" si colloca al terzo posto nella lista di manga per numero di albi, mentre i 280 milioni di copie vendute lo rendono il secondo manga pi\u00f9 venduto di sempre. Nonostante la morte di Takao Sait\u014d nel settembre 2021, il manga continua ad essere pubblicato come da istruzioni dell'autore.\nUno spin-off viene serializzato dal 17 luglio 2021 sulla rivista \"Big Comic Z\u014dkan\".\nDue selezioni di storie della serie a fumetti sono state pubblicate nel 2014 e 2015 da J-Pop.\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Golgo 13\" si \u00e8 classificata al 36\u00ba posto.\nNell'aprile 2021, il manga \u00e8 entrato nel \"Guinness dei primati\" come il fumetto giapponese con il maggior numero di volumi pubblicati. Nel luglio 2021, con la pubblicazione del volume 201, \u00e8 entrato nuovamente nel \"Guinness dei primati\" per lo stesso identico motivo, superando \"Kochikame\" di Osamu Akimoto."}
{"id": "341366", "revid": "287204", "url": "https://it.wikipedia.org/wiki?curid=341366", "title": "Francesco Saverio Caruso", "text": "Biografia.\nOriginario di Benevento, al termine degli studi liceali si iscrive presso l'Istituto Universitario Orientale di Napoli, dove si laurea in Scienze Politiche. Negli anni degli studi universitari \u00e8 spesso presente anche all'Universit\u00e0 di Bologna, dove inizia la sua militanza politica. Di professione dichiarata \"ricercatore sociale\", risultava prima della sua elezione in Parlamento un nullatenente, praticamente con reddito zero, seppur di famiglia molto facoltosa. Successivamente ha frequentato, dal 2009, un Dottorato di Ricerca in \"Innovazioni per lo sviluppo\", presso l'Universit\u00e0 della Calabria, conseguendo il relativo titolo nel 2013. Nel gennaio 2015, ha ottenuto un contratto di docenza per l'insegnamento di \"Sociologia dell'ambiente e del territorio\" presso l'Universit\u00e0 degli Studi \"Magna Gr\u00e6cia\" di Catanzaro, suscitando non poche polemiche.\nNel luglio 2011 viene sospettato di essere \"Spidertruman\", un anonimo attivista che dichiara su Facebook di essere un precario licenziato da Montecitorio, e di voler svelare tutti i segreti della \"casta\", con un'operazione che raccoglie migliaia di adesioni su Internet, e che fa parlare di s\u00e9 in Italia e all'estero.\nIl caso del \"36 occupato e autogestito\".\nIl 21 agosto 1996, la Polizia di Bologna, in collaborazione con gli ispettori della Digos, sgombera la storica sala studio universitaria di \"Via Zamboni 36\". Occupato nel 1991, il 36 era attivo da cinque anni in alcune campagne contro lo spaccio di eroina ed il razzismo.\nLo sgombero del centro sociale si inserisce in un'operazione cittadina che ha riguardato anche i centri di via del Pratello e di via Mascarella, gi\u00e0 tentata il 29 marzo dello stesso anno. Nell'ambito di questo tentativo, sette persone si oppongono all'irruzione e alla ripresa filmata, ricevendo l'imputazione per aggressione a un poliziotto e interruzione di pubblico servizio. Tra questi vi \u00e8 Francesco Caruso, che il 24 febbraio 2003 viene condannato in primo grado a 10 mesi di reclusione. I giudici irrogano ai restanti quattro una condanna di 8 mesi e tre di 30 giorni (con sospensione della pena), nonostante la richiesta di assoluzione del pubblico ministero.\nIl 26 maggio 2006 Francesco Caruso e gli altri coimputati vengono prosciolti in appello per sopraggiunta prescrizione del reato, grazie alla concessione delle attenuanti generiche.\nGli anni dei social forum.\nNel 2001 fonda la \"Rete meridionale del sud ribelle\". Nel marzo dello stesso anno ha partecipato a manifestazioni in occasione di appuntamenti internazionali come quelli di Napoli, in occasione del Global Forum a \"Palazzo Reale\", e del G8 di Genova a luglio dello stesso anno.\nNel 2002 \u00e8 arrestato su ordine della procura di Cosenza, citt\u00e0 dove \u00e8 attiva la \"Rete meridionale del sud ribelle\", con l'accusa di \u00absovversione, cospirazione politica ed attentato agli organi costituzionali dello Stato\u00bb.\nCarica politica.\nViene candidato da Rifondazione Comunista alle elezioni politiche del 2006 suscitando forti dissensi e critiche sia da parte di Paolo Ferrero, che da parte dei suoi ex-compagni del movimento antagonista e dell'ambiente dei centri sociali: ottiene comunque, al termine delle consultazioni, il mandato parlamentare alla Camera. Molte nei mesi successivi le dichiarazioni provocatorie. Nell'ottobre del 2007 suscita polemiche la sua affermazione, in riferimento alla morte sul lavoro di due giovani, che \"certe leggi hanno armato le mani dei padroni, per permettere loro di precarizzare e sfruttare con maggior intensit\u00e0 la forza-lavoro e incrementare in tal modo i loro profitti, a discapito della qualit\u00e0 e della sicurezza\".. Fausto Bertinotti definisce poi \"poco felice\" la mossa di aver candidato Caruso. Candidato nel collegio del Veneto, perde il mandato alle elezioni politiche del 2008. Annuncia poi sul suo blog l'intenzione di contrastare la \"cultura elettoralistica che ha avvelenato la sinistra\".\nIl giornalista Giampaolo Pansa nel suo Saggio \"Tipi Sinistri\" ha dichiarato che Caruso dopo la fine della carriera parlamentare ha trovato lavoro presso il Parco nazionale del Gran Sasso e Monti della Laga.\nLa protesta contro i CPT.\nIl 9 dicembre 2006 Francesco Caruso, insieme alla senatrice Haidi Giuliani, si \u00e8 barricato all'interno di un centro di permanenza temporanea dell'Isola di Capo Rizzuto in provincia di Crotone, per protestare contro la privazione dei diritti dei soggetti detenuti all'interno di queste strutture e per chiedere la chiusura dello stesso CPT.\nProcedimenti giudiziari.\nHa subito una condanna in primo grado, ad un anno e 5 mesi di reclusione, per una rapina commessa come \"un'iniziativa di autoriduzione\" ai danni di un supermercato milanese avvenuta nel 1999, assolto poi in appello.\nPer gli scontri di piazza del 17 marzo 2001 \u00e8 ancora in corso il procedimento penale.\nIl 3 giugno 2007 \u00e8 stato condannato a tre anni e quattro mesi di reclusione per una irruzione da parte di un centinaio di manifestanti No-Global all'Ipercoop di Afragola, venendo nuovamente assolto in appello nel gennaio 2010.\nIl 24 aprile 2008 la Corte d'assise del tribunale di Cosenza ha fatto decadere le accuse per intervenuta prescrizione, insieme ad altri 12 no global, dall'accusa di \"associazione sovversiva e cospirazione contro lo Stato\".\nPer un finanziamento pubblico del 2001 che doveva servire \"per la costituzione di un network e di un giornale dei centri sociali campani\" nel beneventano, il cui scopo accertato era invece il campeggio no global del 2001; viene condannato nel 2015 a restituire 6000 euro pi\u00f9 le spese.\nOpere.\nNel 2004 pubblica per Carocci \"Maledetta globalizzazione : frammenti di vita e di disobbedienza sociale\"\nNel 2015 d\u00e0 alle stampe il testo \"La politica dei subalterni\", concernente la condizione del bracciantato agricolo in Italia e in Spagna."}
{"id": "341367", "revid": "310175", "url": "https://it.wikipedia.org/wiki?curid=341367", "title": "Terapia del dolore", "text": ""}
{"id": "341368", "revid": "1516566", "url": "https://it.wikipedia.org/wiki?curid=341368", "title": "Colonna (araldica)", "text": "La colonna in araldica \u00e8 simbolo di \"costanza\", \"prudenza\" e \"forza\". La colonna \u00e8 stata spesso assunta nello stemma da chi aveva condotto una prolungata resistenza in battaglia.\nPosizione araldica ordinaria.\nLa colonna si rappresenta, di norma, posta in palo."}
{"id": "341373", "revid": "834", "url": "https://it.wikipedia.org/wiki?curid=341373", "title": "Hitcher", "text": ""}
{"id": "341375", "revid": "53508", "url": "https://it.wikipedia.org/wiki?curid=341375", "title": "Almeida Garrett", "text": "Biografia.\nFiglio di Ant\u00f3nio Bernardo da Silva Garrett e di Ana Augusta de Almeida Leit\u00e3o, lo scrittore trascorse parte dell'infanzia in Portogallo ma, quando le truppe napoleoniche invasero il paese, dovette rifugiarsi con la famiglia nelle isole Azzorre (ad Angra do Hero\u00edsmo). Nelle Azzorre si occup\u00f2 della sua istruzione lo zio Dom Alexandre da Sagrada Fam\u00edlia, vescovo di Angra. Nel 1818 si stabilisce a Coimbra dove studia diritto. In quello stesso anno pubblica \"O Retrato de V\u00e9nus\", lavoro che gli costa un processo per \"materialismo ateo e immorale\" e nel quale si firma per la prima volta con il nome d'arte \"Almeida Garrett\".\nNel 1820 partecipa alla Rivoluzione Liberale portoghese e nel 1823 viene esiliato in Inghilterra. Si sposa con Lu\u00edsa Midosi, in seguito si trasferisce in Francia dove scrive \"Cam\u00f5es\" (1825) e \"Dona Branca\" (1826). Nel 1826 pu\u00f2 far ritorno in Portogallo, dove soggiorna per due anni fino alla salita al trono del re Michele, che ristabilisce nel paese un regime dispotico di tipo assolutista (1828). \u00c8 cos\u00ec costretto a riparare per la seconda volta in Inghilterra dove, quello stesso anno, pubblica \"Adozina\" e \"Cat\u00e3o\".\nTra il 1828 e il 1834 Almeida Garrett, insieme ad Alexandre Herculano e Joaquim Ant\u00f3nio de Aguiar, prende parte all'\"atterraggio di Mindelo\", nel corso delle guerre liberali portoghesi che si concludono con l'istituzione della monarchia costituzionale.\nLa Scuola superiore di teatro e del cinema presso l'Istituto Politecnico di Lisbona ha ereditato l'esperienza didattica di Teatro del Conservatorio Nazionale, fondato da Almeida Garrett, nel 1836.\nNegli ultimi anni di vita lo scrittore si pu\u00f2 cos\u00ec dedicare completamente all'attivit\u00e0 letteraria che raggiunge il suo punto pi\u00f9 alto con la pubblicazione di quello che \u00e8 considerato il suo capolavoro: l'opera teatrale \"Frei Lu\u00eds de Sousa\" (1843). Nella sua Memoria, anteposta all'opera, espone la sua idea di teatro: il recupero dei miti autoctoni lusitani, la rottura delle unit\u00e0 aristoteliche di luogo e tempo, l'impegno del teatro a favore del cittadino. Infatti \"Frei Luis de Sousa\", ambientato nel '500 durante il dominio castigliano, richiama il mito del sebastianismo: il re che parte in guerra e finisce disperso, ma potrebbe ritornare per salvare il Portogallo e dargli lustro in tutto il mondo. Nel caso di \"Frei Luis de Sousa\" c'\u00e8 per\u00f2 un ribaltamento: il re D. Joao sembra disperso in guerra e Dona Madalena si risposa con D. Manuel de Sousa trascorrendo tredic'anni con lui e avendo una figlia. D. Joao al suo ritorno non solo \u00e8 autorizzato a riprendersi il trono, ma costringe Manuel e la moglie a prendere i voti (lui diventa Frei Luis de Sousa), e nel finale muore la loro figlia.\nAl 1846 risale \"Viagens na Minha Terra\" (\"Viaggi nella mia terra\" - Tuga Edizioni, 2015 - ISBN 978-88-99321-03-1. Traduzione di Federico Giannattasio) opera di genere misto molto importante per l'identit\u00e0 nazionale portoghese, che racconta il viaggio dell'autore nel Portogallo dell'epoca; si tratta di un paesaggio interiorizzato, da cui scaturiscono molti episodi storici o fantastici legati a tematiche che l'autore vuole esprimere: la violenza della guerra (storia di un amore immaginario tra Carlos e Joaninha, ambientato durante la guerra civile), la derisione del romanzo gotico, il parassitismo dei frati (fra' Dinis).\nNel 1841 gli viene conferito il titolo nobiliare di \"Visconte di Almeida Garrett\". Muore di cancro nel 1854."}
{"id": "341396", "revid": "110157", "url": "https://it.wikipedia.org/wiki?curid=341396", "title": "V\u00e4nern", "text": "Il V\u00e4nern \u00e8 il pi\u00f9 grande lago della Svezia e dell'Unione europea, nonch\u00e9 terzo pi\u00f9 grande d'Europa dopo il Ladoga e l'Onega.\nGeografia.\n\u00c8 situato nella parte sud-occidentale del Paese ed occupa una superficie di km\u00b2 (per fare un confronto il lago di Garda, il pi\u00f9 esteso d'Italia, ha una superficie di soli 370 km\u00b2), con una profondit\u00e0 media di 27 m.\nLo sviluppo costiero \u00e8 di circa km.\nInsieme al canale Trollh\u00e4tte diretto a G\u00f6teborg e al canale di G\u00f6ta in direzione di Stoccolma, costituisce parte di un percorso navigabile che attraversa il Paese in modo trasversale. Il canale di G\u00f6ta lo collega al lago V\u00e4ttern, il secondo pi\u00f9 vasto della Svezia.\nIl lago \u00e8 situato nella regione storica del G\u00f6taland ed \u00e8 diviso fra tre province storiche: la parte occidentale del lago prende il nome di \"Dalbosj\u00f6\", e fa quasi interamente parte della provincia di Dalsland; la parte orientale \u00e8 chiamata \"V\u00e4rmlandsj\u00f6n\", la cui zona settentrionale afferisce alla provincia di V\u00e4rmland, mentre quella meridionale appartiene alla provincia di V\u00e4sterg\u00f6tland.\nCitt\u00e0.\nDiverse citt\u00e0 di antica costituzione si affacciano sul lago beneficiando sia delle agevoli possibilit\u00e0 di trasporto sia delle risorse della pesca. Tra di esse vi sono Karlstad (riconosciuta come citt\u00e0 nel 1584), Kristinehamn (1642), Mariestad (1583), Lidk\u00f6ping (1446) V\u00e4nersborg (1644), \u00c5m\u00e5l (1643) e S\u00e4ffle (1951).\nIl parco.\nL'isola Djur\u00f6, situata nel mezzo del lago V\u00e4nern, e il suo arcipelago sono stati dichiarati parco nazionale e costituiscono il Parco nazionale Djur\u00f6."}
{"id": "341397", "revid": "149727", "url": "https://it.wikipedia.org/wiki?curid=341397", "title": "Le 883", "text": ""}
{"id": "341400", "revid": "17654", "url": "https://it.wikipedia.org/wiki?curid=341400", "title": "K 314", "text": ""}
{"id": "341403", "revid": "1833487", "url": "https://it.wikipedia.org/wiki?curid=341403", "title": "Patan' e cicc", "text": "Patan' e cicc \u00e8 il piatto tipico di Monte San Giacomo, in provincia di Salerno.\n\u00c8 un pesto di patate e fagioli stufati cui viene aggiunta della paprica. La sua origine si perde nell'antica cultura gastronomica della comunit\u00e0 locale che ha esportato questa particolarissima pietanza in tutto il mondo.\nIl piatto viene celebrato ogni anno nell'omonima sagra (28 e 29 dicembre).\nNel 2015 \u00e8 stata richiesta la certificazione P.A.T..\nVoci correlate.\nMonte San Giacomo"}
{"id": "341410", "revid": "1610933", "url": "https://it.wikipedia.org/wiki?curid=341410", "title": "Gallina", "text": ""}
{"id": "341416", "revid": "4327", "url": "https://it.wikipedia.org/wiki?curid=341416", "title": "Arma cantante", "text": ""}
{"id": "341417", "revid": "2210568", "url": "https://it.wikipedia.org/wiki?curid=341417", "title": "Raimondo Orsini del Balzo", "text": "Fu principe di Taranto, duca di Bari e Benevento, conte di Bisceglie, Lecce e Soleto, signore di Altamura, Gallipoli, Martina Franca, Nard\u00f2, Oria, Ostuni, Otranto, Tricase e Ugento, gran connestabile del Regno di Napoli e Gonfaloniere della Chiesa.\nBiografia.\nRaimondello fu il secondo figlio di Nicola Orsini (1331-1399), 3\u00ba conte di Nola, gran giustiziere e cancelliere del Regno di Napoli, e di Giovanna di Sabrano, nonch\u00e9 nipote di Sveva del Balzo, sorella del pi\u00f9 famoso Raimondo. La nonna vendette tutti i suoi gioielli per farlo diventare cavaliere e condottiero. All'et\u00e0 di otto anni lo accompagn\u00f2 dal prozio Raimondo nel castello di Casaluce, dove il giovane Raimondello cap\u00ec per la prima volta l'importanza dell'arte militare come valore celebrativo di una casata. Aggiunse al suo cognome Orsini quello dei Del Balzo (quindi Orsini del Balzo) in quanto venne adottato dallo zio Raimondo del Balzo e dalla moglie Isabella d'Apia, contessa di Campagna e Casaluce, per dare loro una discendenza.\nFu alleato di Luigi I d'Angi\u00f2-Valois e, su suo consiglio, spos\u00f2 nel 1384 Maria d'Enghien, contessa di Lecce, ingrandendo notevolmente il proprio dominio aggiungendo alla contea di Soleto, la contea di Lecce e il principato di Taranto. Quest'ultimo includeva ormai tutta la penisola salentina ed il principe vi govern\u00f2 quasi indipendentemente dal re, diventando il feudatario pi\u00f9 ricco d'Italia, con entrate che superavano quelle dello stesso re di Napoli.\nAlla morte di Luigi I d'Angi\u00f2-Valois (20 settembre 1384), Raimondello prosegu\u00ec nella sua politica a favore degli Angioini, sostenendo il di lui figlio Luigi II d'Angi\u00f2-Valois ed accorrendo nel marzo del 1385 in difesa di papa Urbano VI, minacciato da Carlo III d'Angi\u00f2-Durazzo. Grazie all'intervento armato di Raimondello, il pontefice venne liberato dall'assedio di Nocera e, ritiratosi a Genova, con una bolla pontificia concesse al conte Orsini del Balzo licenza di costruire un convento con ospedale e chiesa \"sub vocabulo Sanct\u00e6 Chatarin\u00e6\" in San Pietro di Galatina.\nVerso la fine del XIV secolo ordin\u00f2 la costruzione della Basilica di Santa Caterina d'Alessandria a Galatina. Egli stesso vi \u00e8 ritratto all'interno insieme col figlio Giovanni Antonio. Vi si conserva una reliquia (un dito) di Santa Caterina d'Alessandria, portata in Puglia da Raimondello dal monastero sul Monte Sinai, dove vi \u00e8 il corpo della santa. Si narra che Raimondello, recatosi di persona in pellegrinaggio presso il monastero egiziano, nell'atto di baciare la mano del corpo mummificato della santa in segno di venerazione, abbia sottratto un dito della salma staccandolo con un morso e nascondendolo in bocca fino al suo rientro in Italia. Un'altra opera importante da lui voluta e commissionata fu l'omonima guglia a Soleto, un magnifico campanile in stile tardo gotico.\nRaimondello mor\u00ec il 17 gennaio 1406 mentre difendeva Taranto dall'assedio apportato dal re Ladislao d'Angi\u00f2-Durazzo.\nAlla sua morte, Maria d'Enghien prosegu\u00ec l'opera del marito facendo riempire di affreschi la chiesa di Santa Caterina con nuove maestranze da Napoli. Dopo la sua morte i lavori vennero proseguiti dal loro figlio Giovanni Antonio e dalla moglie Anna Colonna, come testimoniato dallo stemma degli Orsini del Balzo inquartato con quello dei Colonna sia nella chiesa di Santa Caterina che sull'ultimo ordine della Guglia di Soleto.\nDiscendenza.\nRaimondo Orsini del Balzo si spos\u00f2 nel 1384 con Maria d'Enghien, da cui ebbe:\nEbbe inoltre un figlio illegittimo, Angelo (1370-1421), da lui non cresciuto, che fu conte di Toscanella."}
{"id": "341418", "revid": "838137", "url": "https://it.wikipedia.org/wiki?curid=341418", "title": "Arma di comunit\u00e0", "text": "In araldica, si definiscono \u00abarmi di comunit\u00e0\u00bb quelle adottate sia dagli enti pubblici (Comuni, Province, etc.), sia quelle proprie di qualunque gruppo di individui riuniti per un fine particolare (Corporazioni, Confraternite, Societ\u00e0, etc.), per le quali \u00e8 preferibile il termine di armi sociali.\nIn questo insieme si possono far rientrare anche le armi degli Ordini religiosi e quelle dei Corpi e Reparti militari."}
{"id": "341419", "revid": "74801", "url": "https://it.wikipedia.org/wiki?curid=341419", "title": "V\u00e4ttern", "text": "Il V\u00e4ttern \u00e8 il secondo lago pi\u00f9 grande della Svezia. \u00c8 situato nella parte meridionale del Paese ed \u00e8 collegato tramite il canale di G\u00f6ta al lago V\u00e4nern, il pi\u00f9 vasto dello stato scandinavo.\nLa profondit\u00e0 media \u00e8 pari a . Il lago ha un perimetro di circa e un volume d'acqua di circa . Dal lago origina il fiume Motala, che nasce nei pressi della citt\u00e0 omonima e sfocia nel mar Baltico.\nNel lago si trova l'isola di Visings\u00f6, situata al largo di Gr\u00e4nna; fra le citt\u00e0 che si affacciano sulle sue rive vi sono Vadstena, J\u00f6nk\u00f6ping, Hjo, Askersund, \u00c5mmeberg e Karlsborg."}
{"id": "341421", "revid": "838137", "url": "https://it.wikipedia.org/wiki?curid=341421", "title": "Arma di concessione", "text": "In araldica, si definiscono armi di concessione le pezze araldiche ricevute, per ricompensa di servigi particolari o come titolo onorifico, da re, imperatori o altri organi di particolare importanza.\nLe armi ricevute in concessione venivano aggiunte a quelle delle famiglie beneficiarie ed erano poste, nello stemma, nelle posizioni araldicamente dominanti, quali il capo, o il primo (e quarto) quartiere dell'inquartato, e cos\u00ec via."}
{"id": "341422", "revid": "4327", "url": "https://it.wikipedia.org/wiki?curid=341422", "title": "Arma simbolica", "text": ""}
{"id": "341423", "revid": "124465482", "url": "https://it.wikipedia.org/wiki?curid=341423", "title": "Scarpa d'oro", "text": "La Scarpa d'oro \u00e8 un riconoscimento calcistico conferito al giocatore che, durante la stagione calcistica europea, ha ottenuto il miglior punteggio calcolato moltiplicando il numero di reti messe a segno in partite di campionato per il coefficiente di difficolt\u00e0 del campionato stesso.\nFino al 1991 veniva preso in considerazione il vero numero di segnature, permettendo spesso la vittoria del trofeo a giocatori che militavano in competizioni nazionali di minor prestigio. Dal 1992 al 1996 il premio non \u00e8 stato assegnato. Con l'introduzione (dall'edizione del 1997) della ponderazione in base al coefficiente UEFA, la \"Scarpa d'oro\" \u00e8 stata vinta da svariati attaccanti, militanti in campionati di variegata difficolt\u00e0.\nLo stesso giocatore pu\u00f2, nel corso della stessa stagione, cambiare squadra o anche competizione; generalmente i gol segnati sono sempre validi per l'assegnazione del punteggio in graduatoria. L'eccezione si verifica in caso il giocatore militi in campionati che si giochino in stagioni diverse, per esempio i campionati nordici quali quelli di Svezia, Norvegia, che si giocano principalmente in estate, e quelli classici come la Serie A, la Premier League o la Bundesliga, che si giocano invece in inverno e primavera. In questo caso la somma delle segnature non pu\u00f2 essere attuata.\nAlbo d'oro.\nDal 1968 al 1991.\nTra 1968 e il 1991, la Scarpa d'oro \u00e8 stata assegnata al migliore marcatore tra tutti i campionati europei, senza pesare la difficolt\u00e0 dei campionati nei quali i cannonieri hanno segnato.\nDal 1992 al 1996.\nLa Scarpa d'oro non fu assegnata ma i migliori marcatori europei in questo quinquennio furono:\nDal 1997 a oggi.\nI vincitori della Scarpa d'oro dall'introduzione del nuovo sistema di punteggio basato sul coefficiente UEFA. Valgono 2 punti i gol realizzati nei campionati piazzati dal primo al quinto posto, 1,5 quelli realizzati nei campionati piazzati tra la sesta e la ventiduesima posizione, 1 tutti gli altri.\nPlurivincitori.\nVincitori di 6 edizioni:\nVincitori di 4 edizioni:\nVincitori di 2 edizioni:"}
{"id": "341424", "revid": "1543377", "url": "https://it.wikipedia.org/wiki?curid=341424", "title": "Mappa", "text": "Una mappa \u00e8 una rappresentazione semplificata dello spazio che evidenzia relazioni tra componenti (oggetti, regioni) di quello spazio. Una mappa \u00e8 comunemente una rappresentazione bidimensionale, geometricamente accurata, di uno spazio tridimensionale, come ad esempio una carta geografica. Pi\u00f9 in generale, le mappe possono essere usate per rappresentare qualsiasi propriet\u00e0 locale del mondo o parte di esso, o qualsiasi altro spazio, anche mentale o concettuale.\nGeografia.\nLa mappa nella topografia \u00e8 la rappresentazione grafica di una zona di territorio, riprodotta in scala.\nEtimologia del termine.\nLa \"mappa\", nella Roma antica era un panno di lino usato come tovagliolo sulle tavole patrizie. Era detto mappa anche il drappo rosso con il quale i bestiari eccitavano il toro nel circo, come pure il panno che l'imperatore o i magistrati gettavano nell'arena per dare inizio alle corse.\nNell'era volgare, la mappa entr\u00f2 nel rituale liturgico cristiano, per ricoprire gli altari. Nel tardo impero il termine pass\u00f2 ad indicare i libri e gli editti scritti su tela. Gli antichi agronomi chiamarono mappe (perch\u00e9 eseguite spesso su tela) ogni rappresentazione grafica di una zona di terreno. Di qui l'uso moderno della parola.\nMappe catastali.\nLe \"mappe particellari\" (spesso chiamate comunemente \"mappe catastali\") costituiscono particolari documenti del catasto in cui vengono descritti i possessi fondiari e le particelle in cui essi si immaginano scomposti.\nIl territorio di ogni comune \u00e8 suddiviso in fogli catastali progressivamente numerati da nord ad est, ciascuno dei quali comprende graficamente le singole particelle di territorio.\nOgni particella identifica la minima unit\u00e0 impositiva, riferita al tipo di coltura a al soggetto titolare di diritti su di essa.\nL'identificazione di un immobile o un terreno attraverso gli estremi riportati nelle mappe catastali \u00e8 necessario per qualsiasi atto giuridico costitutivo, estintivo o modificativo di diritti reali.\nVedi anche Mappa catastale"}
{"id": "341425", "revid": "41986", "url": "https://it.wikipedia.org/wiki?curid=341425", "title": "Che-shi", "text": ""}
{"id": "341426", "revid": "104458", "url": "https://it.wikipedia.org/wiki?curid=341426", "title": "Biglen", "text": "Biglen (toponimo tedesco) \u00e8 un comune svizzero di 1\u00a0749 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBiglen \u00e8 servita dall'omonima stazione sulle ferrovia Burgdorf-Thun.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "341427", "revid": "1005847", "url": "https://it.wikipedia.org/wiki?curid=341427", "title": "Legittima difesa (diritto internazionale)", "text": "La legittima difesa, nell'ambito del diritto internazionale, \u00e8 un principio giuridico secondo il quale uno Stato aggredito da altra entit\u00e0 ha il diritto a difendersi da tali aggressioni.\nEsso \u00e8 stato codificato nell'art. 51 della Carta delle Nazioni Unite. Prima della stipulazione di detto trattato internazionale, varie manifestazioni della prassi internazionale (la pi\u00f9 famosa, il \"caso Caroline\") avevano dimostrato la necessit\u00e0 di una norma che a livello del diritto ammettesse il ricorso a questo istituto giuridico.\nStoria.\nIl caso Caroline.\nNel 1837, durante l'insurrezione del Canada contro la Gran Bretagna, un gruppo di cittadini americani, in aiuto dei cittadini canadesi ed insieme ad alcuni di questi, aveva occupato un'isola nel fiume Niagara che faceva parte del territorio canadese e utilizzava una nave americana, denominata Caroline, per trasportare viveri ed armi dalla riva americana del Niagara all'isola da questo occupata. Nella notte del 29 dicembre 1837 un gruppo di soldati britannici penetr\u00f2 in territorio americano e distrusse la nave Caroline, ancorata presso la riva americana del fiume. Negli scontri rimasero uccisi due cittadini americani che si trovavano a bordo della nave.\nAlle rimostranze americane l'ambasciatore britannico addusse come giustificazione principale dell'attacco la \u201c\"necessity of self-defence and self-preservation\"\u201d. Gli Stati Uniti non accettarono questa giustificazione, ma la controversia avrebbe finito probabilmente con l'estinguersi, se il 12 novembre 1840 non fosse stato arrestato a New York un cittadino britannico di nome McLeod con l'imputazione di omicidio e incendio, proprio in relazione alla distruzione della Caroline. Il governo britannico, infatti, invi\u00f2 attraverso il suo ambasciatore a Washington una protesta al Segretario di Stato americano, chiedendo il rilascio di McLeod perch\u00e9, secondo il governo britannico, la distruzione della Caroline costituiva \u201c\"a public act of persons in Her Majesty's service, obeying the order of their superior Authorities\"\u201d. Ovviamente nel corso dello scambio di lettere relative all'arresto di McLeod vennero di nuovo ripetute le posizioni dei due governi rispetto alla distruzione della Caroline. \u00c8 a questo punto che il Segretario di Stato americano Webster precis\u00f2, con parole rimaste famose, i limiti in cui era giustificato l'uso della forza in legittima difesa, affermando che il governo britannico avrebbe dovuto dimostrare: \nIl \"Patto della Societ\u00e0 delle Nazioni\".\nProprio i limiti ricavabili dalla dichiarazione resa dal Segretario di Stato Webster costituiscono oggi quei tratti tipizzanti l'uso della forza in legittima difesa, venuti a consolidarsi nel diritto internazionale generale attraverso una prassi costante dei membri della comunit\u00e0 internazionale. Progressivamente, inoltre, cominci\u00f2 ad affermarsi nella comunit\u00e0 internazionale la convinzione che l'uso della forza incontrasse determinati limiti, convinzione che divenne sempre pi\u00f9 forte col passare degli anni, tanto da essere poi cristallizzata nel Patto della Societ\u00e0 delle Nazioni del 1918 e nel Patto di Parigi, o Patto Kellogg-Briand, del 1928.\nIn entrambi i Patti gli Stati firmatari si impegnarono a rinunciare alla guerra come strumento di politica internazionale in determinati casi; pur nella novit\u00e0 della portata di tale obbligo \u00e8 bene per\u00f2 sottolineare come l'espresso riferimento alla guerra lasciasse impregiudicata la possibilit\u00e0 di ricorrere ad ogni altro uso della forza da parte degli Stati, in quanto ci\u00f2 non costituiva il contenuto di uno specifico divieto. Inoltre, relativamente al diritto alla legittima difesa, \u00e8 bene osservare come nessuna previsione espressa comparisse nei Patti. Indicazioni utili ai nostri fini possono per\u00f2 essere tratte dal discorso tenuto alla \u201c\"American Society of International Law\"\u201d dal Segretario di Stato Kellogg il 28 aprile 1928 per illustrare il progetto americano del Patto di Parigi.\nEgli fece notare come un'espressa riserva relativa al diritto di legittima difesa fosse superflua, dal momento che: \nTale discorso, suffragato e sostenuto anche dalle posizioni di molti altri Stati, venute in rilievo attraverso note e dichiarazioni rese al momento della sottoscrizione del Patto di Parigi, sono tappe indicative di un processo che ha progressivamente portato ad una prima e originaria affermazione dell'esistenza di un diritto consuetudinario di legittima difesa, come diritto inerente ad ogni Stato sovrano che \u00e8 libero indipendentemente dalle disposizioni di qualunque trattato di difendere il proprio territorio da attacchi esterni.\nLa Carta delle nazioni Unite e la crisi del canale di Suez.\nVarie e successive manifestazioni della prassi hanno poi contribuito a delineare ulteriormente i contorni ed i limiti di tale diritto, fino ad arrivare ad avvertire l'esigenza di un consolidamento attraverso l'inserimento di un apposito articolo nella Carta delle Nazioni Unite del 1945. Nel corso del XX secolo tra le vicende in cui venne invocato l'istituto pu\u00f2 essere ricordata la seduta in seno al Consiglio di Sicurezza nel luglio del 1951 ove venne discussa la proposizione di restrizioni imposte dall'Egitto al passaggio nel Canale di Suez delle navi dirette verso porti israeliani, invocando l'art. 51 della \"Carta delle Nazioni Unite\".\nL'Egitto cerc\u00f2 di giustificare tali restrizioni con il ricorso ai principi della \u201c\"self-defence\"\u201d e della \u201c\"self-preservation\"\u201d, e pur ricordando l'art. 51 si espresse in termini che potevano essere interpretati come favorevoli all'allargamento del contenuto della facolt\u00e0 concessa agli stati di ricorrere all'uso della forza al di l\u00e0 dei limiti indicati dall'art. 51, ma Gran Bretagna e Paesi Bassi, oltre che ovviamente Israele, affermarono che l'art. 51 aveva posto al diritto di legittima difesa i limiti indicati nello stesso articolo. Nello stesso senso si sono espressi altri Stati sia nel Consiglio di Sicurezza che nell'Assemblea generale delle Nazioni Unite.\nMa \u00e8 stato soprattutto in occasione delle discussioni sui principi di diritto internazionale relativi alle relazioni amichevoli e alla cooperazione tra Stati e sulla questione relativa alla definizione di aggressione che numerosi Stati, sia nelle riunioni di Comitati speciali, sia nelle varie sessioni della sesta commissione dell'Assemblea generale hanno riconosciuto che il contenuto e le modalit\u00e0 di esercizio della facolt\u00e0 concessa agli stati di ricorrere all'uso della forza per legittima difesa vanno dedotti esclusivamente dall'art. 51.\nLe fonti.\nLa Carta delle Nazioni Unite.\nLe proposte di Dumbarton Oaks, in realt\u00e0, non contenevano alcuna disposizione relativa alla legittima difesa. Cina e Turchia sollevarono la relativa questione, ma furono gli Stati Uniti ad identificare i veri termini del problema, e cio\u00e8 che il divieto di cui al futuro articolo 2 poteva essere incompatibile con la legittima difesa e che perci\u00f2, bench\u00e9 la legittima difesa fosse ritenuta implicita nella Carta, poteva essere opportuna un'espressa disposizione in proposito.\nGli Stati Uniti elaborarono cos\u00ec una nuova proposta regolante l'uso della forza in legittima difesa assieme ad una delegazione britannica, proposta che super\u00f2 il vaglio di tutte le grandi potenze, anche se l'Unione Sovietica propose di aggiungervi un inciso che accentuasse il carattere provvisorio della legittima difesa, nel senso che il suo esercizio fosse ammesso solo nell'ipotesi che un attacco armato si verificasse prima che il Consiglio di Sicurezza avesse preso le misure necessarie per il mantenimento della pace e della sicurezza internazionale.\nIl 20 maggio 1945 le cinque grandi potenze si accordarono finalmente su di un testo che, almeno nella versione inglese, corrisponde all'attuale testo dell'articolo 51. Esso infatti si limiterebbe a riconoscere ed a confermare in una particolare ipotesi, la difesa contro un attacco armato, il diritto di legittima difesa ammesso dal diritto internazionale consuetudinario; di conseguenza e indipendentemente da qualunque interpretazione da dare all'art. 51, quest'ultimo regolerebbe soltanto la legittima difesa contro un attacco armato e comunque non potrebbe costituire per gli Stati membri delle Nazioni Unite un limite al contenuto della legittima difesa quale previsto e regolato dal diritto consuetudinario.\nQuesta opinione \u00e8 stata enunciata soprattutto dalla dottrina anglosassone per attenuare la limitazione del ricorso alla legittima difesa solo come reazione contro un attacco armato, come disciplinata nell'articolo 51, presupponendo a tale scopo che il diritto internazionale consuetudinario ammette la legittima difesa preventiva, quanto meno in quei limiti indicati dal Segretario di Stato Webster in occasione del caso Caroline; a tale considerazione \u00e8 coordinata per lo pi\u00f9 un'interpretazione del divieto del ricorso all'uso della forza nelle relazioni internazionali, ex art. 2(4) della Carta, tendente a negare che la legittima difesa preventiva rientri nell'oggetto di tale divieto.\nCi occuperemo delle problematiche relative alla legittima difesa preventiva pi\u00f9 in l\u00e0, mentre ai fini del presente paragrafo interessa sottolineare che, comunque vada intesa la qualificazione attribuita dall'art. 51 al diritto di legittima difesa, e anche se si debba vedere in essa un riferimento al diritto di origine consuetudinaria preesistente alla carta, non si vede come da essa si possa dedurre l'impossibilit\u00e0 per una norma convenzionale, quale l'art. 51 della Carta, di disciplinare ed anche limitare l'esercizio di tale diritto. \u00c8 infatti pacifico che l'ordinamento delle Nazioni Unite costituisce un ordinamento speciale rispetto all'ordinamento internazionale e, pertanto, nella misura in cui deroghi al diritto internazionale generale, prevale su esso.\nTaluni autori hanno opposto alla tesi sopra esposta un presunto carattere cogente della norma consuetudinaria relativa alla legittima difesa; posto che l'esatta identificazione di norme internazionali cogenti \u00e8 molto discussa in dottrina e che l'inclusione tra di esse della norma relativa alla legittima difesa non \u00e8 pacifica, tale norma qualunque ne sia il contenuto, potrebbe considerarsi violata solo se una norma convenzionale sottraesse per intero agli Stati il diritto di reagire in legittima difesa, ipotesi questa che non si verifica nell'art. 51, che si limita a regolamentare l'uso della forza in legittima difesa, circoscrivendone l'utilizzo alla sola ipotesi di reazione contro un attacco armato.\nInoltre, la prassi delle Nazioni Unite ha sempre negato che si possa ricorrere alla legittima difesa al di l\u00e0 dei limiti espressamente stabiliti dall'art. 51.\nL'articolo 51.\nDopo aver brevemente tracciato i lineamenti storico-evolutivi della facolt\u00e0 di reagire in legittima difesa nel diritto internazionale consuetudinario, ed averne precisato i rapporti con l'articolo 51 della Carta delle Nazioni Unite, \u00e8 opportuno procedere ad un'analisi dell'articolo stesso, evidenziandone i profili problematici.\nIl diritto \u201cnaturale\u201d alla difesa.\nL'art. 51 esordisce definendo il diritto di legittima difesa quale \u201c\"inherent right\"\u201d. Questa qualificazione ha creato una profonda spaccatura in dottrina: una parte ha infatti utilizzato tale dato testuale per argomentare in favore della tesi secondo cui tale diritto esisterebbe a prescindere da quanto statuito dalla Carta delle Nazioni Unite e quindi soprattutto a prescindere dall'essere stati vittima o meno di un attacco armato. \u201cInerente\u201d, sinonimo di \u201cpreesistente\u201d, porta tale parte di dottrina ad affermare che il diritto degli Stati di reagire in legittima difesa non avrebbe bisogno di essere contenuto in una norma pattizia, perch\u00e9 gi\u00e0 regolato dal diritto consuetudinario. Questi autori criticano fermamente Kelsen, secondo il quale invece \u201c\"the right [of self-defence] has no other content than the one determined by art. 51\"\u201d.\nSecondo la dottrina dominante, invece, il termine \u201c\"inherent\"\u201d non pu\u00f2 essere inteso nell'accezione sopra riportata; ad esso va attribuito un significato diverso, tendente a sottolineare l'inerenza dell'istituto della legittima difesa alla nozione di Stato sovrano. Questa asserzione trova supporto nella prassi: come \u00e8 stato gi\u00e0 evidenziato fu espressa dal Segretario di Stato americano Kellogg il 28 aprile 1928, in occasione di un discorso di presentazione della proposta americana per la stipulazione del Patto di Parigi e dalla nota del 23 giugno 1928, e ribadita nella elaborazione delle proposte per il negozio di Dumbarton Oaks.\nLa discussione dottrinaria in questione \u00e8 indissolubilmente legata alla questione relativa i rapporti tra diritto consuetudinario ed art. 51, cui rimandiamo per ulteriori profili problematici; in questa sede baster\u00e0 ricordare che la Corte internazionale di giustizia nel 1986, con la sentenza sulle attivit\u00e0 militari e paramilitari in e contro il Nicaragua, ha dato un ulteriore significato della legittima difesa come \u201c\"inherent right\"\u201d . Secondo la Corte, i compilatori della Carta, consapevoli dell'esistenza di un diritto di legittima difesa di natura consuetudinaria, hanno voluto preservarlo, almeno nello spirito. \u00c8 questa un'interpretazione che, se accolta, eliminerebbe la presunta forbice tra art. 51 e diritto consuetudinario, in quanto il primo incarnerebbe il secondo.\nIl presupposto dell'\"attacco armato\".\nL'espressione \u201c\"attacco armato\"\u201d rappresenta la nozione chiave del concetto di legittima difesa ex art. 51. Dalla sua interpretazione dipende la qualificazione dell'uso della forza come lecito o meno. Viene quindi da s\u00e9 che la ricerca di un'opinione univoca sul punto \u00e8 ardua e presenta molte spigolature, per una serie di fattori che spesso si intrecciano con la politica pi\u00f9 che con il diritto vero e proprio. \u00c8 nostra intenzione presentare una carrellata delle interpretazioni che si sono susseguite nel tempo sul punto in questione, cercando di essere il pi\u00f9 possibile esaustivi ed obiettivi nel valutarle alla luce del diritto vivente.\nNella Carta delle Nazioni Unite non \u00e8 riscontrabile alcuna definizione dell'espressione \u201cattacco armato\u201d n\u00e9 di \u201caggressione\u201d, nonostante tali termini siano utilizzati negli articoli 1(1) , 39, 51 e 53. Questo problema ha trovato una parziale soluzione con l'adozione da parte dell'Assemblea generale della Risoluzione 3314 (XXIX) relativa alla Dichiarazione di principi sulla \u201c\"Definition of Aggression\"\u201d in data 14 dicembre 1974; parziale perch\u00e9 tale risoluzione detta la definizione di atto di aggressione come da art. 39, mentre tace su quella di attacco armato ex art. 51. I due concetti non sono infatti coincidenti: l'attacco armato \u00e8 una tipologia qualificata e pi\u00f9 ristretta dell'aggressione.\nQuesto assunto trova conferma nei \"travaux pr\u00e9paratoires\": nel Comitato speciale che si occup\u00f2 della stesura della Dichiarazione di principi concernente la definizione di aggressione, gli Stati Uniti, sostenuti da altri Paesi occidentali, si opposero fortemente a chi avrebbe voluto che nella risoluzione ci fosse anche un riferimento all'attacco armato ed espressero, concordemente all'Unione Sovietica, la teoria secondo la quale le nozioni di \u201c\"act of aggression\"\u201d e quella di \u201c\"armed attack\"\u201d non sono coincidenti.\nLa Corte internazionale di giustizia, nel citato caso Nicaragua, non ha contribuito ad alcuna chiarificazione in proposito. Sul punto, la Corte si \u00e8 limitata a rimarcare che: \u201c\"[t]here appears now to be general agreement on the nature of the acts which can be treated as constituting armed attacks\"\u201d. Questa affermazione, piuttosto sorprendente se si pensa al susseguirsi di sforzi infruttuosi volti a ricercare una definizione quanto pi\u00f9 uniforme ed univoca possibile di attacco armato, non \u00e8 infatti seguita da un'interpretazione della Corte del termine in questione.\nA dispetto dell'opinione della Corte, la dottrina \u00e8 profondamente divisa sul significato da attribuire all'espressione \u201cattacco armato\u201d. Dal significato squisitamente letterario del termine si evince che deve trattarsi di un uso della forza armata, caratterizzato per\u00f2 da due elementi, uno quantitativo ed uno qualitativo. Quanto al primo, \u00e8 chiaro che l'uso della forza armata, per costituire un \u201cattacco armato\u201d ai sensi dell'art. 51 deve assumere una certa ampiezza ed una certa intensit\u00e0 che ne riveli l'intento offensivo: non costituiscono infatti attacco armato n\u00e9 gli incidenti di frontiera, n\u00e9 azioni militari di carattere isolato. Quanto all'elemento qualitativo, deve trattarsi di un uso della forza che costituisca un fatto illecito in base alla Carta, ossia che violi l'art. 2(4), sempre che non ricorra una causa di esclusione dell'illiceit\u00e0 prevista dalla Carta stessa o dal diritto internazionale generale.\nInfine, deve trattarsi di un uso della forza armata nei rapporti tra Stati: a commettere l'illecito deve essere uno Stato, dal momento che su di loro incombe l'obbligo di non ricorrere all'uso della forza ex art. 2(4), e sempre uno Stato deve subirlo, dato l'esplicito riferimento dell'art. 51 all'uso della forza contro un membro delle Nazioni Unite. Cos\u00ec, obiettivo di un attacco armato deve essere il territorio di uno Stato, includendo persone o propriet\u00e0 all'interno di tale territorio. Resta quindi escluso che possa costituire un attacco armato ai sensi dell'art. 51 l'uso della forza nelle guerre civili o contro privati stranieri.\nLe posizioni sopra enunciate possono riassumersi nella ben nota statuizione di Kelsen secondo cui \u201c\"[\u2026] this article applies only in case of an armed attack. The right of self-defence must not be exercised in case of any other violation of the legally protected interests of a Member\"\u201d. Da questo assunto derivano due importanti corollari, sui quali la dottrina si mostra pi\u00f9 che mai divisa: se non si pu\u00f2 reagire in legittima difesa tranne che al verificarsi di un attacco armato, vuol dire che tale attacco deve aver gi\u00e0 avuto corso, o quanto meno deve essere in corso al momento della reazione: non sarebbe ammissibile quindi la legittima difesa preventiva. Se poi di solo attacco armato sferrato da uno Stato nei confronti di un altro Stato deve trattarsi, non potrebbe essere considerata legittima una reazione ex art. 51 ad un'aggressione indiretta.\nL'aggressione indiretta.\nQuello dell'ammissibilit\u00e0 del ricorso all'uso della forza in legittima difesa in seguito ad un'aggressione cosiddetta \"indiretta\" \u00e8 un tema molto delicato, che vede la dottrina pi\u00f9 che mai divisa: da un lato si schierano quegli autori che la considerano ammissibile nel diritto internazionale attuale o comunque compatibile con la disciplina dell'art. 51; dall'altro, quella parte della dottrina che nega tale possibilit\u00e0. Prima di entrare nel merito delle due teorie \u00e8 opportuno fare i necessari distinguo e chiarire cosa si intenda in questa sede per aggressione indiretta ai fini dell'art. 51.\nPur precisando che nel corso dei lavori preparatori che hanno portato all'adozione della citata Dichiarazione di principi sulla Definizione di aggressione il Comitato speciale ha sempre trattato separatamente, come questioni diverse, la fattispecie dell'aggressione ideologica ed economica, \u00e8 bene tenere invece presente che nell'arco degli anni sotto la terminologia \u201caggressione indiretta\u201d si \u00e8 cercato di racchiudere tipologie eterogenee: alcuni autori hanno infatti tentato di includervi proprio la cosiddetta \"aggressione ideologica\" ed \"economica\", individuando nella mancanza di un uso diretto della forza l'elemento caratterizzante della figura, senza bisogno di ulteriori specificazioni. La fattispecie era oltremodo sfumata, e la domanda se ad un'aggressione indiretta si potesse rispondere in legittima difesa ex art. 51 rimaneva assorbita dall'indeterminatezza in cui era immersa l'intera questione.\nIn data 14 dicembre 1974, come precedentemente detto, l'Assemblea generale delle Nazioni Unite approva con la risoluzione 3314 (XXIX) la Dichiarazione di principi sulla definizione di aggressione; tale atto ha costituito un momento interessante in quanto, pur essendo privo di efficacia vincolante, \u00e8 indicativo ai fini dell'individuazione dell\"'opinio juris\" degli Stati in materia. L'art. 3 della suddetta risoluzione presenta una serie di casi tipizzati come \u201c\"acts of aggression\"\u201d; alla lettera g) pu\u00f2 leggersi che costituisce un atto di aggressione \u201c\"the sending by or on behalf of a State of armed bands, groups, irregulars or mercenaries, which carry out acts of armed force against another State of such gravity as to amount to the acts listed above, or its substantial involvement therein\"\u201d.\nLa dottrina ha individuato nel testo dell'art 3(g) due distinte ipotesi: la prima riguarda l'invio da parte di uno Stato di bande armate, truppe irregolari e mercenari; la seconda \u00e8 racchiusa nella equivoca espressione \u201c\"its [i.e. dello Stato] substantial involvement therein\"\u201d. Analizziamo le due ipotesi separatamente.\nIl primo caso, quello dell'invio \u201c\"by or on behalf of a State\"\u201d di bande armate, truppe irregolari o mercenari nel territorio di un altro Stato per condurre operazioni militari, \u00e8 stato indicato dalla dottrina come un caso di aggressione diretta: laddove si provi lo stretto vincolo che lega tali bande armate allo Stato, l'aggressione da loro compiuta sarebbe sicuramente qualificabile come diretta, perch\u00e9 attribuibile in prima istanza allo Stato, piuttosto che alle bande prese singolarmente, le quali agirebbero come organi de facto dello Stato stesso; verrebbe infatti a mancare il requisito principale dell'aggressione indiretta, cio\u00e8 l'attribuibilit\u00e0 dell'aggressione esclusivamente in capo a privati, circostanza questa confermata anche dall'art. 8 del Progetto di articoli sulla responsabilit\u00e0 dello Stato adottato dalla Commissione del diritto internazionale del 2001. Elemento caratterizzante di questa ipotesi \u00e8 inoltre la comparabilit\u00e0 in termini di gravit\u00e0 di tali atti implicanti l'uso della forza a quelli enunciati nella Dichiarazione stessa. Le bande, i gruppi, le truppe o i mercenari agiranno quindi come organi di uno Stato commettendo atti di violenza contro un altro Stato tali da poter essere qualificati per la loro gravit\u00e0 come \u201c\"armed attack\"\u201d.\nLa seconda delle ipotesi previste dall'art. 3(g) \u00e8 quella in cui allo Stato \u00e8 attribuibile un \u201c\"substantial involvement\"\u201d nelle attivit\u00e0 poste in essere dai suddetti gruppi, bande, truppe o mercenari. L'espressione indica la mera assistenza a soggetti privati che preparano o portano avanti operazioni militari contro un altro Stato. Perch\u00e9 si verifichi questa ipotesi \u00e8 necessario il concorso di due elementi: la gravit\u00e0 degli atti compiuti dai soggetti privati e la natura delle attivit\u00e0 svolte dallo Stato, ovviamente diverse dall'invio, riconducibili al \u201c\"substantial involvement\"\u201d . Quali debbano essere tali attivit\u00e0 non \u00e8 di semplice ed univoca individuazione. Si richiede a tal proposito un comportamento statale volto a concorrere all'atto ostile, consistente ad esempio nell'addestramento, nel finanziamento, nella concessione di facilitazioni o di appoggio logistico a bande armate, gruppi, truppe irregolari o mercenari. La dottrina \u00e8 invece divisa sulla circostanza che possa costituire un \u201c\"act of aggression\"\u201d la semplice acquiescenza resa dallo Stato alle attivit\u00e0 dei suddetti gruppi o bande. All'appoggio delle bande armate deve inoltre sempre seguire un attacco contro uno Stato, non costituendo altrimenti la condotta statale in s\u00e9 un illecito internazionale.\nPer quanto riguarda poi la gravit\u00e0 degli atti posti in essere dalle bande armate, infine, \u00e8 necessario ricordare che essi devono essere di portata tale da equivalere ad un attacco armato da parte di uno Stato. Dette le caratteristiche dell'aggressione indiretta, resta da chiedersi se uno Stato che la subisca possa reagire in legittima difesa ex art. 51. Chiamata a dare una soluzione al problema, la Corte internazionale di giustizia, nel caso Nicaragua contro Stati Uniti, ha fornito una risposta negativa. Nell'ottica della Corte, l'art. 3(g) \u201c\"may be taken to reflect customary law\"\u201d e le due ipotesi ivi comprese ben quindi possono essere considerate appartenenti al diritto internazionale generale attuale; mentre, per\u00f2, l'invio di bande armate, gruppi, truppe irregolari o mercenari da parte dello Stato sarebbe inquadrabile come attacco armato attribuito allo Stato stesso e non ai privati cittadini, lo stesso non potrebbe invece dirsi per la semplice assistenza alle bande:\nSecondo quanto stabilito dalla Corte infatti:\ntale assistenza, nell'interpretazione della Corte:\nAlla luce di ci\u00f2 \u00e8 possibile concludere che un'aggressione indiretta, cos\u00ec come evidenziato dalla stessa sentenza resa dalla Corte, sarebbe s\u00ec qualificabile come illecito internazionale, e pi\u00f9 precisamente come \u201c\"act of aggression\"\u201d, ma non rientrerebbe in quella sottocategoria dell'aggressione che \u00e8 detta \u201c\"armed attack\"\u201d o \u201c\"agression arm\u00e9e\"\u201d, alla quale \u00e8 possibile reagire con l'uso della forza in legittima difesa. \u00c8 bene tenere presente come questa sentenza sia stata criticata da quella parte della dottrina favorevole invece all'ammissibilit\u00e0 di una reazione in legittima difesa in risposta ad un'aggressione indiretta.\nAnzitutto \u00e8 stato fatto notare come la fattispecie dell'appoggio sia sempre stata trattata congiuntamente a quella dell'invio, da parte dello Stato, di bande armate o truppe irregolari in danno di un altro Stato, sotto il profilo di una loro riconduzione nella nozione di aggressione; la fattispecie considerata, che pur sarebbe stata ritenuta illegittima sotto il diritto generale, senza bisogno di ulteriori pattuizioni, \u00e8 stata invece sempre considerata tra le forme pi\u00f9 gravi di aggressione, come dimostra anche il Codice dei crimini contro la pace e la sicurezza internazionali del 1996, predisposto dalla Commissione di diritto internazionale delle Nazioni Unite che, all'articolo 2(4), annovera tra le attivit\u00e0 che danno luogo a responsabilit\u00e0 internazionale di uno Stato l'appoggio a bande armate che compiono incursioni in altri Stati, oltre che l'organizzazione in prima persona, da parte dello Stato, di dette bande, o la partecipazione diretta dello Stato alle loro incursioni. Non andrebbe poi tralasciata la circostanza che anche l'art. 3(g) accomuna le due ipotesi, del \u201c\"sending by or on behalf of a State\"\u201d di bande armate e del \u201c\"substantial involvement therein\"\u201d, senza l'indicazione di effetti diversi al verificarsi dell'una o dell'altra ipotesi. Le due ipotesi sarebbero distinte sotto il profilo della fattispecie, ma si presenterebbero di uguale gravit\u00e0 e darebbero luogo allo stesso tipo di reazioni, altrimenti si svuoterebbe l'art. 3(g) di un reale significato.\nPer quanto concerne l'analisi della prassi statale, poi, sono due i casi citati in genere a sostegno dell'opinione sopra indicata: il conflitto vietnamita e le incursioni di Israele nei confronti del Libano e dei Paesi limitrofi. In quest'ultimo caso, il Consiglio di Sicurezza si \u00e8 espresso negando il preteso carattere di legittima difesa della reazione israeliana sul presupposto che Israele non avesse subito alcun attacco, senza scendere nel merito dell'ammissibilit\u00e0 o meno di una reazione armata laddove un attacco ci fosse effettivamente stato.\nMa la sentenza della Corte relativa al caso Nicaragua non ha incontrato solo dissensi; molti autori si sono trovati pienamente d'accordo con quanto statuito dalla Corte stessa, trovando nella sentenza un riflesso della prassi statale dal 1945 in poi e, quindi, che rispondesse al diritto internazionale consuetudinario formatosi sul punto. I sostenitori dell'impossibilit\u00e0 di ricorrere all'uso della forza in legittima difesa per rispondere ad un'aggressione indiretta criticano tale possibilit\u00e0 su due livelli distinti, quello del dato testuale e quello dell'analisi della prassi degli Stati.\nSotto il primo aspetto, tali autori fanno notare che l'art. 51, perch\u00e9 si possa reagire in legittima difesa, richiede il verificarsi di un attacco armato. Resterebbe da capire se l'appoggio a bande armate sia riconducibile a tale fattispecie. Secondo l'autorevole opinione di questa dottrina, la risposta dev'essere necessariamente negativa: le azioni dei gruppi armati andrebbero sempre tenute distinte dagli atti di assistenza o di acquiescenza dello Stato. Se le bande agiscono come individui privati, senza alcuna connessione, neanche ufficiosa, con l'organizzazione militare dello Stato e quest'ultimo si limita a dare loro vari tipi di assistenza o semplicemente tollera la presenza di questi gruppi sul suo territorio, la condotta delle bande armate non potrebbe costituire un atto illecito sotto il diritto internazionale perch\u00e9 non sarebbe possibile attribuirlo ad uno Stato. La condotta statale sarebbe s\u00ec internazionalmente illecita, ma non sarebbe assimilabile ad un attacco armato o ad un uso della forza giustificante una reazione ai sensi dell'art. 51: ci si troverebbe dinanzi a fattispecie diverse, che necessiterebbero di soluzioni differenti rispetto all'ipotesi tipica di attacco armato.\nSpostando l'attenzione all'esame della prassi degli Stati sul punto, questi autori citano a sostegno della propria tesi gli stessi casi riportati dalla dottrina che ammette invece la legittima difesa in risposta ad un attacco armato. Innanzitutto il conflitto vietnamita, che fu giustificato dal governo statunitense senza un esplicito riferimento all'aggressione indiretta per qualificare la condotta del Vietnam del Nord, ma chiarendo che un attacco armato si era verificato nel momento in cui il Vietnam del Nord aveva inviato nel Vietnam del Sud migliaia di infiltrati armati, seguiti da truppe regolari.\nIn secondo luogo viene citato il caso delle continue incursioni di Israele nel territorio degli Stati arabi confinanti, spesso configurate, pur senza riferirsi espressamente all'art. 51, come azioni difensive contro basi di guerriglieri e terroristi. In questi casi il Consiglio non ha mai accolto le giustificazioni israeliane, dichiarando anzi espressamente che le incursioni costituivano una violazione degli obblighi derivanti dalla Carta.\nViene inoltre citata la discussione svoltasi in seno al Consiglio di Sicurezza nel 1958 in seguito all'intervento di truppe americane in Libano e di truppe britanniche in Giordania, intervento richiesto dai governi dei due Paesi arabi per fronteggiare quella che secondo loro era un'aggressione indiretta da parte, rispettivamente, dell'Egitto e della Siria.\nLa dottrina che nega l'ammissibilit\u00e0 di una risposta armata ex art. 51 in seguito ad un'aggressione indiretta d\u00e0 particolare rilievo all'intervento della Svezia nel Consiglio di sicurezza, perch\u00e9 non orientato politicamente; il rappresentante svedese si espresse negando che nel caso del Libano si fosse verificato un attacco armato e che esistesse un conflitto internazionale ai sensi dell'art. 51. Poich\u00e9 si discuteva in punto di diritto e non in punto di fatto, questa affermazione andrebbe interpretata come un ostacolo all'applicabilit\u00e0 dell'art. 51 alle ipotesi di aggressione indiretta.\nL'ammissibilit\u00e0 della difesa preventiva.\nIl problema dell'ammissibilit\u00e0 della legittima difesa preventiva \u00e8 il riflesso, e la naturale conseguenza, del problema dei rapporti tra diritto internazionale generale e Carta delle Nazioni Unite. Sul punto verte un'accesa discussione in dottrina che impone di trattare l'argomento isolando le varie correnti di pensiero ed analizzandone i punti nodali, per poi arrivare ad una conclusione quanto pi\u00f9 soddisfacente possibile, compatibilmente con le zone d'ombra che il problema presenta. Cominciamo dall'analisi degli argomenti addotti da quella parte di dottrina che ammette la legittima difesa preventiva.\nIl Bowett parte dal presupposto che l'art. 51 lascia invariato il diritto consuetudinario preesistente, il quale ammetteva la legittima difesa preventiva, per poi portare a sostegno della propria tesi alcune manifestazioni della passi. La fondatezza di questa tesi \u00e8 stata gi\u00e0 da noi criticata e, comunque, la circostanza che il diritto internazionale consuetudinario ammetta la legittima difesa preventiva non \u00e8 affatto pacifico in dottrina. In questa sede \u00e8 opportuno per\u00f2 riportare le manifestazioni della prassi addotte generalmente a sostegno dell'opinione criticata.\nLa prima riguarda la discussione in seno al Consiglio di Sicurezza circa l'invasione del Kashmir da parte del Pakistan, avvenuta nel 1948; il governo pakistano la giustific\u00f2 qualificandola come una reazione resasi necessaria per prevenire un'offensiva militare indiana in quella regione, e quindi un'occupazione del Kashmir, che avrebbe messo in pericolo la sicurezza del Pakistan. \u00c8 stato per\u00f2 fatto notare da un'attenta dottrina che in questo caso il Pakistan non fece alcun riferimento all'art. 51 n\u00e9 qualific\u00f2 mai la sua azione come legittima difesa. Inoltre, nella successiva discussione, l'India, senza essere contraddetta, critic\u00f2 l'invasione pakistana del Kashmir proprio sulla base dell'art. 51, sostenendo che nessun attacco armato nei confronti del Pakistan era stato messo in atto.\nSi \u00e8 poi portata ad esempio un'affermazione della Commissione delle Nazioni Unite per l'energia atomica resa nel 1946 in cui si afferma che una violazione di un futuro ed eventuale trattato per il controllo dell'energia atomica \u201c\"might be of so grave a character as to give rise to the inherent right of self-defence recognized in Article 51 of the Charter of the United Nations\"\u201d. Da questa affermazione la succitata dottrina ha dedotto un riconoscimento da parte della Commissione della tesi secondo la quale l'art. 51 non precluderebbe la legittima difesa preventiva. Tale deduzione appare affrettata, se si esaminano i lavori della Commissione. Gli Stati Uniti proposero infatti un memorandum in cui, preoccupati dal fatto che la scoperta del \"nucleare\" rivoluzionasse il concetto di attacco armato, proponevano di modificarne la nozione \u201c\"in a manner appropriate to atomic weapons\"\u201d.\n\u00c8 quindi evidente che gli Stati Uniti avrebbero voluto allargare la nozione di attacco armato in uso fino a quel momento, quella ex art. 51, appunto, comprendendovi anche talune attivit\u00e0 preparatorie. Ma tale posizione non \u00e8 che indice del fatto che tali attivit\u00e0 non erano comprese nel concetto ordinario di attacco armato.\nVa inoltre considerato che non ogni violazione del trattato avrebbe comportato il diritto di reagire in legittima difesa: secondo la succitata affermazione, infatti, si richiede che tale violazione abbia un \u201c\"so grave character\"\u201d. Ora, il futuro trattato avrebbe dovuto contenere anche disposizioni volte a proibire l'uso di armi atomiche; una violazione di \u201c\"so grave character\"\u201d sarebbe ben potuta consistere nell'uso, appunto, di armi atomiche, uso che configurerebbe un attacco armato nel senso classico del termine. Non \u00e8 poi corretto attribuire un tale valore probatorio ad un rapporto di carattere provvisorio, tanto pi\u00f9 che il Consiglio di sicurezza, dopo aver discusso il rapporto, approv\u00f2 una risoluzione in cui riconobbe espressamente che ogni consenso accordato dai membri dello stesso Consiglio alle diverse parti del rapporto aveva carattere provvisorio. Queste manifestazioni della prassi non sembrano quindi avvalorare la tesi riportata. D'altra parte, la dottrina maggioritaria \u00e8 contraria a questa posizione, confutata mediante analisi del dato testuale ed attraverso un attento esame della prassi internazionale.\nIl dato testuale dell'art. 51 \u00e8 inequivocabile nel richiedere un attacco armato come condizione essenziale per reagire in legittima difesa, e non pu\u00f2 essere scavalcato. L'aggettivo \u201c\"inherent\"\u201d non rappresenta un richiamo al diritto consuetudinario, ma una mera forma enfatica con la quale si vuole ricordare come quello alla legittima difesa sia un diritto connaturato con l'esistenza stessa degli Stati, di cui nessun soggetto di diritto internazionale pu\u00f2 essere privato; ci\u00f2 non vuol dire che non possa venir limitato, altrimenti se ne abuserebbe. Questo assunto \u00e8 tanto pi\u00f9 corretto quando si paragona l'ordinamento internazionale ad un qualsiasi ordinamento giuridico di un Paese civile: ogni cittadino ha un imprescindibile diritto di legittima difesa, sottoposto per\u00f2 a condizioni e limiti che ne impediscano un utilizzo sconsiderato. Ma pur prescindendo dai rilievi appena svolti, il rapporto tra diritto consuetudinario preesistente alla Carta ed art. 51 \u00e8 di genere a specie, come abbiamo avuto modo di dimostrare, e quindi nelle materie regolate dall'art. 51 il diritto internazionale consuetudinario non rileva n\u00e9 si applica, e questo in base a due principi cardine: quello secondo cui \u201c\"lex specialis derogat generalis\"\u201d, e quello dello \"jus superveniens\", che abroga il diritto preesistente.\nQuesta conclusione sembra essere confermata anche dall'esame di alcune significative manifestazioni della prassi. Come gi\u00e0 detto, nel luglio del 1951 si svolse una discussione in seno al Consiglio di sicurezza circa le restrizioni imposte dall'Egitto al passaggio delle navi dirette verso porti israeliani attraverso il canale di Suez; l'Egitto invoc\u00f2, a sua giustificazione, fra l'altro, i principi della \u201c\"self-preservation\"\u201d e della \u201c\"self-defence\"\u201d, facendo anche riferimento all'art. 51. Tutti gli altri Stati che intervennero sul punto negarono per\u00f2 che nella fattispecie fosse invocabile l'art. 51 proprio perch\u00e9 non vi era stato alcun attacco armato nei confronti dell'Egitto. La deliberazione del Consiglio di sicurezza del 1\u00ba settembre 1951 si limit\u00f2 poi ad affermare che le misure restrittive adottate dall'Egitto non potevano essere giustificate sulla base del fatto che esse erano \u201c\"necessary for self-defence\"\u201d.\nAlcuni elementi possono poi essere tratti dalla guerra tra Israele ed Egitto del 1967. Nella discussione che si svolse in seno all'Assemblea generale, il rappresentante israeliano mut\u00f2 l'iniziale giustificazione dell'azione militare addotta dal proprio Paese: pur continuando a sostenere, seppure incidentalmente, un attacco delle forze egiziane sul territorio israeliano, indic\u00f2 soprattutto nel blocco dello Stretto di Tiran da parte dell'Egitto e nell'ammassamento di truppe egiziane nel Sinai i fatti che avevano determinato la reazione israeliana e pur richiamando la legittima difesa non fece alcun riferimento all'art. 51. Gli altri Stati che si pronunciarono nel merito affermarono che l'azione israeliana non poteva trovare una giustificazione nell'art. 51, dal momento che Israele aveva attaccato per primo.\nPu\u00f2 poi inoltre essere citato il caso della cosiddetta \"quarantena di Cuba\" imposta dagli Stati Uniti nel 1962 al Paese centroamericano in seguito alla costruzione di installazioni missilistiche sul proprio territorio. Gli Stati Uniti, pur considerando tali installazioni come una minaccia alla propria sicurezza ed a quella degli altri Stati americani, non qualificarono mai la propria azione come legittima difesa, n\u00e9 invocarono mai l'art. 51, neppure nella discussione svoltasi in seno al Consiglio di sicurezza, ritenendo evidentemente che il comportamento di Cuba, che pure avrebbe potuto essere considerato un pericolo o una minaccia di attacco armato, non consentisse il ricorso all'uso della forza in legittima difesa ex art. 51. Per concludere l'esame della prassi, pu\u00f2 essere citato il bombardamento di Israele di un reattore nucleare iracheno in costruzione nel 1981. Secondo un'attenta dottrina, tale bombardamento trovava la sua causa giustificatrice nello stato di guerra in cui versavano i due Paesi; fossero stati in tempo di pace, nonostante il reattore nucleare costituisse effettivamente una minaccia per la sicurezza nazionale israeliana, il bombardamento sarebbe stato illegittimo.\nSi tenga inoltre presente che l'ammissibilit\u00e0 della legittima difesa preventiva \u00e8 stata poi predicata da certa dottrina sulla base di una lettura parallela degli artt. 2(4) e 51 che imporrebbe la reazione in legittima difesa contro qualsiasi violazione degli obblighi imposti dall'art. 2(4), appunto, quindi anche contro una semplice minaccia di un attacco armato. In realt\u00e0, il preteso parallelismo tra i due articoli non esiste: il primo vieta il ricorso all'uso o alla minaccia della forza nelle relazioni tra Stati, mentre il secondo disciplina una reazione, l'uso della forza in legittima difesa, corrispondente ad una violazione qualificata dell'art. 2(4), cio\u00e8 ad un attacco armato. Qualsiasi altra violazione dell'art. 2(4) riveste s\u00ec la forma di illecito internazionale, ma non \u00e8 tale da giustificare una reazione in legittima difesa.\nPer ragioni di completezza merita di essere citata la teoria della \u201c\"interceptive self-defence\"\u201d, proposta da Dinstein, che si colloca a met\u00e0 strada tra il diniego assoluto dell'ammissibilit\u00e0 della \u201c\"anticipatory self-defence\"\u201d e la sua legittimit\u00e0 \"tout court\". Il Dinstein, pur negando l'ammissibilit\u00e0 della legittima difesa preventiva sulla base delle considerazioni svolte sopra, si pone il problema dell'inizio dell'attacco armato: a partire da quale momento \u00e8 possibile parlare di un attacco armato che giustifichi una reazione in legittima difesa? Spesso tale momento \u00e8 individuato nel cosiddetto \u201c\"first shot\"\u201d, ma in molti casi questo approccio si rivelerebbe ingannevole: si pensi al caso di un'invasione di truppe straniere sul territorio statale: se il governo di quest'ultimo aprisse il fuoco lo farebbe per rispondere ad un'invasione ben configurabile come \u201c\"armed attack\"\u201d seppur carente del requisito del \u201c\"first shot\"\u201d. Inoltre, la stessa Definizione di Aggressione dell'Assemblea generale, al suo articolo 2, riconosce che il primo uso della forza armata costituisce solo una presunzione di attacco armato. Un altro esempio portato dal Dinstein \u00e8 il seguente: se gli aerei da guerra giapponesi fossero stati intercettati prima di sferrare il noto attacco di Pearl Harbor ed abbattuti appena prima di raggiungere l'obiettivo, non si sarebbe potuto muovere alcun biasimo agli Stati Uniti per non aver atteso di essere colpiti. L'abbattimento di tali aerei avrebbe dunque costituito non un'azione di legittima difesa preventiva, ma \u201c\"a miraculously early use of counter-force\"\u201d. Nel pensiero del succitato autore, in questo ed in altri casi simili non si pu\u00f2 parlare di legittima difesa preventiva, ma di una reazione meramente \u201c\"interceptive\"\u201d. La \u201c\"interceptive self-defence\"\u201d avrebbe luogo dopo che l'avversario si fosse imbarcato in un attacco armato in maniera irrevocabile. Nessun dubbio deve sussistere sul \u201cse\u201d l'attacco avverr\u00e0, ma solo su quando se ne vedranno gli effetti.\nLa teoria \u00e8 indubbiamente interessante e rappresenta un lodevole tentativo di fare chiarezza sull'applicabilit\u00e0 dell'art. 51; ha inoltre l'indiscutibile pregio di risolvere molti dei problemi legati ad un'interpretazione letterale dell'articolo stesso, ma presta il fianco a molte delle critiche che sono state mosse contro la teoria che ammette la configurabilit\u00e0 della legittima difesa preventiva: quando si potr\u00e0 dire che un attacco armato \u00e8 avvenuto, senza ombra di dubbio ed in modo irrevocabile, anche se gli effetti non si sono ancora verificati? E a chi spetter\u00e0 produrre le prove di tale attacco, e valutarle in modo obiettivo? Anche la teoria della \u201c\"interceptive self-defence\"\u201d, che dovrebbe muoversi su un campo di certezze, finisce per naufragare nell'incerto: l'esempio di Pearl Harbor \u00e8 calzante, ma \u00e8 solo un'ipotesi. Quando il Dinstein, subito dopo, riporta un esempio tratto dalla prassi, cita l'attacco israeliano alle milizie egiziane nella guerra dei sei giorni, che abbiamo invece gi\u00e0 citato proprio come caso discusso in dottrina e visto da molti autori come un esempio di uso illegittimo della forza. Anche questa teoria rischia, se accolta, di favorire possibilit\u00e0 di abuso da parte degli Stati, e come tale va quanto meno accolta con le dovute cautele ed i necessari distinguo, in attesa di un'espressa regolamentazione della materia.\nLa legittima difesa collettiva.\nL'art. 51 della Carta si riferisce non solo alla legittima difesa individuale, ma anche alla cosiddetta \u201c\"collective self-defence\"\u201d. Secondo certa dottrina, la \"legittima difesa collettiva\" altro non sarebbe se non un uso comune e coordinato della legittima difesa individuale; potrebbero esercitare la legittima difesa collettiva solo Stati vittime di un attacco armato al pari degli altri Stati con i quali organizzare la reazione in legittima difesa. Uno Stato che non abbia subito alcun attacco non potrebbe, nell'ottica di questi autori, rispondere con l'uso della forza contro l'aggressore di un Paese terzo vittima. Se cos\u00ec fosse, per\u00f2, un esplicito richiamo alla legittima difesa collettiva non avrebbe senso: infatti, la circostanza che i Paesi aggrediti siano pi\u00f9 d'uno \u00e8 meramente eventuale: si rientrerebbe sempre nel caso classico di risposta ad un attacco armato che \u00e8 alla base della legittima difesa individuale. Inoltre questa teoria non rispecchia la prassi statale.\nTale interpretazione oltretutto, se accolta, diminuirebbe l'effettivit\u00e0 della proibizione dell'uso della forza, lasciando gli Stati pi\u00f9 deboli senza protezione dinanzi al potere militare degli Stati pi\u00f9 potenti. A sostegno di ci\u00f2 \u00e8 bene tenere presente come la maggioranza della dottrina avalli invece la tesi secondo la quale anche uno Stato non attaccato pu\u00f2 dare assistenza ad uno Stato vittima di un attacco armato.\nQuesta \u00e8 anche l'interpretazione accolta dalla Corte internazionale di giustizia nel caso Nicaragua. In quella circostanza, la Corte sottoline\u00f2 che il diritto di legittima difesa collettiva esiste nel diritto internazionale generale, prima ancora che in quello pattizio, come diritto di prestare soccorso ad uno Stato che abbia subito un attacco armato, anche da parte di un non aggredito, senza che ci\u00f2 sia espressamente previsto in un trattato di assistenza stipulato \"ad hoc\". Condizione necessaria e sufficiente perch\u00e9 si possa esercitare il diritto \u00e8 per\u00f2 il consenso dello Stato vittima dell'aggressione, da dichiarare sotto forma di una specifica richiesta, secondo la Corte, o da desumersi anche implicitamente, secondo una parte della dottrina.\nLimiti e condizioni per l'esercizio.\nIl diritto di reagire in legittima difesa ad un attacco armato, come sancito dall'art. 51, incontra quattro limiti: il primo \u00e8 riportato dall'articolo stesso, e risiede nei poteri di controllo attribuiti al Consiglio di Sicurezza sulla reazione dello stato aggredito; le altre tre limitazioni sono imposte dalla natura stessa dell'istituto e dal diritto consuetudinario, e sono i limiti di necessit\u00e0, proporzionalit\u00e0 ed immediatezza; ricordando le parole del Segretario di Stato americano Webster nel caso Caroline, la necessit\u00e0 di reagire in legittima difesa deve essere \u201c\"instant, overwhelming, leaving no choice on means and no moment for deliberation\"\u201d. Nei paragrafi che seguono andremo ad esaminare nello specifico i suddetti limiti.\nIl ruolo del Consiglio di sicurezza.\nL'art. 51, in relazione al ruolo del Consiglio di sicurezza delle Nazioni Unite statuisce che:\nIl richiamo al Consiglio di sicurezza pone due ordini di problemi: quale sia la portata dell'obbligo di portare a conoscenza del Consiglio di sicurezza le misure prese in legittima difesa e quali effetti derivino dal suo mancato espletamento e cosa debba intendersi con l'espressione: \u201c\"until the Security Council has taken measures necessary to maintain international peace and security\"\u201d. Analizziamo le due questioni separatamente.\nL'uso della terminologia \u201c\"shall be immediately reported\"\u201d, suggerisce che gli Stati siano sotto un obbligo legale di portare a conoscenza del Consiglio di sicurezza le misure prese nell'esercizio del diritto di legittima difesa; ma tale obbligo ha natura dispositiva o solo dichiarativa? Vale a dire, uno Stato che reagisca in legittima difesa, ma senza portare a conoscenza del Consiglio di Sicurezza le proprie azioni, subisce come sanzione la perdita dei requisiti di validit\u00e0 della propria reazione? La Corte internazionale di giustizia ha messo in evidenza, nel caso Nicaragua, come l'assenza della relazione al Consiglio non possa comportare altro che una prova del fatto che lo Stato in questione non sia del tutto convinto di avere titolo per reagire in legittima difesa.\nLa prassi statale conferma come l'obbligo di fornire informazioni al Consiglio di sicurezza sia dichiarativo e non presenti invece natura dispositiva; si consideri inoltre come gli Stati, nel corso degli anni, abbiano adempiuto con scarsa solerzia a quest'obbligo: secondo Combacau \u201c\"there has been very little trace of any reference to Article 51 in the records of the Security Council\"\u201d.\nNemmeno il dato testuale dell'art. 51 si presta ad un'interpretazione diversa: nonostante l'uso di termini come \u201c\"shall\"\u201d o \u201c\"immediately\"\u201d suggeriscano il contrario, l'articolo manca di quel grado di precisione che ci si aspetterebbe da una norma dispositiva, comportante una sanzione tanto drastica come la perdita di validit\u00e0 di una reazione in legittima difesa. Anzitutto, a beneficiare di un'eventuale perdita di validit\u00e0 dell'azione sarebbe l'aggressore e non la comunit\u00e0 internazionale, nel cui interesse \u00e8 posta la norma; inoltre, non \u00e8 chiaro chi sia il destinatario dell'obbligo: l'art. 51 richiede che le misure in legittima difesa vengano riportate al Consiglio di sicurezza, ma senza specificare da chi. \u00c8 solo una presupposizione che il responsabile debba essere lo Stato invocante la legittima difesa; l'articolo non lo stabilisce, e sarebbe una lacuna inaccettabile per una disposizione da cui si vorrebbero far discendere conseguenze tanto drastiche. Sta quindi alla prassi successiva degli Stati colmare questa lacuna, prassi che abbiamo visto decisamente orientata verso la natura dichiarativa della norma.\nIl secondo problema che si pone riguardo al ruolo del Consiglio di sicurezza afferisce alla durata della legittimit\u00e0 dell'azione in legittima difesa; questa pu\u00f2 essere infatti validamente portata avanti \u201c\"until the Security Council has taken measures necessary to maintain international peace and security\"\u201d. Questa clausola dimostra come l'uso della forza in legittima difesa vada inserito in un pi\u00f9 grande sistema centralizzato; tale sistema presuppone come il ricorso alla legittima difesa possa essere in alcuni casi inevitabile ma anche temporaneo e che debba necessariamente cessare una volta che il meccanismo predisposto dal sistema centralizzato inizi ad operare da s\u00e9 un'effettiva protezione dei diritti degli Stati membri. L'azione individuale di uno Stato membro in legittima difesa \u00e8 quindi considerabile come una misura di protezione ad interim, e non pu\u00f2 mai sostituirsi all'azione del Consiglio. Questo assunto sembra confermato dal fatto che la Carta attribuisce la responsabilit\u00e0 primaria per il mantenimento della pace e della sicurezza internazionale al Consiglio.\nL'art. 51 pone a carico degli Stati che agiscono in legittima difesa un vero e proprio obbligo di sospendere le proprie misure dal momento in cui il Consiglio di Sicurezza abbia preso le proprie. Il problema che nasce da questa considerazione riguarda chi abbia la competenza di stabilire se e quando il Consiglio di sicurezza abbia preso effettivamente le \u201c\"measures necessary to maintain international peace and security\"\u201d.\nQualora si ritenesse che questa competenza spetti esclusivamente al Consiglio, allora la sua decisione sul fatto che le misure siano state prese impedirebbe allo Stato aggredito di procedere oltre con la propria reazione. Ma in base a che cosa il Consiglio fonderebbe una tale decisione? Una misura che per il Consiglio di sicurezza si presenti come la pi\u00f9 adeguata possibile potrebbe infatti non sortire alcun effetto, e lo Stato aggredito si troverebbe in una posizione di svantaggio per aver sospeso la propria reazione.\nD'altra parte, permettere allo Stato aggredito di determinare il momento a partire dal quale la propria reazione possa perdere il crisma della legittimit\u00e0, aprirebbe la strada ad un uso unilaterale dello strumento della legittima difesa individuale e collettiva in materia di pace e sicurezza internazionale, contravvenendo cos\u00ec ai principi ispiratori della Carta.\nUna via di mezzo potrebbe essere rappresentata dall'ipotesi secondo la quale una decisione sul punto vada ricercata di concerto da Consiglio di sicurezza e Stato aggredito, sulla base di dati fattuali ed oggettivi. In caso di opinioni dissidenti, il Paese aggredito si assumerebbe la responsabilit\u00e0 di continuare in un'azione ritenuta da quel momento in poi internazionalmente illecita dal Consiglio stesso. Si tratta di una soluzione sicuramente insoddisfacente, ma in punto di diritto sembra la pi\u00f9 accettabile.\nUna volta che il Consiglio di sicurezza abbia preso le misure che ritenga pi\u00f9 opportune e lo Stato aggredito le abbia ritenute adeguate, ogni ulteriore azione promossa dallo Stato stesso al di fuori del Consiglio di sicurezza, o dagli Stati in legittima difesa collettiva, perder\u00e0 la giustificazione derivante dall'esimente prevista dall'art. 51. Diverso \u00e8 il caso in cui il Consiglio di Sicurezza autorizzi uno o pi\u00f9 Stati ad usare la forza per risolvere la situazione, nel qual caso l'azione autonoma in legittima difesa si trasformer\u00e0 in un'azione intrapresa nel nome delle Nazioni Unite.\nLa necessit\u00e0.\nIl limite della \"necessit\u00e0\" non \u00e8 di applicazione controversa, nei suoi tratti generali; in casi particolari, per\u00f2, possono sorgere problemi, specialmente in tutti quei casi in cui si sostiene che il ricorso a mezzi pacifici di risoluzione della controversia si sarebbero potuti espletare con successo. Pacifico \u00e8 infatti in dottrina l'obbligo di risolvere pacificamente le controversie, come puntualmente disciplinato tanto dall'art. 2(3) della Carta delle Nazioni Unite quanto dal diritto internazionale generale In linea di principio, \u00e8 perci\u00f2 ovvio che prima di ricorrere alla forza armata bisogni validamente tentare ogni possibile mezzo pacifico per risolvere una controversia: non si pu\u00f2 per\u00f2 imporre ad uno Stato di restare inerte dinanzi ad un'invasione fino a quando ogni altro mezzo sia stato infruttuosamente tentato. \u00c8 dunque necessario trovare un punto d'equilibrio tra le due diverse istanze della sicurezza nazionale e della risoluzione pacifica della controversia.\nLa dottrina \u00e8 concorde nel sostenere che uno Stato che venga attaccato su larga scala possa reagire in legittima difesa senza chiedersi se la soluzione della controversia sia componibile con mezzi pacifici. La questione si fa pi\u00f9 problematica quando l'attacco consista nella presa di un territorio o nella cattura di persone. Bisogner\u00e0 obbligatoriamente cercare di comporre la controversia con mezzi pacifici secondo il disposto dell'art. 2(3) della Carta o si potr\u00e0 ricorrere immediatamente alle armi? La risposta sembrerebbe tautologica: se c'\u00e8 la possibilit\u00e0 di esperire mezzi pacifici, vuol dire che non \u00e8 necessaria una reazione armata; l'aggressore potrebbe trarre per\u00f2 un indebito vantaggio dalla situazione mediante tattiche dilatorie tendenti a far ristagnare la questione o imponendo condizioni inaccettabili.\nUna risposta definitiva, probabilmente, non \u00e8 possibile. Non pu\u00f2 infatti affermarsi in termini assoluti, in base alle considerazioni svolte sopra, che una risposta in legittima difesa non sia mai ammissibile anche qualora siano percorribili strade pacifiche di soluzione della controversia; allo stesso modo non pu\u00f2 dirsi che la legittima difesa sia un diritto esperibile \"tout-court\", senza curarsi di cercare soluzioni alternative per la composizione della controversia internazionale. In alcuni casi specifici si \u00e8 per\u00f2 cercato di dare una soluzione.\nSecondo una parte della dottrina, nel caso in cui ci sia un pericolo imminente per le vite di prigionieri o ostaggi, potrebbe ritenersi che sussista un'impellente necessit\u00e0 di reagire, senza spazio per i temporeggiamenti. Se, invece, la necessit\u00e0 \u00e8 quella di recuperare un territorio perso, come nel caso delle Falkland - Malvinas, una tale giustificazione non sarebbe sufficiente. In casi simili manca una reale emergenza e non potr\u00e0 dirsi di aver tentato di espletare tutte le ragionevoli soluzioni alla disputa.\nLa proporzionalit\u00e0.\nLa condizione di \"proporzionalit\u00e0\" ha un significato speciale nel contesto della legittima difesa. Il concetto di proporzionalit\u00e0 riporta alla mente quello di una simmetria o comunque di un'approssimazione tra la forza utilizzata illecitamente e quella utilizzata in legittima difesa. Questa nozione della proporzionalit\u00e0 si rivela per\u00f2 inadeguata se utilizzata in riguardo alle guerre condotte in legittima difesa: basti riflettere al caso di una guerra causata da un singolo attacco armato. \u00c8 nella natura della guerra la sproporzione rispetto all'atto che l'ha preceduta; la proporzionalit\u00e0, intesa come comparazione tra forza utilizzata dalle due parti del conflitto, non pu\u00f2 essere il metro per determinare la legittimit\u00e0 di una guerra condotta ex art. 51 in seguito ad un singolo attacco armato. Allo stesso modo, non pu\u00f2 permettersi che una guerra scoppi a causa di un isolato attacco armato, di gravit\u00e0 marginale.\nUn giudizio sulla proporzionalit\u00e0 va quindi espresso sulla base della gravit\u00e0 del singolo attacco armato e del livello a cui lo Stato bersaglio \u00e8 stato colpito. Una guerra in legittima difesa \u00e8 lecita se resa necessaria dal carattere critico dell'attacco subito. Talvolta un singolo attacco pu\u00f2 sortire effetti devastanti tali da giustificare una reazione in legittima difesa: la quantit\u00e0 pu\u00f2 lasciare il posto alla qualit\u00e0. Un autorevole esponente della dottrina ha ricordato che uno Stato per respingere un attacco pu\u00f2 dover prendere misure che eccedano in modo sproporzionato quelle subite. L'aspetto che interessa a proposito della proporzionalit\u00e0 non risiede nella forma o nella quantit\u00e0 dell'attacco, ma nel fine perseguito, che non pu\u00f2 e non deve eccedere quello della difesa.\nQuesto non vuol dire per\u00f2 che lo Stato aggredito debba essere accomodante; al contrario, una volta che la guerra si sia instaurata legittimamente, ha il diritto, se lo vuole, di puntare alla vittoria finale.\nL'immediatezza.\nNon si pu\u00f2 iniziare una guerra in legittima difesa molto tempo dopo che l'attacco armato abbia avuto luogo. Se ci\u00f2 \u00e8 vero, \u00e8 vero anche che il criterio dell'immediatezza va interpretato con una certa elasticit\u00e0: non si richiede che una guerra inizi nell'arco di pochi minuti, o comunque di pochi giorni, dall'attacco armato subito. Gli Stati rispondono alle pressioni, per forza di cose, pi\u00f9 tardi rispetto agli esseri umani, e non ci si pu\u00f2 aspettare che decidano di iniziare una guerra senza valutarne bene i pro e i contro.\nUn ritardo consistente tra attacco e reazione in legittima difesa pu\u00f2 poi essere giustificato dalle circostanze: riallacciandoci a quanto detto circa il requisito della necessit\u00e0, uno Stato pu\u00f2 in un primo momento cercare di esperire mezzi pacifici per risolvere la controversia; una volta constatata l'infruttuosit\u00e0 del tentativo, risponder\u00e0 con un atto armato, legittimo nonostante il ritardo.\nL'esempio delle Falkland-Malvinas pu\u00f2 esserci d'aiuto anche in questo caso. L'esercito argentino ha occupato l'arcipelago nel 1982, motivando la propria azione come lecita, dal momento che l'arcipelago fu scoperto dalla Spagna ed era compreso tra i diritti acquisiti dall'Argentina nei confronti della madrepatria al momento dell'indipendenza. L'occupazione britannica, secondo l'Argentina, era illegittima. Illegittima o no, ebbe inizio nel 1766; una reazione argentina nel 1982 appare quindi poco giustificabile. Anche la Gran Bretagna rispose all'aggressione subita con notevole ritardo: in questo caso, per\u00f2, il ritardo era giustificato da almeno due ordini di ragioni: anzitutto, si era cercato di risolvere la disputa con mezzi pacifici, mediante una risoluzione del Consiglio di Sicurezza che intimava alle truppe argentine di abbandonare le isole che l'Argentina non rispett\u00f2; in secondo luogo va preso atto della grande distanza che separa il Regno Unito dalle isole Falkland-Malvinas, che crea problemi organizzativi notevoli."}
{"id": "341429", "revid": "1226", "url": "https://it.wikipedia.org/wiki?curid=341429", "title": "Diritto internazionale dei conflitti armati", "text": ""}
{"id": "341431", "revid": "767487", "url": "https://it.wikipedia.org/wiki?curid=341431", "title": "Hockey su prato ai Giochi della XXVIII Olimpiade", "text": "Le gare di hockey su prato alle olimpiadi estive del 2004 si sono svolte ad Atene."}
{"id": "341432", "revid": "712828", "url": "https://it.wikipedia.org/wiki?curid=341432", "title": "Gra'aton", "text": ""}
{"id": "341433", "revid": "104458", "url": "https://it.wikipedia.org/wiki?curid=341433", "title": "Rubigen", "text": "Rubigen (toponimo tedesco) \u00e8 un comune svizzero di 2\u00a0924 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nDal suo territorio 1993 sono state scorporate le localit\u00e0 di Allmendingen e Trimstein, divenute comuni autonomi.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRubigen \u00e8 servito dall'omonima stazione sulla ferrovia Berna-Thun.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "341439", "revid": "260676", "url": "https://it.wikipedia.org/wiki?curid=341439", "title": "Magic - The Gathering", "text": ""}
{"id": "341441", "revid": "6923", "url": "https://it.wikipedia.org/wiki?curid=341441", "title": "Pallacanestro ai Giochi della XXVIII Olimpiade", "text": "Il torneo di pallacanestro ai Giochi della XXVIII Olimpiade si \u00e8 disputato ad Atene dal 14 al 28 agosto 2004.\nL' ha vinto la medaglia d'oro nel torneo maschile, e gli in quello femminile, sconfiggendo in finale rispettivamente l' e l'. Per l' si tratt\u00f2 del primo oro olimpico, mentre per le donne statunitensi fu il 5\u00ba successo su 7 partecipazioni.\nSedi delle partite.\nLa fase a gironi sia del torneo maschile sia di quello femminile si sono svolte quasi interamente alla Helliniko Olympic Arena, fatta eccezione per due incontri disputati presso l'O.A.K.A. Olympic Indoor Hall. Proprio in quest'ultimo impianto si sono disputate le fasi finali della manifestazione.\nSquadre partecipanti.\nTorneo maschile.\nLe squadre partecipanti furono 12. In quanto paese ospitante, la acquis\u00ec il diritto a partecipare al torneo, cos\u00ec come la , in quanto erede della campione ai Mondiali 2002.\nAltri 5 posti furono assegnati alle squadre vincitrici dei campionati continentali disputati nel 2003.\nI rimanenti 5 posti furono assegnati alle squadre seconde e terze classificate agli Europei 2003 e all'Americas Championship 2003, e alla seconda classificata dell'Oceania Championship 2003.\nLa ragione dei posti aggiuntivi assegnati a Europa, America e Oceania \u00e8 legata alla classifica finale dei Mondiali 2002. Ogni continente qualific\u00f2 infatti un numero di squadre pari a quelle classificatesi dal 2\u00ba al 6\u00ba posto ai Mondiali. La classifica in quelle posizioni fu: , , , , ; per questo motivo furono assegnati rispettivamente due posti in pi\u00f9 tramite i campionati continentali europei e americani, e uno per quelli oceaniani.\nPaese ospitante\nVincitrice dei Mondiali 2002\nPrime 2 all'Oceania Championship 2003\nPrime 3 agli Europei 2003\nVincitrice dell'AfroBasket 2003\nPrime 3 all'Americas Championship 2003\nVincitrice dell'Asia Championship 2003\nTorneo femminile.\nAnche nel torneo femminile le squadre ammesse furono 12. La partecip\u00f2 in quanto nazione ospitante e gli in quanto campioni ai Mondiali 2002. I campionati continentali asiatici e africani assegnarono un posto ciascuno; gli Europei e l'Americas Championship garantirono l'accesso olimpico alle prime tre classificate di ciascuna manifestazione; i campionati d'Oceania assegnarono i due posti rimanenti.\nPaese ospitante\nVincitrice dei Mondiali 2002\nPrime 2 all'Oceania Championship 2003\nPrime 3 all'Asia Championship 2004\nVincitrice dell'AfroBasket 2003\nPrime 3 all'EuroBasket 2003\nVincitrice dell'Americas Championship 2003"}
{"id": "341442", "revid": "110157", "url": "https://it.wikipedia.org/wiki?curid=341442", "title": "Schlosswil", "text": "Schlosswil (toponimo tedesco; fino al 1902 Wyl) \u00e8 una frazione di 632 abitanti del comune svizzero di Grossh\u00f6chstetten, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo dal cui territorio 1980 era stata scorporata la localit\u00e0 di Oberh\u00fcnigen, divenuta comune autonomo, si estendeva per 3,5\u00a0km\u00b2 e comprendeva anche le frazioni di \u00d6li, Thali, Untere M\u00fchle e Weiergut. Capoluogo del distretto di Konolfingen fino alla sua soppressione nel 2009, il 1\u00ba gennaio 2018 \u00e8 stato accorpato a Grossh\u00f6chstetten.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "341443", "revid": "298229", "url": "https://it.wikipedia.org/wiki?curid=341443", "title": "Pallavolo ai Giochi della XXVIII Olimpiade", "text": "Le gare di pallavolo alle olimpiadi estive del 2004 si sono svolte ad Atene."}
{"id": "341445", "revid": "709406", "url": "https://it.wikipedia.org/wiki?curid=341445", "title": "Profit lock-in", "text": "Il fenomeno del lock-in si ha quando, individualmente o collettivamente, si \u00e8 \"catturati\" da una scelta tecnologica potenzialmente inferiore rispetto ad altre disponibili, \u00e8 assai rilevante nell'ambito delle tecnologie di Internet. \nConsideriamo due motivi che possono generare la \"cattura\" da parte di una tecnologia. Sovente vi sono dei costi fissi non recuperabili (o sunk costs), che rendono sconveniente cambiare tecnologia. Per esempio, il tempo per l'apprendimento di un certo software rappresenta un tale costo fisso. \nIl secondo \u00e8 strettamente legato alla presenza di esternalit\u00e0 di rete. In questo caso, vi \u00e8 un problema di coordinamento tra gli utenti di una certa tecnologia. Per esempio, come nel fenomeno del technology skipping, si pu\u00f2 decidere di non passare a una nuova tecnologia superiore perch\u00e9 quella vecchia, avendo una maggiore base installata, genera maggiori benefici dovuti alle esternalit\u00e0 di rete. \nEventuali policy per indurre un gruppo di utenti a cambiare tecnologia, per adottarne una pi\u00f9 avanzata ma con minore base installata, devono considerare esplicitamente il problema del coordinamento. Questo ragionamento, per esempio, pu\u00f2 essere applicato al dibattito sull'adozione del Software Open Source nell'amministrazione pubblica. \nCon la locuzione inglese di profit lock in si indica un meccanismo finanziario mediante il quale un investitore protegge dal ribasso un proprio investimento tramite la strutturazione di una serie articolata di opzioni (chiamate \"ladder option\") legate a predeterminati indici o livelli (chiamati tecnicamente \"rungs\"): ogni volta che, nel corso del periodo oggetto dell'investimento, uno degli indici viene raggiunto, l'automatica protezione fornita dalle opzioni acquistate permette di \"catturare\" il profitto ottenuto fino a tale momento e di preservarlo fino alla fine della vita dell'investimento anche se il mercato dovesse invertire la tendenza.\nNello specifico: ogni qual volta l'indice di riferimento supera un \"rung\", il payout minimo dell'opzione viene fissato a quel livello, mentre viene meno il valore delle opzioni \"out of the money\".\nAlla scadenza (\"maturity\") l'investitore riceve la somma dei profitti \"catturati\" (\"locked in\")."}
{"id": "341447", "revid": "110157", "url": "https://it.wikipedia.org/wiki?curid=341447", "title": "Trimstein", "text": "Trimstein (toponimo tedesco) \u00e8 una frazione di 509 abitanti del comune svizzero di M\u00fcnsingen, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo istituito 1993 per scorporo da quello di Rubigen e che si estendeva per 3,6\u00a0km\u00b2, il 2013 \u00e8 stato accorpato a M\u00fcnsingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "341449", "revid": "23", "url": "https://it.wikipedia.org/wiki?curid=341449", "title": "Neem", "text": ""}
{"id": "341450", "revid": "205197", "url": "https://it.wikipedia.org/wiki?curid=341450", "title": "Neapoli di Creta", "text": ""}
{"id": "341451", "revid": "26601", "url": "https://it.wikipedia.org/wiki?curid=341451", "title": "Cambio Corsa", "text": ""}
{"id": "341452", "revid": "104458", "url": "https://it.wikipedia.org/wiki?curid=341452", "title": "Konolfingen", "text": "Konolfingen (toponimo tedesco) \u00e8 un comune svizzero di 5\u00a0292 abitanti del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nIl comune di Konolfingen \u00e8 stato istituito 1933 con la fusione dei comuni soppressi di Gysenstein e Stalden im Emmental; dava il nome al distretto di Konolfingen (soppresso nel 2009), il cui capoluogo era per\u00f2 Schlosswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nKonolfingen \u00e8 servito dall'omonima stazione sulle ferrovie Berna-Lucerna e Burgdorf-Thun."}
{"id": "341454", "revid": "2121138", "url": "https://it.wikipedia.org/wiki?curid=341454", "title": "Crf", "text": ""}
{"id": "341455", "revid": "287204", "url": "https://it.wikipedia.org/wiki?curid=341455", "title": "Hockey su prato ai Giochi della XXVII Olimpiade", "text": "Le gare di hockey su prato alle olimpiadi estive del 2000 si sono svolte a Sydney."}
{"id": "341458", "revid": "104458", "url": "https://it.wikipedia.org/wiki?curid=341458", "title": "M\u00fcnsingen (Svizzera)", "text": "M\u00fcnsingen (toponimo tedesco) \u00e8 un comune svizzero di 12\u00a0533 abitanti del Canton Berna, nella regione di Berna-Altipiano svizzero (circondario di Berna-Altipiano svizzero); ha lo status di citt\u00e0.\nStoria.\nIl 1\u00ba gennaio 2013 ha inglobato il comune soppresso di Trimstein e il 1\u00ba gennaio 2017 quello di T\u00e4gertschi.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nM\u00fcnsingen \u00e8 servita dall'omonima stazione sulla ferrovia Berna-Thun e da quella di T\u00e4gertschi sulla ferrovia Berna-Langnau.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "341460", "revid": "647919", "url": "https://it.wikipedia.org/wiki?curid=341460", "title": "Tmc2", "text": ""}
{"id": "341462", "revid": "111373", "url": "https://it.wikipedia.org/wiki?curid=341462", "title": "T\u00e4gertschi", "text": "T\u00e4gertschi (toponimo tedesco) \u00e8 una frazione di 386 abitanti del comune svizzero di M\u00fcnsingen, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo che si estendeva per 3,6\u00a0km\u00b2, che nel 1923 aveva inglobato la localit\u00e0 di \u00c4mligen, fino ad allora frazione di Stalden im Emmental, e che comprendeva anche il quartiere di Station T\u00e4gertschi, il 2017 \u00e8 stato accorpato a M\u00fcnsingen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nT\u00e4gertschi \u00e8 servito dall'omonima stazione sulla ferrovia Berna-Lucerna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "341465", "revid": "11684", "url": "https://it.wikipedia.org/wiki?curid=341465", "title": "Mediatore Europeo", "text": ""}
{"id": "341467", "revid": "256896", "url": "https://it.wikipedia.org/wiki?curid=341467", "title": "Conto scalare", "text": "Il Conto scalare \u00e8 il documento trimestrale/semestrale con il quale la banca, tramite una forma di calcolo detta scalare, informa i titolari di conto corrente di eventuali interessi debitori e/o creditori.\n\u00c8 composto di una parte riepilogativa per saldi (detta riassunto scalare), calcolo degli interessi, calcolo delle spese, totale competenze a credito o debito.\nRiassunto scalare.\nNormalmente suddiviso in cinque colonne, si propone il calcolo dei progressivi giornalieri per valuta.\nVengono riportati i saldi del conto in base alla valuta, il numero dei giorni che questi saldi progressivi sono rimasti invariati e il conteggio dei cosiddetti numeri debitori e/o creditori.\nElementi per il conteggio delle competenze.\nIl totale dei numeri creditori verr\u00e0 moltiplicato per il tasso di interesse attivo, precedentemente concordato con la banca, e diviso per 36500.\nSugli interessi creditori viene applicata una ritenuta fiscale del 26%, aliquota entrata in vigore a partire dal 1\u00ba luglio 2014 per effetto del Decreto-legge 66/2014 del 24 aprile 2014, precedentemente era fissata al 20% a partire dal 1\u00ba gennaio 2012 per effetto del Decreto-legge 138/2011 del 13 agosto 2011. che a sua volta sostitu\u00ec quella del 27%\nIl totale dei numeri debitori verr\u00e0 moltiplicato per il tasso di interesse passivo concordato precedentemente con la banca, e diviso per 36500. Il risultato ottenuto saranno gli interessi passivi di competenza del trimestre.\nNel caso di operazioni passive, per le quali la banca concede un tetto massimo chiamato fido, sono calcolati, sempre in base ad accordi presi, eventuali commissioni dette di massimo scoperto.\nQueste commissioni sono variabili da banca a banca e vengono calcolate sul maggior saldo per valuta risultante dal riassunto scalare; nel caso di sconfinamento temporaneo oltre il fido, sar\u00e0 applicata un'aliquota maggiore per la parte di supero.\nSono previste clausole bancarie diverse, ma generalmente ogni trimestre vengono addebitate le spese di operazione: x costo per ogni movimento di conto, per spesa fissa per trimestre con un certo numero di operazioni o illimitate.\nRiepilogo competenze.\nVengono riassunte le voci del conto scalare:\nLo sbilancio avuto dalle competenze, genera addebito o accredito sul conto."}
{"id": "341468", "revid": "2043126", "url": "https://it.wikipedia.org/wiki?curid=341468", "title": "Cappone", "text": " \nIl cappone \u00e8 un pollo di sesso maschile, che \u00e8 stato castrato prima del raggiungimento della maturit\u00e0 sessuale (all'et\u00e0 di circa 2 mesi) per raggiungere maggiore peso e conferire morbidezza della carne. Costituisce uno dei pi\u00f9 classici piatti del periodo natalizio. \nStoria.\nLa castrazione dei galli era praticata fin dai tempi della Grecia antica per far fronte alle difficolt\u00e0 pratiche di tenere pi\u00f9 galli in uno stesso pollaio. Inoltre c'era il vantaggio che la carne del gallo diventa dura e meno saporita col tempo, mentre quella dei capponi si mantiene tenera e prelibata. Nell'antica Roma vi era poi una legge che proibiva di allevare le galline dentro casa, perci\u00f2 l'allevamento dei capponi consentiva di aggirare abilmente questo divieto.\nNei secoli successivi il cappone cess\u00f2 di essere un \"ripiego\" per diventare sempre di pi\u00f9 una forma di regalo prestigioso che, data la sua prelibatezza, veniva offerto dalle persone umili a quelle di rango per averne favori e protezione (celebre nei Promessi Sposi l'episodio in cui Renzo Tramaglino si presenta dall'avvocato di grido Azzeccagarbugli con in dono 4 capponi vivi).\nIl nome \"cappone\" deriva (attraverso il latino \"capo,-onis\") dal verbo greco \"\u03ba\u03cc\u03c0\u03c4\u03c9\", che significa \"tagliare\", a causa della castrazione ai danni dell'animale per la sua preparazione.\nAllevamento e cucina.\nSecondo la normativa dell'Unione europea il cappone deve essere allevato per almeno 140 giorni e castrato 70 giorni prima della vendita, nonch\u00e9 nutrito con almeno il 75% di cereali fino ad un mese prima della sua macellazione (a quel punto viene nutrito con prodotti lattieri). \u00c8 anche chiuso nell'oscurit\u00e0 ed al riparo delle intemperie. Ci\u00f2 permette all'animale di finire il suo sviluppo senza alcuno sforzo; il cappone non sviluppa uno strato di grasso ma la cosiddetta \"pelle d'oca\", che lo render\u00e0 pi\u00f9 tenero e morbido.\nSolitamente viene lessato, e il grasso che affiora durante la cottura \u00e8 riutilizzato per preparare un brodo.\nRiconoscimenti.\nIl Ministero delle politiche agricole alimentari e forestali ha inserito nell'elenco dei prodotti agroalimentari tradizionali italiani, su segnalazione delle Regioni:"}
{"id": "341472", "revid": "980131", "url": "https://it.wikipedia.org/wiki?curid=341472", "title": "Cassaforma", "text": "In edilizia, la cassaforma, o cassero, individua l'involucro dentro cui viene effettuato il getto del calcestruzzo allo stato fluido, associato alla realizzazione delle opere in calcestruzzo armato; nella cassaforma il calcestruzzo rimane fino alla fine del processo di presa e inizio della fase di Indurimento, cio\u00e8 quando abbia conseguito una resistenza meccanica (nell'ordine dei 5-10 MPa) tale da garantire la resistenza alle sollecitazioni nelle condizioni di esercizio per cui la struttura \u00e8 stata progettata; si procede quindi alla scasseratura (o disarmo), cio\u00e8 alla rimozione della cassaforma, dato che la struttura ora \u00e8 in grado di autoportarsi.\nLe casseforme possono essere realizzate con diversi materiali: le pi\u00f9 utilizzate sono quelle realizzate con elementi in legno oppure con pannelli metallici ma con maggiore frequenza si utilizzano anche elementi a base di polistirolo espanso o elementi in materiali fibrocompressi o compensati.\nPer facilitare la scasseratura, le superfici interne delle casseforme vengono trattate con prodotti disarmanti conformi alla norma UNI 8866. La casseratura pu\u00f2 essere realizzata anche \"a perdere\", ovvero pu\u00f2 rimanere inglobata nell'opera anche dopo l'indurimento del calcestruzzo. I casseri vengono utilizzati anche per la realizzazioni di altre opere quali vespai, intercapedini e pavimenti aerati, per il consolidamento dei terreni.\nStoria della cassaforma.\nIl concetto di cassaforma risale all'inizio della storia edilizia della nostra civilt\u00e0. Una cassaforma \u00e8 una struttura dentro cui gettare del materiale allo stato liquido o semi-liquido in attesa che esso solidifichi spontaneamente o grazie all'apporto di calore esterno (il sole o un forno).\nUno degli esempi pi\u00f9 antichi di cassaforma \u00e8 la scatola di legno dove i costruttori dei popoli della Mesopotamia gettavano dell'argilla fresca, per metterla poi ad essiccare al calore del sole. Una volta solidificata, l'argilla manteneva la forma datale dalla cassaforma e diventava, genericamente, un mattone da costruzione.\nAnche tra i Romani era ben conosciuto l'utilizzo di cassaforme: essi usavano costruire due murature parallele tra le quali gettavano del calcestruzzo; in tal modo, quando il materiale gettato solidificava, i muri diventavano solidali con il calcestruzzo, fornendo loro, allo stesso tempo, la cassaforma per il getto, dando luogo al muro a sacco romano.\nEstremi del concetto di cassaforma.\nLa cassaforma \u00e8 anche la struttura che tiene unito un materiale che, altrimenti, non potrebbe mantenere la sua forma, perch\u00e9 incoerente. \u00c8 il caso delle pareti di fango o di terra, che sono tenute insieme da un intreccio di legni e paglia, oppure che sono contenute in sacchi che poi vengono sovrapposti. Questi sono esempi al limite della definizione di cassaforma, in quanto non vi viene gettato un materiale che poi subisce una trasformazione.\nQuando si costruisce un arco o una volta, si usa costruire una struttura (in genere lignea) che serve per poggiarvi i conci dell'arco per tenerli fermi prima che l'arco sia completato. Questo tipo di cassaforma \u00e8 la centina. Anche questo \u00e8 un concetto estremo di cassaforma, per quanto sia una struttura che d\u00e0 la sua forma ad un altro manufatto (\u00e8 comunque errato parlare di cassaforma riferendosi ad una centina).\nCassaforma a perdere.\nQuando si getta un materiale in una cassaforma che poi non viene rimossa, rimanendo solidale con esso, si parla di cassaforma a perdere.\nIl muro romano a sacco, citato in precedenza, \u00e8 gettato in una cassaforma a perdere, perch\u00e9 i muri laterali, che fungono da cassaforma, rimangono solidali con il calcestruzzo gettato tra essi.\nLo stesso concetto attualmente viene utilizzato in alcuni casi per la realizzazione di membrature, quali pareti, piastre gettate in opera dove come casseri a perdere vengono utilizzate lastre prefabbricate tipo \"predalles\".\nOggi esistono esempi di casseri a perdere quali i tubi per la realizzazione di pilastri, realizzati con materiali di natura diversa (cartone trattato, polistirolo, ecc.). In questo caso ogni cassaforma viene usata per un solo getto, mentre i casseri tradizionali in legno o metallo vengono utilizzati pi\u00f9 volte.\nIn edilizia esistono molti esempi di strutture realizzate con casseforme a perdere, tra cui diversi tipi di pali di fondazione (controtubi in acciaio) e di muri di sostegno con blocchi cassero.\nIl cassero a perdere viene utilizzato anche per la realizzazione di vespai, intercapedini e pavimenti aerati (elementi in materiale plastico) nonch\u00e9, sotto forma di pannelli realizzati con materiali termoisolanti (lana di legno trattata, polistirolo, ecc.), per conferire alla struttura (parete, pilastro, ecc.) un'idonea inerzia termica al fine di prevenire l'insorgenza di ponti termici.\nCasseforme per calcestruzzo armato.\nLa parola \"cassaforma\" forse richiama pi\u00f9 di tutti il concetto di cemento armato.\nLa cassaforma \u00e8, infatti, una delle fasi pi\u00f9 importanti della realizzazione della struttura, in quanto \u00e8 con essa che si costituiscono la forma e le dimensioni definitive del manufatto.\nIl materiale principe per la realizzazione delle casseforme per cemento armato \u00e8 sempre stato il legno, un materiale semplice da lavorare e da sagomare, leggero da manovrare in cantiere e traspirante (particolare molto importante per il calcestruzzo in fase di maturazione).\nIl legno ha lo svantaggio di non poter essere utilizzato per pi\u00f9 di due o quattro volte per fare da cassaforma al cemento: esso si impregna e ben presto diventa rigido, pesante e non pi\u00f9 traspirante, oltre a necessitare l'abbattimento di alberi; senza considerare il fatto che il legno impregnato non pu\u00f2 essere utilizzato nemmeno per bruciare (non prende fuoco) e non \u00e8 pi\u00f9 biodegradabile (lo \u00e8 solo la fibra, non il cemento in essa impregnato).\nDa qualche tempo viene utilizzato per la costruzione il polistirolo con la tecnica chiamata Insulated concrete form (ICF).\nIl legno lascia la sua \"impronta\" sul calcestruzzo, che prende i disegni, in negativo, della fibra e dei nodi delle tavole di legno utilizzate. Questo aspetto pu\u00f2 essere enfatizzato per conferire al cemento armato un bell'aspetto superficiale, al fine di lasciarlo a vista (cemento \"faccia a vista\"). Il cemento, se ben fatto, \u00e8 un materiale molto durevole e non necessita di elementi protettivi ulteriori per resistere per decenni agli agenti atmosferici.\nOggi esistono casseforme metalliche telescopiche e di sezione variabile che possono essere utilizzate un numero virtualmente infinito di volte e offrono al manufatto completo una superficie liscia e omogenea.\nLe casseforme non vengono quasi pi\u00f9 utilizzate per realizzare i solai in laterocemento, in quanto questi sono sempre pi\u00f9 spesso costituiti da travetti o lastre prefabbricate autoportanti che, insieme alle pignatte, fungono anche da cassaforma a perdere per il successivo getto di completamento. Ci\u00f2 permette di risparmiare moltissima superficie di cassaforma.\nLe casseforme per cemento armato precompresso sono tutte metalliche. Il processo produttivo in serie di questo tipo di membratura rende antieconomico l'utilizzo di casseforme non riciclabili.\nA partire da met\u00e0 Novecento si sono cominciati a sviluppare dei sistemi di casseforme evolute per cercare di industrializzare il cantiere ed aumentarne l'efficienza produttiva. Alcuni esempi di queste casseforme sono: le casseforme scorrevoli, anche dette \"slip form\"; le casseforme rampanti e quelle semi-rampanti.\nLa maestranza che possiede le competenze per realizzare le casseforme in legno \u00e8 il carpentiere, termine oggi allargato anche a chi realizza casseforme in acciaio o casseforme in generale. Ad ogni modo, ovunque c'\u00e8 una struttura in cemento armato, c'\u00e8 stata una cassaforma che le ha dato forma e dimensioni.\nFunzione.\nLa funzione del cassero \u00e8 duplice:\nMontaggio e preparazione.\nNel caso di utilizzo di casseforme in legno, ci si deve assicurare che le stesse siano eseguite con tavole a bordi paralleli e ben accostate, in modo che non abbiano a presentarsi, dopo il disarmo, sbavature o disuguaglianze sulle facce in vista del getto.\nIn generale le parti componenti i casseri debbono essere a perfetto contatto e sigillate con idoneo materiale per evitare la fuoriuscita di boiacca cementizia.\nPrima del getto, per avere un prodotto finale ottimale, le casseforme devono essere pulite per eliminare ogni traccia di materiale che possa compromettere l'estetica del manufatto quali polvere, terriccio ecc. La superficie interna dei casseri deve essere trattata con prodotti disarmanti conformi alla norma UNI 8866.\nI disarmanti per essere efficaci, per\u00f2, devono essere stessi entro le 24 ore precedenti al getto. Nel caso di utilizzo di casseforme impermeabili, per ridurre il numero delle bolle d'aria sulla superficie del getto, si deve fare uso di disarmante con agente tensioattivo e la vibrazione dovr\u00e0 avvenire in contemporanea con il getto.\nNel caso di casseformi permeabili, come il legno, \u00e8 necessario che prima del getto queste vengano opportunamente bagnate per evitare che l'acqua d'impasto venga sottratta dal cassero producendo una maggiore porosit\u00e0 superficiale a causa della minore idratazione del cemento in superficie per carenza di acqua, determinando un abbattimento del grado di durabilit\u00e0 del materiale e aumentando la vulnerabilit\u00e0 delle armature.\nScasseratura.\nCome accennato in precedenza, la rimozione dei casseri o disarmo (in inglese: \"stripping\") deve essere effettuata previo accertamento che la resistenza del calcestruzzo gettato in opera abbia raggiunto la resistenza minima di progetto per sopportare le azioni a cui dovr\u00e0 essere immediatamente assoggettata la struttura. A tale scopo devono essere presi in considerazione gli effetti della temperatura ambiente durante il periodo di maturazione del calcestruzzo gettato in opera qualora si abbiano condizioni ambientali di riferimento che si discostano dalla temperatura media del calcestruzzo di 20\u00a0\u00b0C. Gli effetti di temperature ridotte o elevate devono essere calcolati considerando adeguatamente lo sviluppo della resistenza del calcestruzzo in funzione del tempo di maturazione e della temperatura stessa nel seguente modo:\nper il calcolo della resistenza media del calcestruzzo fcm(t) ad una et\u00e0 t e per una maturazione che avvenga ad una temperatura prefissata T si pu\u00f2 utilizzare la seguente formula:\ncon:\ndove:\nl'effetto di temperature ambientali ridotte o elevate nel periodo di maturazione del calcestruzzo pu\u00f2 essere presa in conto modificando opportunamente i giorni di maturazione t in accordo con la formula seguente:\ndove:\nDurante la scasseratura, le fiancate dei casseri possono essere staccate per prime, i fondi dei casseri delle travi di grande luce, ecc. solo in un tempo successivo. In assenza di specifici accertamenti, ci si deve attenere a quanto stabilito all'interno delle Norme Tecniche per le Costruzioni (D.M. 14/01/2008).\nTrattamenti post scasseratura.\nDopo la scasseratura, le eventuali irregolarit\u00e0 o sbavature, qualora ritenute tollerabili, devono essere asportate mediante scarifica meccanica o manuale e i punti difettosi devono essere ripresi accuratamente con malta cementizia a ritiro compensato immediatamente dopo il disarmo, previa bagnatura a rifiuto delle superfici interessate. Eventuali elementi metallici, quali chiodi o reggette che dovessero sporgere dai getti, al fine di evitare che arrugginendo possano danneggiare il calcestruzzo superficiale, devono essere tagliati almeno 5mm sotto la superficie finita e gli incavi risultanti verranno accuratamente sigillati con malta fine di cemento.\nGetti faccia a vista.\nPer i calcestruzzi \"faccia a vista\" i casseri devono essere puliti e privi di elementi che possano in ogni modo pregiudicare l'aspetto della superficie del conglomerato cementizio indurito. Per l'ottenimento di superfici a faccia vista con motivi o disegni in rilievo vengono utilizzate apposite matrici in gomma Reckli. Per questo tipo di getti, i disarmanti non devono creare macchie sulla superficie in vista del conglomerato cementizio. I disarmanti inoltre, qualora si realizzino conglomerati cementizi colorati o con cemento bianco, devono anche non alterare il colore."}
{"id": "341478", "revid": "365417", "url": "https://it.wikipedia.org/wiki?curid=341478", "title": "Jehuda Cresques", "text": "Fu probabilmente colui che diresse le imprese degli allievi della Scuola Navale Portoghese di Sagres all'inizio del XV secolo.\nFiglio di un altro noto cartografo, Abraham Cresques (1325? \u2013 1387), nacque a Maiorca nelle isole Baleari. Lui e suo padre sono i probabili autori dell'Atlante Catalano del 1375. \u00c8 probabilmente suo il mappamondo \"mappa mundi\" donato nel 1381 dal re Juan di Aragona a Carlo VI re di Francia. Se, come sembra, si tratta di quello conservato al Louvre, siamo di fronte ad una carta di fondamentale importanza perch\u00e9 per la prima volta venivano aggiunte alle informazioni provenienti dalle navigazioni mediterranee anche le scoperte geografiche riferite ai viaggi di Marco Polo. Tra le altre, scarne, notizie spicca un compenso di ben 60 lire e 8 soldi corrispostogli da Giovanni I d'Aragona nel 1390.\nNato in una famiglia ebraica, Dopo che il re di Aragona inizi\u00f2 le persecuzioni contro gli ebrei nel 1391 si convert\u00ec al Cristianesimo ad opera di Vincenzo Ferrer e prese quindi il nome di Jaume Riba (\"Jacobus Ribus\", in latino). Sembra sia vissuto ancora a Maiorca per molti anni, nei quali viene spesso indicato come \"lo Juen buscoler\" (il giudeo delle mappe), o \"el Judio de la brujelas\" (l'ebreo della bussola). In quanto Cristiano, avrebbe potuto essere prescelto per il ruolo di coordinatore geografico Portoghese intorno al 1420, e infatti un \"Mestre Jacome de Malhorca\" risulta nei documenti. La maggior parte degli studiosi ritiene che si trattasse di Jehuda Cresques, chiamato al prestigioso incarico da Enrico il Navigatore, fondatore ed anima della scuola di Sagres."}
{"id": "341479", "revid": "466539", "url": "https://it.wikipedia.org/wiki?curid=341479", "title": "Mira Sorvino", "text": "Nel 1995 riceve il plauso della critica per la sua interpretazione nel film \"La dea dell'amore\" diretto da Woody Allen, per cui si aggiudica il Golden Globe, il Critics' Choice Award, il National Board of Review Award e il Premio Oscar per la miglior attrice non protagonista. Sul piccolo schermo, viene ricordata principalmente per i suoi ruoli in \"Norma Jean &amp; Marilyn\" (1996), per cui ha ottenuto la sua prima candidatura al Premio Emmy, e \"Human Trafficking - Le schiave del sesso\" (2005).\nBiografia.\nMira nasce a New York il 28 settembre 1967, figlia dell'attore italo-americano Paul Sorvino e di Lorraine Davis, una terapeuta; ha due fratelli, Amanda e Michael. Da adolescente si \u00e8 dedicata agli studi, poich\u00e9 il padre non volle che i figli intraprendessero la carriera di attori e si limit\u00f2 a recitare in produzioni teatrali per la scuola. Ha frequentato l'Universit\u00e0 di Harvard, dove si \u00e8 laureata \"magna cum laude\" in orientalistica, pi\u00f9 precisamente occupandosi di cinese mandarino.\nDopo la laurea, Mira passa tre anni a New York, cercando di imporsi come attrice. Fa diversi lavori, tra cui quello di assistente alla produzione di una casa cinematografica. Assunta come terzo assistente alla regia del film \"Amongst Friends\" del 1993, ottiene il ruolo da protagonista; le recensioni positive al suo debutto le procurano altre scritture.\nIl ruolo che d\u00e0 alla Sorvino la grande popolarit\u00e0 \u00e8 quello di una sboccata prostituta dalla vocetta squillante nel film del 1995 di Woody Allen \"La dea dell'amore\", col quale vince, tra i vari riconoscimenti, il Premio Oscar come miglior attrice non protagonista. Da allora ha avuto altre parti da protagonista, come in \"Romy &amp; Michelle\" e \"A prima vista\" con Val Kilmer.\nNel nuovo millennio la Sorvino \u00e8 comparsa prevalentemente in film indipendenti a basso budget, tra cui va menzionato \"La zona grigia\" nel 2001. Nel 2005 ha recitato la parte di un'agente della polizia di frontiera nel film \"Human Trafficking - Le schiave del sesso\", ruolo che le \u00e8 valso un'altra candidatura al Golden Globe. Nel 2008 appare come \"guest star\" nell'undicesimo episodio della quarta stagione della serie televisiva \"Dr. House - Medical Division\", mentre nel 2009 recita in \"Un soffio per la felicit\u00e0\". Nel 2014 Mira Sorvino entra a far parte del cast di \"Falling Skies\", serie televisiva che si conclude nel 2015.\nVita privata.\nNegli anni novanta ha avuto una relazione con Quentin Tarantino.\nL'11 giugno 2004 ha sposato Christopher Backus in una cerimonia civile a Santa Barbara, in California e successivamente in un'altra cerimonia a Capri, in Italia. La coppia ha avuto quattro figli: Mattea Angel (3 novembre 2004), Johnny Christopher King (29 maggio 2006), Holden Paul Terry (22 giugno 2009) e Lucia (3 maggio 2012).\n\u00c8 sostenitrice di Amnesty International e parla correntemente il cinese e il francese.\nDoppiatrici italiane.\nNelle versioni in italiano dei suoi film, Mira Sorvino \u00e8 stata doppiata da:"}
{"id": "341480", "revid": "22475", "url": "https://it.wikipedia.org/wiki?curid=341480", "title": "Neo-tifinagh", "text": "Col nome di neo-tifinagh ci si riferisce ad una revisione moderna della tradizionale scrittura tifinagh (\u2d5c\u2d49\u2d3c\u2d49\u2d4f\u2d30\u2d56; pronuncia: [tifina\u0263]) dei tuareg, ideata per trascrivere anche altri dialetti berberi.\nLa scrittura tradizionale dei tuareg, infatti, presenta diversi svantaggi per la trascrizione del berbero. \nPer questi motivi, quando, intorno al 1968 venne fondata a Parigi un'Accademia berbera volta ad elaborare tutti gli strumenti per una rinascita della cultura berbera, uno dei primi impegni che essa si assunse fu quello di creare un sistema nuovo, basato sulle \"tifinagh\" ma adatto a scrivere altri dialetti (in particolare il cabilo).\nDopo le \"neo-tifinagh\" dell'Accademia berbera, molte altre proposte vennero avanzate, da associazioni e da singoli studiosi, con il risultato, controproducente, di impedire una vera standardizzazione di questi alfabeti.\nCon la costituzione, in Marocco, di un Istituto Reale della Cultura Amazigh (IRCAM) e con la scelta, da parte di quest'ultima, dell'alfabeto \"tifinagh\" come strumento per l'introduzione del berbero nelle scuole, si \u00e8 originata un'ultima versione di neo-tifinagh. Questa versione, in quanto elaborazione di un ente statale, ha di fatto spazzato via tutti i sistemi concorrenti, diventando quell'alfabeto unificato che finora non si era mai realizzato.\nSu queste basi, gli enti preposti allo sviluppo di Unicode hanno preso le tifinagh dell'IRCAM come riferimento per l'attribuzione di codici Unicode alle lettere di questo alfabeto.\nTabella dei codici Unicode.\nL'alfabeto tifinagh \u00e8 definito con i codici Unicode che vanno da U+2D30 a U+2D7F, a partire dalla versione 4.1.0. In esso vi sono 55 caratteri definiti, ma sono in uso pi\u00f9 caratteri di quelli definiti. Nell'ISO 15924, il codice tfng \u00e8 stato assegnato alle tifinagh.\nEcco una tabella comparativa tra i glifi dei caratteri e le rispettive traslitterazioni."}
{"id": "341482", "revid": "322321", "url": "https://it.wikipedia.org/wiki?curid=341482", "title": "San Pancrazio Salentino", "text": "San Pancrazio Salentino (\"Sammangr\u00e0ziu\" in dialetto salentino) \u00e8 un comune italiano di abitanti della provincia di Brindisi in Puglia. \u00c8 il comune pi\u00f9 a sud della provincia e l'unico al confine con le altre due province salentine di Lecce e Taranto.\nGeografia fisica.\nSituato nella piana brindisina, al confine delle province di Brindisi, Lecce e Taranto San Pancrazio Salentino dista circa 30\u00a0km da Brindisi e dalla costa adriatica, e circa 26 da Lecce; la costa ionica \u00e8 a circa 10\u00a0km di distanza.\nIl territorio ha un'estensione di 55,93\u00a0km\u00b2 e un profilo orografico pressoch\u00e9 uniforme: risulta compreso tra i 40 e i 67 m s.l.m., con la casa comunale a 62\u00a0m s.l.m. e un'escursione altimetrica complessiva pari a 27 metri.\nLe coltivazioni agricole coprono un'area di 33,2\u00a0km\u00b2 circa; la principale coltivazione, come numero di aziende impegnate e superficie utilizzata, \u00e8 quella dell'olivo, con la produzione dell'olio Terra d'Otranto (DOP), seguita in ordine dalla vite, coltivata ad alberello pugliese (produzione di Salice Salentino DOC, IGT Salento, vitigni Primitivo, Negroamaro e Malvasia Nera) e dal frumento. L'allevamento, nel totale di scarsa entit\u00e0, \u00e8 principalmente ovino.\nScarsi anche i terreni boschivi, che coprono un'area di appena 48 ettari, di cui circa 37 costituiti dalla pineta di Sant'Antonio alla macchia in contrada Caretta, un bosco artificiale di pinus halepensis che risale agli anni 1950, situato a circa 3\u00a0km dal paese.\nSono presenti nel territorio comunale diverse cave in disuso di calcarenite, impropriamente detta \"tufo\".\nLa superficie totale delle abitazioni occupate da persone residenti \u00e8 pari a 41,4 ettari, con una media di 117,13\u00a0m\u00b2 per abitazione.\nSan Pancrazio Salentino \u00e8 uno dei luoghi meno piovosi d'Italia. Il suolo presenta diverse manifestazioni carsiche tipiche: pozzi carsici, doline e campi carreggiati. Unico corso d'acqua \u00e8 il Canale della Lamia, a carattere stagionale, punto di scarico della rete di drenaggio urbana.\nOrigini del nome.\nIl toponimo San Pancrazio deriva dal nome del santo patrono del paese, San Pancrazio martire, a cui era dedicata una chiesetta attorno alla quale sorse il primo casale fra il X e l'XI secolo. L'attributo \"Salentino\" \u00e8 stato aggiunto solo in seguito, con Regio Decreto del 13 novembre 1862, in base alla delibera del Consiglio comunale del 21 settembre 1862, per distinguere San Pancrazio dal comune di San Pancrazio Parmense (ora frazione di Parma).\nStoria.\nI primi insediamenti nel territorio comunale risalgono all'epoca messapica, come dimostrano i ritrovamenti archeologici nella zona di Muro Maurizio, fra Mesagne e San Pancrazio, e in contrada Li Castelli, a 1,5\u00a0km a est dal paese. In quest'ultima area sono stati ritrovati resti di un villaggio di capanne risalente all'VIII - VII secolo a.C., sostituite alla fine del VI secolo a.C. da abitazioni pi\u00f9 complesse. Un forte processo di sviluppo urbanistico, alla fine del IV secolo a.C., port\u00f2 alla nascita di un notevole centro fortificato. L'area venne abbandonata verso la fine del I secolo d.C., e utilizzata, con l'arrivo dei Romani, come campo di sosta e avamposto militare.\nNel territorio sanpancraziese sono presenti tracce concrete del passaggio dei monaci basiliani, in fuga dall'Oriente. I Basiliani, per scampare alle persecuzioni bizantine, furono costretti a nascondersi in luoghi solitari come grotte e foreste, che divennero luogo d'alloggio e di preghiera. A volte, quando non potevano adattare le grotte naturali, scavavano nella roccia pi\u00f9 friabile, dove creavano dei rifugi simili a pozzi. Ritroviamo in contrada Torrevecchia la Grotta dell'Angelo, finemente affrescata con immagini di santi, raffigurati secondo l'iconografia bizantina; altre grotte con altari, giacigli e pozzi sono in contrada Caragnuli e in contrada Caretta.\nUn nuovo nucleo abitativo, un casale, sorse fra il X e l'XI secolo attorno a una chiesetta dedicata al martire, la \"venerabilem ecclesiam S. Pancratii\" menzionata in un atto di donazione del 1063 all'Arcidiocesi di Brindisi ed eretta probabilmente con l'aiuto dei monaci basiliani. \u00c8 credenza che il martire sia transitato per queste terre nel viaggio verso Roma.\nNell'XI-XII secolo il territorio sanpancraziese era possedimento di Goffredo, conte di Conversano. Nel 1107 queste terre furono donate dalla moglie Sichelgaita all'Arcidiocesi di Brindisi; gli arcivescovi brindisini assunsero dunque il titolo di Baroni di San Pancrazio. Rimase mensa brindisina fino al 1866, quando pass\u00f2 in mano allo Stato in seguito alla soppressione dei beni ecclesiastici. Agli inizi del XIII secolo la popolazione fu decimata da un'epidemia di peste. Nel 1221 l'arcivescovo Pellegrino ripopol\u00f2 quindi il centro trasferendovi cittadini provenienti da Brindisi, che per l'occasione furono esentati dal pagamento delle decime; nei pressi della Chiesa Parrocchiale fece costruire il Castello arcivescovile, o Palazzo baronale, utilizzato come residenza estiva e come dimora nel corso delle visite pastorali nel circondario.\nSan Pancrazio fu razziato dai Turchi una prima volta nel 1480, dopo l'occupazione di Otranto; secondo quanto racconta Antonello Coniger ne \"Le cronache\", il 5 settembre di quell'anno un drappello di 400 cavalieri turchi sbarc\u00f2 a San Cataldo, devastando i paesi e massacrando la popolazione dell'entroterra leccese. Un secondo attacco avvenne nella notte del 1\u00ba gennaio 1547; cinque galeoni turchi sbarcarono a Torre Colimena, nel territorio di Avetrana, sulla costa jonica. Girolamo Marciano di Leverano, in \"Descrizione, origini, e successi della provincia d'Otranto\", riporta che un drappello di un centinaio di uomini, guidati da un certo Chria (o Cria), un traditore di Avetrana, saccheggi\u00f2 e distrusse San Pancrazio, cogliendo il paese di sorpresa dopo il fallito tentativo di assalto della cittadina tarantina; quasi tutti gli abitanti furono rapiti e venduti in Turchia come schiavi. Tali avvenimenti sono narrati anche nell'affresco che decora la parete sopra l'ingresso laterale della Chiesa di Sant'Antonio da Padova. L'affresco mostra inoltre l'esecuzione di Cria, catturato dai sopravvissuti alla strage, legato nudo a un palo e finito a colpi di pietra e freccia.\nNella prima met\u00e0 del XVI secolo, l'arcivescovo di Brindisi Girolamo Aleandro, spinto dalla qualit\u00e0 dell'aria del paese, elesse San Pancrazio sua dimora estiva, soggiornando presso il Castello arcivescovile. Il casale, che nel 1798 contava 510 abitanti, rimase frazione di Torre Santa Susanna sino al 1\u00ba gennaio 1839, divenendo comune autonomo della provincia di Terra d'Otranto (in seguito, Provincia di Lecce) con il decreto regio del 17 dicembre 1838. Si racconta che il re Ferdinando II concesse l'autonomia al paese dopo che, mentre vi transitava, una bambina di nome Chiara Micelli gli offr\u00ec un mazzo di fiori. Nel 1927, con altri 17 comuni della Provincia di Lecce e due comuni della Provincia di Bari, entr\u00f2 a far parte della nuova Provincia di Brindisi.\nFra il XIX secolo e il XX secolo furono portate avanti diverse opere pubbliche e interventi di bonifica del territorio:\nSimboli.\nLo stemma comunale, approvato con Regio Decreto del 23 aprile 1931, \u00e8 composto da uno scudo bordato d'oro con sfondo rosso, sul quale \u00e8 riportata un'aquila coronata ad ali spiegate, con una stella a cinque punte nel petto e una spiga di grano dorato nel becco. Lo scudo \u00e8 sormontato da una corona merlata dorata e con bordi rossi. Nella parte inferiore, sono accostati un ramo d'ulivo e un ramo d'alloro, legati da un nastro blu. Lo stemma \u00e8 in qualche modo correlato all'arma della famiglia Aleandro: Girolamo e Francesco Aleandro furono arcivescovi di Brindisi e baroni di San Pancrazio, rispettivamente dal 1524 al 1542 e dal 1542 al 1560. Il gonfalone \u00e8 un drappo rettangolare rosso, con i fregi e le scritte \"COMUNE\" e \"SAN PANCRAZIO SALENTINO\" dorati.\nMonumenti e luoghi d'interesse.\nChiesa Matrice.\nLa chiesa Matrice (chiamata anche \"chiesa Madre\") \u00e8 situata al centro del paese di fronte al municipio, in Piazza Umberto I. La chiesa, dedicata a San Pancrazio martire e a San Francesco d'Assisi, ha una pianta a croce latina a navata unica, una facciata neoclassica e una cupola recentemente restaurata dall'Architetto Mario Passaro da Francavilla Fontana, attraverso intervento di consolidamento, impermeabilizzazione e ricollocazione delle piastrelle maiolicate. I lavori di costruzione iniziarono nel luglio del 1860 e terminarono nel 1872, anno in cui fu inaugurata.\nSociet\u00e0.\nEtnie e minoranze straniere.\nAl 31 dicembre 2014 nel territorio comunale si registrava la presenza di 122 stranieri regolari pari all'1,2% della popolazione residente. Si riportano le nazionalit\u00e0 pi\u00f9 rappresentate:\nEconomia.\nSan Pancrazio fa parte dell'Associazione nazionale Citt\u00e0 del Vino."}
{"id": "341484", "revid": "729019", "url": "https://it.wikipedia.org/wiki?curid=341484", "title": "Castello di Lunghezza", "text": "Il castello di Lunghezza \u00e8 un castello medievale che d\u00e0 il nome alla localit\u00e0 di Lunghezza, nel comune di Roma. Si trova tra via Collatina e via Tiburtina.\nOggi \u00e8 una struttura ricettiva ed \u00e8 classificato monumento nazionale.\nStoria.\nEvo antico.\nI primi insediamenti umani nella zona ove ora sorge il castello risalgono all'et\u00e0 paleolitica e a quella del Bronzo. Successivamente questa rupe di tufo divenne sito di una gloriosa cittadella detta \"Collatia\". Nel sottosuolo del castello vi sono ancora, parzialmente visibili, resti dei luoghi in cui si svolsero avvenimenti che determinarono la cacciata di Tarquinio il Superbo da Roma: l'iniziativa fu presa da parte di Lucio Giunio Bruto e Lucio Tarquinio Collatino, signore della cittadella e marito di Lucrezia, che si uccise dopo essere stata oltraggiata da Sextius, figlio del superbo.\nIl castello \u00e8 perci\u00f2 legato alla nascita della repubblica romana.\nMedio evo.\nLe notizie pi\u00f9 antiche del casale di \"Longitia\" risalgono al 752 d.C. quando un monaco Teudone ne faceva vendita alla Abbazia di Farfa che inizi\u00f2 a trasformarlo in monastero fortificato abitato dai monaci Benedettini dai quali risulta essere passata all'abbazia di San Paolo fuori le mura sin dal 960 ed alla quale venne confermata nella bolla del 1074 di papa Gregorio VII.\nQuesto feudo fu protetto dal 1242 dalla potente famiglia Conti di Poli alleati con la chiesa. Questa alleanza per\u00f2 termin\u00f2 traumaticamente nel 1297 quando i Conti, alleatisi con i Colonna, decisero di appropriarsi di tutta la terra. Nella disputa si inser\u00ec papa Bonifacio VIII - che vi soggiorn\u00f2, come pure Jacopone da Todi - con il suo alleato Raimondo Orsini. Tutto termin\u00f2 ad Anagni nel 1303, in occasione dell'oltraggio portato da Sciarra Colonna al Papa. La guerra si accese e gli Orsini, insieme al Papa, scacciarono i Conti da Lunghezza.\nIl feudo rimase di propriet\u00e0 dell'abbazia ostiense fino a quando venne venduto nel 1518 ad Alfonsina Orsini sposa di Piero de' Medici. Nel XVI secolo il feudo fece parte della dote di Clarice de' Medici (zia di Caterina, futura regina di Francia): si tratta della protettrice di Michelangelo Buonarroti, la quale spos\u00f2 Filippo Strozzi. La fortezza sub\u00ec grandi trasformazioni affinch\u00e9 diventasse una lussuosa dimora nobiliare nel cuore della campagna romana.\nIl castello, che era stato pi\u00f9 volte rimaneggiato, assunse la forma attuale con il restauro voluto dalla famiglia dei Trivulzio nel 1500.\nVi sono passati o vi hanno soggiornato, in quel periodo, Michelangelo Buonarroti, Caterina de' Medici e la famiglia Strozzi.\nEvo moderno.\nNel 1881 si inser\u00ec nella storia il giovane medico e scrittore svedese Axel Munthe, il quale, con la sorella dell'ultimo erede del castello Piero Strozzi, trasform\u00f2 l'ala pi\u00f9 medievale del castello in una clinica di convalescenza. In seguito Munthe spos\u00f2 una nobile scozzese di nome Hilda Pennington Mellor, che dal padre ebbe in dono il castello di Lunghezza.\nPoco prima della seconda guerra mondiale Hilda dovette abbandonare il castello che divenne sede del Comando Generale dell'esercito tedesco.\nNel dopoguerra vi ha soggiornato, tra gli altri, Carlo d'Inghilterra."}
{"id": "341485", "revid": "1718925", "url": "https://it.wikipedia.org/wiki?curid=341485", "title": "Brozzi", "text": "Brozzi \u00e8 oggi un sobborgo della periferia occidentale di Firenze, al confine con il comune di Campi Bisenzio. Appartiene amministrativamente al Quartiere 5 - Rifredi.\nStoria.\nI borghi di Brozzi e dell'adiacente Quaracchi hanno origini molto antiche, forse altomedievali. Sicuramente nel corso del medioevo la tipica struttura urbana doveva essere formata, quale agglomerato di case appena fuori dal centro principale, Firenze, lungo una strada parallela all'Arno, lungo la quale erano numerose le attivit\u00e0 commerciali e artigiane.\nFu per\u00f2 soprattutto nel corso del XIX secolo, con l'affermarsi dell'industria della paglia, che Brozzi ebbe sviluppo come sobborgo.\nBrozzi fu comune autonomo fino al 1928, quando con il R.D. 2562 1/11/1928, che prevedeva l'espansione del territorio comunale della citt\u00e0 di Firenze, fu suddiviso tra i comuni di Firenze (le frazioni di Quaracchi, Petriolo, Peretola e La Sala), Sesto Fiorentino (frazione di Osmannoro), Campi Bisenzio (frazione di San Donnino) e Signa (frazione di San Mauro a Signa). Al momento della soppressione, il comune di Brozzi confinava con quelli di Firenze, Casellina e Torri (che nel 1929 assunse il nome di Scandicci), Signa, Campi Bisenzio e Sesto Fiorentino.\nIl comune aveva un'estensione di circa 16\u00a0km\u00b2 e, al momento della soppressione, circa 12000 abitanti. Lo stemma del comune, adottato al momento dell'Unit\u00e0 d'Italia, mostrava una palude con sullo sfondo delle montagne, due uccelli acquatici in volo e un cielo nuvoloso; immagine che si ispirava alla piana dell'Osmannoro, allora sotto la giurisdizione brozzese. \nBrozzi aveva un'economia basata sull'agricoltura e sulla tradizionale lavorazione artigiana della paglia (cappelli), diffusa in tutta la piana fiorentina occidentale; rinomate erano le famose scope di saggina e il comune ospit\u00f2 anche una grande industria chimica, l'Ausonia, nella frazione di San Donnino.\nIl crescere delle attivit\u00e0 artigianali e di un diffuso associazionismo popolare (Societ\u00e0 di Mutuo Soccorso) fece s\u00ec che presto Brozzi fosse protagonista nelle lotte sociali e politiche: le \"trecciaiole\" di Brozzi furono protagoniste dello sciopero del 1896; grande partecipazione vide lo sciopero del pane del 1898 e nel 1909 fu eletto un sindaco socialista nella persona di Giuseppe Ceramelli. Il comune venne retto da amministrazioni di sinistra fino al 1923. Alle elezioni politiche del 1921 grande fu il successo del PCd'I, divenuto partito di maggioranza relativa con circa il 36% dei voti anche se comunque il PSI riusc\u00ec a conservare la maggioranza in consiglio comunale alle elezioni amministrative.\nLa vita del comune di Brozzi si esaur\u00ec nel 1928, nell'ambito della generale riforma delle circoscrizioni comunali e provinciali attuata dal governo fascista.\nStemma.\nLo stemma del Comune portava: \u00abdi cielo, ai due aironi al naturale levati in volo sulla campagna palustre, arborinata al naturale\u00bb.\nElenco dei sindaci di Brozzi.\nElenco parziale dei primi cittadini del Comune di Brozzi:\nMonumenti.\nLa chiesa di San Martino a Brozzi risale a poco dopo l'anno Mille, anche se l'aspetto attuale \u00e8 rinascimentale, restaurata nell'Ottocento.\nPiazza Primo Maggio \u00e8 un grande spiazzo ottocentesco con giardino alberato al centro, lungo la via che portava a Poggio a Caiano. Sul lato sud vi si affaccia un ampio edificio che era l'antica sede del Comune di Brozzi, fino al 1928, oggi convento delle suore missionarie della carit\u00e0.\nSulla via di Brozzi si affaccia il Torrione, struttura difensiva medievale (XIII secolo) che faceva parte del palazzo Orsini Baroni, un tempo riconoscibile per uno stemma mediceo in facciata. Poco lontano si trova anche l'oratorio della Madonna del Pozzo, contenente un'immagine che proviene da un tabernacolo ritenuto miracoloso.\nCitazioni letterarie, musicali e televisive.\nLa pessima fama che doveva avere al tempo il vino di Brozzi \u00e8 pure testimoniata nel poema eroicomico \"\"Il Malmantile racquistato\" di Lorenzo Lippi (1647)\nNel 1593 il \"Collegio degli Osti\" di Firenze lanciava una scherzosa condanna contro gli Accademici della Crusca in cui si stabiliva che ai dotti linguisti non venisse servito altro che il pessimo vino delle \"Cinque Terre di Toscana\"\" ovvero Brozzi, Quaracchi, Peretola, San Donnino e Lecore, cos\u00ec chiamate in contrappasso alle celebri Cinque Terre liguri, produttrici di vini eccellenti. Il vino di queste terre, a detta degli osti era particolarmente cattivo e sapeva \"di botte, di secco, di muffa, di leno, di cuoio, di marcorella\". Un assegna anche agli abitanti della zona un'imbarazzante nomea: \"Peretola, Brozzi e Campi: la peggio gen\u00eca che Cristo stampi.\"\nPer concludere le citazioni letterarie, Brozzi ed alcune sue ex frazioni vengono nominate da Aldo Palazzeschi nelle prime pagine del romanzo \"Sorelle Materassi\".\nIn campo lirico, il compositore Gaetano Donizetti ambient\u00f2 la sua opera \"Le convenienze e le inconvenienze teatrali\" (1827) in un teatro di Brozzi.\nNel 1963 Brozzi divenne famosa in tutta Italia grazie alla trasmissione della Rai \"Il Giocondo\", durante la quale Raimondo Vianello si cimentava nel personaggio di \"Osvaldo Bracaloni\", un carrellista televisivo toscano che ripeteva frasi subito diventate parte delle battute popolari come \"\"Noi di Brozzi, pi\u00f9 che tu ci sfotti e pi\u00f9 che tu ci aizzi!\" e \"Io so' di Brozzi; e a Brozzi, o tu digiuni, o tu t'ingozzi!\" o\" \"Io so' di Brozzi; e a Brozzi, o tu la smetti, o tu l'abbozzi!\" ."}
{"id": "341489", "revid": "117954061", "url": "https://it.wikipedia.org/wiki?curid=341489", "title": "Rischio di credito", "text": "Il rischio di credito (o rischio di insolvenza) \u00e8 il rischio che nell'ambito di un'operazione creditizia il debitore non assolva \"anche solo in parte\" ai suoi obblighi di rimborso del capitale e/o al pagamento degli interessi al suo creditore.\nIl rischio di credito secondo Basilea II.\nIl rischio di credito insieme al rischio di mercato e al rischio operativo \u00e8 diventato di grande attualit\u00e0 in seguito agli accordi di Basilea, accordi internazionali tra i governatori delle banche centrali dei dieci paesi pi\u00f9 sviluppati del mondo, il cosiddetto G10. Il rischio di credito dei clienti, secondo tali accordi, deve essere calcolato dalle banche per garantire la stabilit\u00e0 e la solidit\u00e0 del sistema bancario.\nIl Nuovo Accordo di Basilea (Basilea II) fornisce in materia delle linee guida a cui gli istituti di credito devono attenersi. Innanzitutto, Basilea II definisce che il \"credit risk\" comprende due variabili:\nIl \"weight of risk\" \u00e8 il \"peso\" del rischio di credito, sul quale l'istituzione dovr\u00e0 ponderare gli asset. Esso \u00e8 funzione delle variabili PD e LGD, ed \u00e8 calcolato assegnando ad ogni cliente un coefficiente di rischio, computato secondo uno dei tre metodi seguenti:\nAlla fine del processo di misurazione del rischio di credito, si procede ad associare il \"weight of risk\" a un determinato \"rating\", secondo una tabella di corrispondenze: ad es. un rischio dello 0% corrisponde a un rating di AAA, del 100% fino a BBB-, del 150% sotto BBB- ecc.\nL'obiettivo \u00e8 determinare il credito ponderato al rischio (\"risk-weighted asset\") ossia a quanto ammonta il rischio al quale l'istituto di credito \u00e8 esposto e che deve essere coperto cautelativamente. Tecnicamente il rischio determina l'assorbimento del patrimonio di vigilanza (\"regulatory capital\").\nAi fini della valutazione del merito di credito di una azienda vengono valutate una notevole quantit\u00e0 di informazioni riguardo: bilanci, organizzazione aziendale, budget e piano industriale, sconfinamenti in c/c, insoluti, ritardi nei pagamenti delle rate, ecc.\nIl modello strutturale di Robert Merton.\nI modelli strutturali sono cos\u00ec denominati in quanto si propongono di determinare il rischio di credito di una azienda in base alla sua struttura economica e finanziaria. Il modello pi\u00f9 famoso \u00e8 di Merton, cosiddetto \"asset value model\". Esso fu proposto da Black e Scholes (1973) in uno studio seminariale sull'option pricing e fu in seguito specificato e meglio argomentato in un articolo di Merton (1974). Un primo embrione della teoria era gi\u00e0 in Merton (1970), egli fu l'ispiratore dello stesso articolo di Black e Scholes con i quali collaborava da tempo: per tali motivi la paternit\u00e0 del modello \u00e8 attribuita interamente a Merton. Una versione molto conosciuta \u00e8 quella commercializzata da KMV-Moodys.\nIl modello prende in considerazione una societ\u00e0 che si finanzia mediante un unico debito e un unico capitale in forma di azioni. Il debito \u00e8 del tipo zero-coupon bond con scadenza t = t* e rimborso di capitale b. L'azionista, per ipotesi, non riceve dividendi. \nUn processo non osservabile V descrive il valore dell'azienda dal tempo 0 per ogni t. \nCollegamenti esterni.\nLezione sul rischio di credito"}
{"id": "341491", "revid": "104265", "url": "https://it.wikipedia.org/wiki?curid=341491", "title": "Azionista", "text": "Un azionista (in lingua inglese: shareholder o stockholder) \u00e8 un soggetto che legalmente possiede/\u00e8 titolare di una o pi\u00f9 azioni di una o pi\u00f9 societ\u00e0.\nCaratteristiche e differenze con gli obbligazionisti.\nGli azionisti sono considerati parte degli stakeholder, cio\u00e8 coloro che sono portatori/titolari di interessi nei confronti di una societ\u00e0. Per la precisione, sono tutte le persone fisiche e giuridiche che acquistano le azioni di una societ\u00e0, a prescindere che siano di nuova emissione o siano gi\u00e0 state acquistate da un precedente azionista che le rivende attraverso il mercato pubblico e regolamentato, cio\u00e8 la borsa, o attraverso canali privati e meno regolamentati, cio\u00e8 over the counter OTC. Gli azionisti possono essere persone comuni, investitori arricchiti come gli high net worth individual HNWI, altre societ\u00e0 come corporation, banche e assicurazioni, societ\u00e0 in accomandita che gestiscono fondi (sia speculativi che non, e.g. hedge fund e ETF) e lo Stato. In quest'ultimo caso, si dice che l'azienda \u00e8 a partecipazione statale/pubblica.\nL'azionista, comprando le azioni, finanzia non a debito una societ\u00e0. In corporate finance, il finanziamento non a debito, tale per cui la societ\u00e0 non accumula gravame (liability) sul proprio capitale sociale, si chiama finanziamento ad equity (equity financing). Con l'acquisto di azioni, versa i soldi dell'acquisto nel capitale sociale della societ\u00e0. Secondo il principio plutocratico, in base a quanto ha versato, ha il diritto a ricevere una parte degli utili/profitti generati dalle attivit\u00e0 della societ\u00e0 sottoforma di dividendi. Per esempio, se ha comprato azioni per un totale del 20% del capitale sociale/di rischio, ha diritto al 20% dei profitti ogni volta che si distribuiscono. Pertanto, sono investimenti a scopo di lucro. Gli azionisti nel mercato finanziario primario sono coloro che aderendo ad un'Initial Public Offering IPO hanno fornito capitale alla societ\u00e0. Gli azionisti nel mercato secondario sono quelli che hanno comprato le azioni da altri azionisti e non hanno quindi fornito capitale direttamente alla societ\u00e0.\nGli azionisti, in base al tipo di azione che comprano, si dividono in azionisti ordinari e privilegiati: i primi comprano le azioni ordinarie (common stock/ordinary shares), mentre i secondi comprano le azioni privilegiate (preferred stock/shares). I primi, in proporzione a quanto capitale sociale versano, hanno un diritto di voto proporzionato nell'assemblea dei soci (shareholders' meeting), mentre i secondi rinunciano al diritto di voto acquistando delle azioni che gli conferiscono il diritto di precedenza/prelazione sugli azionisti ordinari in sede di distribuzione dei dividendi e/o in sede di liquidazione. Nonostante si formi una gerarchia di azionisti in base all'ordine di distribuzione dei dividendi e alla precedenza, tuttavia tutti gli azionisti hanno diritto a partecipare agli utili sottoforma di dividendi. In altre parole, in diritto societario vige il divieto assoluto di patto leonino.\nQuanto al diritto di voto, per esempio se un azionista versa il 20% del capitale sociale, il suo solo voto in assemblea vale 20 su 100. Il principio plutocratico vige se, nello statuto sociale/articoli di associazione, si spiega esplicitamente che si utilizza. Di fatto, la norma di default, che si pu\u00f2 anche non seguire, non indica il principio plutocratico ma il principio \"one share, one vote\" (un'azione, un voto). Per esempio, se un azionista su 250 azioni ordinarie ne ha comprate 34, il suo voto vale 34 su 250 nel momento in cui si vota nell'assemblea dei soci.\nGli azionisti, in base a una seconda suddivisione, si possono distinguere tra \"azionisti di maggioranza/azionisti di controllo\" (majority shareholders) e \"azionisti di minoranza\" (minority shareholders) in base a quanto capitale sociale e diritto di voto hanno. Se non si contano i decimali, gli azionisti di maggioranza (pu\u00f2 anche essere unico) possiedono il 51% del capitale sociale, quindi il loro voto \u00e8 determinante. Gli azionisti di minoranza possiedono fino al 49% del capitale sociale, ma godono di alcune tutele in diritto societario siccome possono essere esposti alle mosse opportunistiche degli azionisti di maggioranza.\nGli azionisti non sono da confondere con gli obbligazionisti (bondholder), cio\u00e8 i detentori di obbligazioni societarie (corporate bond), fermo restando che i bond possono anche essere emessi da governi e municipalit\u00e0 (si pensi ad esempio ai titoli di Stato). Entrambi sono titolari di valori mobiliari, meglio noti come security (ovvero azioni, obbligazioni e derivati), ma le azioni e le obbligazioni funzionano diversamente. Le azioni portano a guadagni non dati per scontato e sottoforma di dividendi, mentre le obbligazioni sono denaro prestato a una societ\u00e0 (o uno Stato) da restituire maggiorati di interessi maturati a una data di scadenza. Le azioni permettono un finanziamento a equity siccome sono titoli di capitale (equity securities), mentre le obbligazioni permettono un finanziamento a debito insieme ai prestiti in banca, anch'essi da restituire con interessi: sono dunque dei titoli di debito (debt securities). In sede di liquidazione, gli obbligazionisti hanno diritto di prelazione sugli azionisti privilegiati, che hanno diritto di prelazione a loro volta sugli azionisti ordinari. Ma i primi ad avere diritto di soddisfazione del credito sono sempre le banche, a meno che ci sono parti lese che hanno vinto tramite processo in tribunale un diritto al risarcimento. Gli obbligazionisti effettuano un investimento meno rischioso degli azionisti privilegiati, a loro volta pi\u00f9 tutelati rispetto agli azionisti ordinari.\nGli azionisti, se finanziano a equity una societ\u00e0 tramite canali pubblici, praticano il public equity financing, mentre se finanziano una societ\u00e0 attraverso canali privati, praticano il private equity financing. Per esempio, gli angel investor finanziano le startup (e dunque le societ\u00e0 classificate tra le nano-cap in base alla capitalizzazione di mercato) tramite private equity in quanto usano canali privati: le startup, in quanto societ\u00e0 nate da poco e con una market cap bassa, non sono quotate in borsa e raccolgono il seed capital tramite private equity.\nI diritti.\nIn base al tipo di azioni detenute, all'azionista sono garantiti alcuni diritti in tutti gli ordinamenti, ad esempio:\nResponsabilit\u00e0.\nDibattiti sulla responsabilit\u00e0 etiche e sociali degli azionisti per l'uso che viene fatto con le loro quote sono sorti a partire dall'avvocato Louis Brandeis nel 1915 e susseguiti fino ad oggi con diverse interpretazioni."}
{"id": "341492", "revid": "6923", "url": "https://it.wikipedia.org/wiki?curid=341492", "title": "ClarisWorks", "text": "ClarisWorks, in seguito ribattezzata \"AppleWorks\", \u00e8 stata per anni la \"suite\" per la produttivit\u00e0 personale inclusa nel software preinstallato (o fornita nell'imballo con floppy disk/CD d'installazione) dei computer Apple Macintosh destinati alla fascia \"consumer\". \nContenuti della \"suite\".\nClarisWorks integrava alcune delle tecnologie e delle applicazioni che avevano fatto la fortuna dei primi Macintosh, trasformate con minimi aggiornamenti in moduli accessibili dall'interno dell'applicazione madre. \nIl programma comprendeva, infatti:\nEvoluzione del software.\nLo sviluppo di Claris Works non fu mai lineare. Apple, infatti, non dedic\u00f2 particolari attenzioni all'aggiornamento dei componenti della \"suite\", considerandola un prodotto \"basic\" destinato a soddisfare le esigenze di un'utenza non professionale (ritocco amatoriale di immagini, scrittura di lettere, creazione di biglietti di auguri, gestione del budget familiare ecc.).\nQuesto posizionamento di basso profilo era dettato anche dall'interesse strategico dell'azienda di Cupertino a non mettere ClarisWorks in competizione con gli applicativi professionali prodotti dalle software house di richiamo che supportavano la piattaforma Mac.\nVersioni.\nClaris Work venne prodotto dagli inizi degli anni novanta fino al 1997 (circa) nelle versioni 1, 2, 3 e 4, disponibili per Mac e per Windows.\nDalla versione 5, la \"suite\" abbandon\u00f2 il marchio Claris per rinascere come \"AppleWorks\"."}
{"id": "341493", "revid": "110157", "url": "https://it.wikipedia.org/wiki?curid=341493", "title": "Wijdemeren", "text": "Wijdemeren /'\u028b\u025b\u026a\u032fd\u0259\u02ccme:r\u0259n/ \u00e8 un comune olandese di 23.403 abitanti situato nella provincia dell'Olanda Settentrionale. \nIl comune viene fondato nel gennaio 2002 a seguito di una fusione dei comuni di Loosdrecht (che apparteneva alla provincia di Utrecht fino al 2002), 's-Graveland e Nederhorst den Berg. Nel comune ci sono i seguenti paesi:"}
{"id": "341499", "revid": "48344", "url": "https://it.wikipedia.org/wiki?curid=341499", "title": "Trilaterale", "text": ""}
{"id": "341500", "revid": "48344", "url": "https://it.wikipedia.org/wiki?curid=341500", "title": "Bilderberg", "text": ""}
{"id": "341501", "revid": "1482985", "url": "https://it.wikipedia.org/wiki?curid=341501", "title": "Frits Bolkestein", "text": "Prende il suo nome la direttiva Bolkestein, sulla libera circolazione dei servizi in seno all'Unione europea.\nAttivit\u00e0 politica.\nLeader del partito liberale olandese VVD, partner dei socialdemocratici nei governi \"Viola\" di Wim Kok (1994-1998; 1998-2002), Ministro del Commercio Estero dell'Olanda dal 1982 al 1986, dal 1986 al 1988 \"Chairman\" della Commissione Atlantica nei Paesi Bassi e nel 1988-89 Ministro della Difesa.\n\u00c8 stato capolista del VVD nel 1994 e nel 1998, ottenendo in entrambe le elezioni risultati storicamente alti ed entrando a far parte della coalizione \"Viola\" (PvdA-VVD-D66) dei Governi Kok I e Kok II.\n\u00c8 stato Commissario Europeo per il Mercato Interno, la Tassazione e l'Unione Doganale nella commissione Prodi.\n\u00c8 stato revisore della seconda pi\u00f9 grande industria farmaceutica del mondo, la Merck, Sharp &amp; Dohme.\n\u00c8 stato presidente dell'Internazionale liberale, membro della Mont Pelerin Society. Ha lavorato per 16 anni alla Royal Dutch Shell prima di diventare General director della Chemical Shell.\nLe critiche all'euro.\nNonostante la sua carriera nelle istituzioni europee, recentemente ha avanzato severe critiche nei confronti della gestione dell'euro e dell'eurozona, affermando che \"L'unione monetaria ha fallito\"."}
{"id": "341509", "revid": "125162924", "url": "https://it.wikipedia.org/wiki?curid=341509", "title": "Magno Massimo", "text": "La figura di Magno Massimo, rielaborata e romanzata, entra a far parte del ciclo bretone attraverso uno dei racconti del Mabinogion in cui il condottiero viene indicato con il nome di \"Macsen Wledig\".\nBiografia.\nAscesa al potere.\nOriginario della Hispania come l'imperatore Teodosio I (379-395), Massimo aveva combattuto con lui nella campagna in Britannia (probabilmente nel 368-369, quando Teodosio sconfisse i Sassoni e altre popolazioni giunte dalla Scozia e dall'Irlanda); qui si era distinto per le sue qualit\u00e0 militari contro i Pitti.\nMassimo fu proclamato imperatore nella primavera del 383 dalle legioni di stanza in Britannia: le ragioni dello scontento erano l'ammissione nell'esercito romano di contingenti di barbari, in particolare Alani, assunti con paghe elevate. Sbarcato in Gallia, affront\u00f2 in battaglia l'imperatore Graziano, nei pressi di Parigi; dopo cinque giorni di scaramucce, lo scontro fu deciso dal passaggio della cavalleria dei Mauritani seguite da altre truppe di Graziano a Massimo. Graziano fugg\u00ec allora verso sud, ma venne raggiunto presso \"Lugdunum\" dal \"magister equitum\" Andragazio e l\u00ec ucciso (25 agosto 383).\nRegno.\nA questo punto, Magno Massimo divenne padrone della Gallia, della Britannia e della Hispania, ma non os\u00f2 muovere guerra al giovane imperatore Valentiniano II (371-392), fratellastro di Graziano e signore dell'Italia e dell'Africa, perch\u00e9 questi era amato dalle legioni e protetto dal generale Bautone. Massimo pose la propria capitale ad \"Augusta Treverorum\" (moderna Treviri) ed invi\u00f2 una ambasciata a Teodosio, imperatore in Oriente, per proporre un trattato di amicizia. In quel momento Teodosio era preoccupato per gli avvenimenti della frontiera orientale, dove i Persiani avevano rotto il trattato con Costantinopoli e premevano sui confini. Pertanto, pur desideroso di vendicare il cugino Graziano (a cui, tra l'altro, era debitore del titolo imperiale), ritenne pi\u00f9 opportuno non impegnarsi, per ora, su altri fronti, ed accett\u00f2 di riconoscere Massimo imperatore, confermandogli la sovranit\u00e0 sulla prefettura gallica e riconoscendolo console per il 384, ma solo in Occidente; acconsent\u00ec inoltre che fossero erette statue di Massimo a fianco a quelle a lui stesso dedicate.\nMa in Italia regnava ancora Valentiniano II, e poich\u00e9 l'Impero d'Occidente era ancora formalmente unitario, Magno Massimo sapeva che quando costui avesse raggiunto la maggiore et\u00e0 avrebbe certamente tentato di far valere la legittimit\u00e0 del suo diritto dinastico a regnare su tutto l'Occidente, probabilmente appoggiato da Teodosio.\nMagno Massimo cercava dunque ogni pretesto per inasprire i rapporti con Valentiniano; si inser\u00ec anche nella diatriba tra ariani e cattolici, appoggiando questi ultimi, mentre Valentiniano (o piuttosto la madre Giustina, che esercitava di fatto il potere a causa della minore et\u00e0 del sovrano) perseguiva una politica favorevole agli ariani. Nel 384 dette udienza nell\"'Aula Palatina\" di Augusta a Martino di Tours, che peror\u00f2 la causa di Priscilliano, dichiarato eretico dal primo concilio di Saragozza e accusato da alcuni vescovi spagnoli dopo essersi rifugiato in Hispania. L'anno successivo, per\u00f2, ordin\u00f2 la decapitazione di Priscilliano, dietro istigazione dei vescovi spagnoli (si tratt\u00f2 del primo cristiano ucciso per eresia). Ma l'uomo che per diversi anni riusc\u00ec a mantenere il fragile equilibrio tra i due sovrani fu il vescovo di Milano Ambrogio, la cui fortissima personalit\u00e0 e il riconosciuto carisma gli consentirono, nonostante le divergenze religiose, di affiancare l'imperatrice Giustina come tutore del giovane imperatore.\nAncora nel 385-386 le relazioni tra Massimo e Teodosio si svolgevano su un tenore conciliante, forse perch\u00e9 Teodosio, che non aveva ancora risolto il problema con l'impero persiano, era anche preoccupato dalla rivolta di Gildone in Africa: nel 386, infatti, il prefetto del pretorio di Gallia di Massimo, Euodio, esercit\u00f2 il consolato assieme al figlio di Teodosio, Onorio, venendo riconosciuto anche nei territori dell'Impero d'Oriente.\nLa guerra con Teodosio.\nMa la fragile pace non poteva reggere, e la diplomazia cedette il passo a scaramucce e provocazioni. Giunse il momento in cui Massimo non si preoccupava neanche pi\u00f9 di celare le sue ambizioni ed il fastidio per l'opera conciliante di Ambrogio e per il continuo rafforzamento delle guarnigioni di truppe a difesa dei valichi alpini, che sembravano (e certamente erano) predisposte appositamente contro di lui. L'occasione per la mossa decisiva gli fu offerta da un'infiltrazione di barbari nella regione della Pannonia, e riusc\u00ec a convincere Donnino, l'ambasciatore di Valentiniano, ad accettare l'invio di un contingente di rinforzi per fronteggiare l'invasione. Dopo aver scritto al nuovo vescovo romano Siricio, per una sorta di benestare all'intervento contro la corte di Milano che si professava apertamente ariana, nell'estate del 387 Magno Massimo varc\u00f2 le Alpi (i cui valichi erano stati liberati per far passare i rinforzi) con un esercito ben pi\u00f9 numeroso di quanto ufficialmente pattuito, e si present\u00f2 sotto le mura di Milano. Valentiniano, la sorella Galla e la madre, che solo all'ultimo momento si resero conto di quanto stava accadendo, furono costretti a fuggire ed a rifugiarsi prima ad Aquileia e poi a Tessalonica presso Teodosio.\nIl momento non poteva essere meno propizio per Massimo. Da pochi mesi infatti Teodosio aveva concluso la pace con l'impero persiano, ed era dunque libero da quelle preoccupazioni, e d'altra parte l'ambasciata di Magno Massimo, che dichiarava di aver agito solo in nome della difesa della fede cattolica cadde nel vuoto in quanto, morta molto presto Giustina, Valentiniano si convert\u00ec al cattolicesimo e Teodosio, rimasto da qualche tempo vedovo, spos\u00f2 sua sorella Galla.\nNel giro di pochi mesi da tutto l'impero vennero reclutate truppe per l'esercito teodosiano, una parte del quale, al comando di Arbogaste, mosse direttamente verso la Gallia per affrontare Vittore, il figlio di Magno Massimo lasciato a presidio del territorio, mentre il grosso, agli ordini dello stesso Teodosio, puntava verso Siscia (l'odierna Sisak), in Pannonia, quartier generale di Massimo. Valentiniano, nel frattempo, puntava verso Roma via mare.\nMesso alle strette, Magno Massimo tent\u00f2 la strada del complotto, ma i suoi emissari, che avrebbero dovuto fomentare la ribellione tra le truppe barbare di Teodosio ed uccidere lo stesso imperatore, furono scoperti ed uccisi.\nLa marcia senza ostacoli dell'esercito teodosiano colse di sorpresa la guarnigione di Siscia, che fu travolta (battaglia della Sava); nella successiva battaglia di Poetovio le truppe di Massimo furono sbaragliate. Con le poche truppe rimaste fedeli, anche a causa delle continue defezioni in favore dell'esercito teodosiano, Massimo si rifugi\u00f2 ad Aquileia. Ma i rinforzi dalla Gallia non potevano arrivare perch\u00e9 impegnati dalle truppe di Arbogaste, dall'Italia l'usurpatore gallico non godeva di molti consensi e d'altra parte le truppe barbare erano per loro natura propense a stare dalla parte del vincitore, che poteva assicurare un cospicuo bottino. Teodosio arriv\u00f2 prima che Massimo potesse concepire un piano di difesa, e pochi giorni di assedio furono sufficienti perch\u00e9 la guarnigione e la cittadinanza si ribellassero. Massimo fu catturato e portato a Teodosio, che lo abbandon\u00f2 alla furia omicida dei soldati. In Gallia Vittore fu sconfitto e ucciso forse dallo stesso Arbogaste, mentre la flotta teodosiana distruggeva quella di Massimo, al cui comando era Andragazio, l'esecutore materiale dell'assassinio di Graziano, che si suicid\u00f2 gettandosi in mare.\nDiscendenti.\nNon \u00e8 nota la fine della sua famiglia, della quale solo una parte gli sopravvisse, in particolare la moglie e le figlie; alcuni suoi discendenti continuarono ad occupare posti importanti.\nLa storiografia gli assegna come figlio Flavio Vittore, nominato \"Augusto\" dal padre e ucciso da Arbogaste nel 388. Una possibile figlia di Massimo, Sevira, \u00e8 citata sulla Colonna di Eliseg, una colonna iscritta alto-medioevale in Galles, che afferma che Sevira spos\u00f2 Vortigern, re dei Britanni. Un'altra figlia, Maxima, fu forse data in sposa a Ennodio, proconsole d'Africa (395); il loro nipote fu Petronio Massimo, che regn\u00f2 su Roma per 77 giorni prima di essere lapidato durante la fuga in occasione del Sacco di Roma da parte dei Vandali (24 maggio 455). Altri discendenti sono Anicio Olibrio, imperatore nel 472, e diversi consoli e vescovi, tra cui Magno Felice Ennodio (473-521), vescovo di Pavia.\nNel folklore e nella letteratura gallese.\nNella sua poco attendibile e semi-leggendaria \"Historia Regum Britanniae\", Goffredo di Monmouth fa di Magno Massimo (in gallese Macsen Wledig) un re dei britanni che sal\u00ec al potere dopo Ottavio il Vecchio e nipote di re Coel Hen.\nSecondo la \"Historia Regum Britanniae\", Ottavio, re dei britanni, voleva dare in moglie sua figlia a un potente mezzo-romano o mezzo-britannico (vedi Romano-Britannici), al quale, in dote, sarebbe andato anche il trono. Caradoc, duca di Cornovaglia, appoggi\u00f2 queste nozze e allora Magno Massimo lasci\u00f2 Roma alla volta della Britannia, saccheggiando col suo esercito diverse citt\u00e0 dei franchi. Invase poi Southampton, combattendo accidentalmente contro un'armata di britanni. Dopo alcune trattative, sal\u00ec sul trono britannico.\nLa narrazione di Goffredo di Monmouth coincide, nei suoi tratti essenziali, con una fonte contemporanea, ma probabilmente pi\u00f9 antica della letteratura gallese come il \"Breuddwyd Macsen Wledig\" (in italiano \"Il sogno di Macsen Wledig\"), uno dei racconti del Mabinogion.\nSecondo il racconto contenuto nel Mabinogion, Magno Massimo, imperatore romano, visita, in sogno, una terra sconosciuta e mirabile ove sorge il castello di un re, della cui bellissima figlia rimane perdutamente infatuato. Dopo aver cercato invano di rintracciare i luoghi del sogno, Macsen accetta l'invito di recarsi in Britannia da parte del re Eudaf Hen (Ottavio nell'Historia di Goffredo di Monmouth) che desidera offrirgli in sposa sua figlia Elena al fine di congiungere la sua discendenza a quella imperiale romana. Lasciata Roma, alla testa delle sue legioni, Macsen viene inizialmente ritenuto erroneamente un invasore e giunge ad un passo dallo scontro militare con Kynan Meriadec, nipote del re Eudaf, ma, chiarito l'equivoco, riconosce, infine, i luoghi del sogno e nella figlia del re bretone la donna che gli era stata destinata in sposa. Dopo essersi sposato con Elena e ereditato il regno conduce con lei le legioni alla conquista della Gallia.\nSecondo le genealogie ricavabili dalla tradizione popolare gallese e da altri racconti del Mabinogion come \"Chwedl Gereint vab Erbin\" (\"l'avventura di Gereint figlio di Erbin\"), Elena, avrebbe generato almeno cinque figli (Owain, Anwn, Custennin, Gratianna, Severa), i primi tre dei quali divennero sovrani di diverse aree del Galles.\nSecondo le fonti gallesi, sarebbe il responsabile del ritiro delle truppe romane dal Galles, 22 anni prima della partenza dei romani dalla Britannia. Dopo cinque anni di regno, invase in armi la Gallia, sconfiggendo il re dell'Armorica e uccidendo migliaia di persone. Prima di tornarsene in patria, chiam\u00f2 il nipote ribelle di Ottavio, Conanus (in gallese Kynan Meriadec e in francese Conan Meriadoc) e gli chiese di regnare su quella terra, che divenne la Bretagna (cio\u00e8 \"Piccola Britannia\").\nL'insieme di queste fonti, traggono forte ispirazione o sono parte esse stesse, come il Mabinogion, del folklore e della mitologia gallese, ed \u00e8 difficile separare i fatti reali da quelli leggendari (questi ultimi comunque prevalenti sui primi). Pur spesso citando - o prendendo spunto da - personaggi e eventi reali sono considerate attualmente, in gran parte, storicamente inattendibili, rimanendo, tuttavia, documenti decisivi nella genesi del ciclo arturiano che ha avuto una influenza consistente nella produzione letteraria e folkloristica europea, dal Medioevo fino a oggi."}
{"id": "341510", "revid": "358232", "url": "https://it.wikipedia.org/wiki?curid=341510", "title": "Renato Donatelli", "text": "Nel 1963 ha effettuato, per primo in Italia e fra i primi nel mondo, una sostituzione di valvola cardiaca non pi\u00f9 efficiente con una artificiale in materiale plastico.\nBiografia.\nNato a Morino, trascorre parte della sua infanzia ad Istanbul dal momento che il padre lavora come ingegnere in una societ\u00e0 idroelettrica italo-turca. Ritornato a Terni, citt\u00e0 d'origine della famiglia, \u00e8 costretto ad interrompere gli studi liceali, poi ripresi prima a Venezia e in seguito a Milano, a causa della seconda guerra mondiale. Successivamente si iscrive alla Facolt\u00e0 di Medicina e Chirurgia dell'Universit\u00e0 degli Studi di Milano, dove si laurea nel 1951 con il massimo dei voti. Apre un ambulatorio a Milano e, oltre ad essere medico fiduciario dell'INAM e di altri enti previdenziali, lavora come assistente volontario presso il padiglione Pizzamiglio di chirurgia generale dell'Ospedale Niguarda di Milano.\nIn questo reparto conosce un sodalizio professionale con il primario Angelo De Gasperis, di cui diventa nel 1956 assistente medico chirurgo incaricato e in seguito assistente medico chirurgo effettivo. La loro collaborazione \u00e8 incentrata sulla correzione di complesse cardiopatie tramite l'ipotermia profonda associata alla circolazione extracorporea, applicabile dopo esperimenti e la messa a punto della macchina cuore-polmone e dello scambiatore di calore. Consegue nel 1957 la specializzazione in Chirurgia generale e Terapia chirurgica presso l'Universit\u00e0 degli Studi di Genova e due anni dopo quella in Chirurgia polmonare all'Universit\u00e0 degli Studi di Torino. Dopo la morte di De Gasperis, nel 1962, oltre a succedergli come primario, fonda nello stesso Ospedale, con i cardiochirurghi Fausto Rovelli ed Alessandro Pellegrini, il Centro di cardiologia e di cardiochirurgia, oggi De Gasperis Cardio Center..\nL'anno successivo consegue la docenza in chirurgia toracica ed effettua il primo intervento chirurgico in Italia di sostituzione della valvola mitrale con una protesi artificiale; a questa operazione chirurgica seguono nel 1964 la sostituzione della valvola aortica e nel 1965 la sostituzione contemporanea della valvola mitrale e aortica. Diventa nel 1966 primario di ruolo della divisione di chirurgia toracica e socio onorario dell'Accademia Lancisiana di Roma. Nello stesso anno esegue i primi esperimenti di trapianto di cuore su animali: dal punto di vista chirurgico le operazioni hanno successo, ma si manifestano problemi di altra tipologia. Infatti all'epoca la legge italiana non permetteva la sostituzione di mono organi, permessa solo molti anni dopo e, inoltre, era difficoltoso stabilire con certezza la morte del donatore, tenuto conto che al momento in cui si effettua il prelievo dell'organo il cuore deve essere pulsante. Altri problemi sorgevano riguardo l'immunit\u00e0 e il rigetto da affrontare con adeguati farmaci non ancora sufficientemente testati.\nEsegue nel 1967 la contemporanea sostituzione nello stesso paziente di tre valvole del cuore, operazione effettuata per la prima volta in Italia ed anche in Europa e fra i pochi nel mondo. Fonda, con il professor Pietro Valdoni e altri colleghi, la Societ\u00e0 italiana di chirurgia cardiaca di cui fu vicepresidente. Gli viene conferita nel 1968 la cittadinanza onoraria di Houston, mentre nel 1969 viene premiato assieme al chirurgo Christiaan Barnard con il Bisturi d'oro in occasione delle Giornate cardiologiche internazionali di Napoli. Muore il 5 ottobre dello stesso anno a Milano per un'epatite contratta alcuni anni prima da un paziente che aveva curato.\nPubblicazioni scientifiche.\nFu autore di oltre 200 pubblicazioni scientifiche e, fra le altre, delle seguenti monografie:"}
{"id": "341511", "revid": "18379", "url": "https://it.wikipedia.org/wiki?curid=341511", "title": "Alfredo Ottaviani", "text": "Biografia.\nOttaviani nacque povero nel quartiere popolare di Trastevere, figlio del fornaio Enrico Ottaviani e della casalinga Palmira Catalini.\nDopo essere stato ordinato prete il 18 marzo 1916, svolse attivit\u00e0 pastorale nella diocesi di Roma.\nIl servizio nella Curia romana.\nNel marzo 1922 ottenne i primi incarichi nella Curia romana come segretario personale del nuovo papa Pio XI. Il Papa lo chiam\u00f2 alla Segreteria di Stato nel 1928 come sostituto della sezione \"Affari Ecclesiastici straordinari\" ed occup\u00f2 gi\u00e0 un anno dopo il posto di sostituto alla Segreteria di Stato.\nIn quegli anni Ottaviani port\u00f2 il suo contributo come giurista nella stipulazione dei Patti Lateranensi. Successivamente divenne assessore, pro-segretario e segretario. Il 12 gennaio 1953, papa Pio XII lo nomin\u00f2 pro segretario della Congregazione del Santo Uffizio e contestualmente fu creato e pubblicato cardinale. Essendo conservatore, ebbe forti contrasti con chi voleva innovare la secolare tradizione ecclesiale.\nEssendo responsabile del dicastero, a cui \u00e8 istituzionalmente demandata la tutela del sacro patrimonio della fede e della morale cattolica, ricopr\u00ec questo ruolo tenendo un comportamento attento e preciso, nella convinzione, in lui maturata con l'esperienza, che la \"rectitudo fidei\", cio\u00e8 l'ortodossia, \u00e8 patrimonio irrinunciabile ed \u00e8 condizione primaria per la \"rectitudo morum\", o ortoprassi. La sua preparazione giuridica, che gi\u00e0 in et\u00e0 giovanile gli aveva garantito l'attenzione di altri sacerdoti, lo sostenne nel lavoro che svolse a difesa della fede cattolica.\nAnche durante il pontificato di Pio XII si dimostr\u00f2 fermo nelle sue posizioni, battendosi quando fu necessario e preparando anche scomuniche contro gli oppositori comunisti e i cattolici progressisti italiani, fautori tedeschi e francesi della nuova teologia, preti operai, inventori del catechismo liberale. Ottaviani fu tuttavia, anche per le sue mai dimenticate radici popolari, un uomo di grande sensibilit\u00e0 pastorale, in particolare con i ragazzi e i giovani dell'oratorio di San Pietro, per i giovani che bighellonavano a Trastevere e nei pressi del Vaticano per i quali si prodigava quotidianamente, pagando le rette per lo studio, le tasse per lo sport: per i giovani fu come un padre sollecito ed affettuoso. Questa sua presenza tra i giovani non era un diversivo per superare la stanchezza tediosa delle carte d'ufficio e degli impegni burocratici, ma un'esigenza che scaturiva spontanea, intenzionale e generosa da un programma sacerdotale: era una \"prestazione comandata\" della sua vocazione.\nGli anni del Concilio Vaticano II.\nCon i cardinali Ernesto Ruffini e Maurilio Fossati, fu tra gli alti prelati che visitarono il cardinale Roncalli nella sua cella la sera prima del conclave, \"confortans eum\" (per incoraggiarlo), suggerendogli di convocare un Concilio e Roncalli fece propria quest'idea (\"Io ho pensato ad un Concilio dall'istante in cui sono diventato papa\", su Epoca di 8.12.1968).\nLa convocazione del Concilio Vaticano II ad opera di papa Giovanni XXIII, la riforma della Curia, l'inizio dell'attivit\u00e0 del Sinodo episcopale, furono forse per un uomo con le sue convinzioni, uno strappo eccessivo. Fu tra i \"leader\" dell'ala conservatrice del Coetus Internationalis Patrum. Tra i suoi interventi vi fu, nel 1962, la redazione del documento segreto \"Crimen sollicitationis\", tramite il quale i vescovi venivano istruiti sulle modalit\u00e0 di gestione di casi di molestie sessuale da parte di preti nel contesto della confessione, crimine canonico per il quale si prevedeva - nei casi pi\u00f9 gravi - la pena della dimissione dallo stato clericale. Il documento, approvato dall'allora pontefice Giovanni XXIII, avrebbe avuto delle ricadute per quanto riguarda i casi di pedofilia all'interno della Chiesa cattolica.\nIl 5 aprile 1962 Ottaviani fu elevato al rango di arcivescovo da papa Giovanni XXIII. Il 21 giugno 1963, in qualit\u00e0 di cardinale protodiacono, annunzi\u00f2 l'elezione al soglio pontificio del cardinale Giovanni Battista Montini (papa Paolo VI), proclamando l\"Habemus Papam\".\nIl post-Concilio.\nIl cardinale Ottaviani amava autodefinirsi il \"carabiniere dell'Ortodossia\". Al termine di tre anni di lavori di una commissione di studio istituita da Giovanni XXIII in parallelo al Vaticano II, il rapporto conclusivo fu trasmesso nel 1968 all'esame del Sant'Uffizio, allora presieduto dal prefetto card. Ottaviani, che espresse voto contrario insieme ad altri 6 dei 72 membri del consiglio. Mancando l'unanimit\u00e0 dei consensi, Paolo VI pubblic\u00f2 l'enciclica \"Humanae Vitae\" nel 1968, rifiutando un rapporto che legittimava sia i metodi di contraccezione naturali come l'Ogino-Knaus, che quelli artificiali come l'uso della pillola.\nNominato dal Papa presidente della Commissione Dottrinale, Ottaviani vide attuarsi, specialmente nelle \"applicazioni distorte\" del Concilio, alcune delle posizioni che pi\u00f9 aveva osteggiato e temuto (abusi liturgici, storture dottrinali, ecc.). Egli fu pi\u00f9 o meno tacitamente ostile anche alla riforma del Sant'Uffizio e all'abolizione dell'Indice dei libri proibiti e alla riforma del giuramento antimodernista. Cos\u00ec, l'8 gennaio 1968 rassegn\u00f2 le dimissioni. Presiedette anche la Pontificia commissione per il controllo della popolazione e delle nascite.\nOttaviani con l'autorit\u00e0 di un prefetto del Sant'Uffizio giudic\u00f2 la Messa riformata da papa Paolo VI \"\u00abun impressionante allontanamento dalla teologia cattolica della Santa Messa, quale fu formulata nella sessione XXIII del Concilio di Trento\u00bb\".\nIl nuovo Pontificale Romano di Paolo VI dovette preventivamente essere esaminato dal S. Uffizio, e durante l\u2019assemblea plenaria dell'11 ottobre 1967 fu dichiarato pienamente ortodosso e quindi atto ad assicurare la validit\u00e0 dei Sacramenti. Paolo VI pubblic\u00f2 il nuovo Messale il 18 giugno 1968, ad un mese di distanza seguito dalla pi\u00f9 ortodossa e tradizionalista posizione dell\"Humanae Vitae\", per la quale fu determinante il voto contrario di Ottaviani durante i lavori preparatori.\nNel settembre del 1969 Ottaviani firm\u00f2, insieme al cardinal Antonio Bacci, una lettera con un opuscolo, noto come Breve esame critico del Novus Ordo Missae (scritto principalmente dal teologo domenicano Michel Gu\u00e9rard des Lauriers), a papa Paolo VI, nella quale esprimeva la propria opposizione alla riforma liturgica e, in specie, al nuovo messale romano o \"Novus Ordo Missae\", allora in procinto di entrare in vigore..\nMor\u00ec nella Citt\u00e0 del Vaticano il 3 agosto 1979. Le sue esequie furono celebrate da papa Giovanni Paolo II il 6 agosto, giorno in cui un anno prima, come ricord\u00f2 Giovanni Paolo II, nella medesima ora moriva papa Paolo VI.\n\u00c8 sepolto nella chiesa di San Pietro in Borgo, nota anche come chiesa di San Salvatore in Ossibus.\nGenealogia episcopale.\nLa genealogia episcopale \u00e8:"}
{"id": "341512", "revid": "1777558", "url": "https://it.wikipedia.org/wiki?curid=341512", "title": "Ildebrando Pizzetti", "text": "Biografia.\nNacque a Parma il 20 settembre 1880 da Odoardo, insegnante di pianoforte e maestro di coro, e da Teresa Fava.\nTra il 1891 e il 1895 frequent\u00f2 il ginnasio classico Lazzaro Spallanzani di Reggio Emilia, durante il quale cominci\u00f2 ad interessarsi al teatro, scrivendo anche testi per le rappresentazioni teatrali della scuola.\nNel 1896 fu ammesso al conservatorio di Parma, in cui studi\u00f2 sotto la guida di Telesforo Righi e Giovanni Tebaldini: quest'ultimo gli trasmise l'interesse per la musica italiana antica, specialmente per la polifonia rinascimentale e il canto gregoriano e per autori come Palestrina e Claudio Monteverdi, interessi che Pizzetti seppe sviluppare in numerosi scritti e nella creazione musicale successiva.\nNel 1901 si diplom\u00f2 in composizione e trov\u00f2 lavoro come maestro sostituto al teatro Regio di Parma (1901-03) e compose le prime opere teatrali, rimaste per lo pi\u00f9 incomplete, o distrutte; nel 1905 poi spos\u00f2 Maria Stradivari, con la quale ebbe due figli, Maria Teresa (1906) e Bruno (1910).\nNel novembre del 1905 partecip\u00f2 e vinse al concorso bandito dalla rivista \"Tirso\" per le musiche di scena della tragedia \"La nave \"di Gabriele D\u2019Annunzio, rappresentata nel novembre 1907.\nTale evento fu di capitale importanza per il compositore: infatti segn\u00f2 l'inizio della collaborazione e dell'amicizia tra il poeta e Pizzetti, che rimase tanto colpito dalla poetica dannunziana da rimanervi influenzato per tutta la produzione musicale successiva.\nPer di pi\u00f9 l'incoraggiamento dato dal poeta alla rinascita della musica strumentale in Italia e al recupero della musica antica italiana spinsero Pizzetti a porsi su di un percorso affine a quello di Ottorino Respighi, Alfredo Casella e Gian Francesco Malipiero, compositori che in modi diversi volevano rinnovare la musica italiana e riportarla in una prospettiva europea: siccome nacquero tutti pi\u00f9 o meno intorno al 1880, furono ribattezzati \"Generazione dell'80\". Le opere di Pizzetti ebbero una parte importante in questo processo ed esercitarono una grande influenza sull'attivit\u00e0 creativa e sulla vita musicale italiana della prima met\u00e0 del XX secolo, contribuendo a dare un nuovo orientamento alla musica del paese.\nSotto l'influsso di D'Annunzio (che gli diede il soprannome di \"Ildebrando da Parma\"), Pizzetti scrisse varie opere strumentali, liriche per canto e pianoforte e musiche di scena che mostrano il recupero della musica antica (soprattutto di autori come Monteverdi), orchestrata in stile moderno, e la predilezione per soggetti romantici, dalla grande ma scarna intensit\u00e0.\nTali elementi si riassunsero e si definirono meglio nel primo vero successo del compositore, l'opera \"Fedra\", su testo di Gabriele D'Annunzio (dalla tragedia omonima del poeta), rappresentata alla Scala di Milano il 10 marzo 1915: una vocalit\u00e0 drammatica, consistente in un declamato plastico e severo, capace di potenziare i sensi della parola tramite il recupero del \"recitar cantando\" fiorentino, della polifonia rinascimentale e del canto gregoriano; un'armonia prevalentemente diatonica, con risonanze arcaiche nell'adozione frequente della modalit\u00e0 antica; una struttura tematica intessuta di contrappunti, in cui si addensano le linee dei singoli motivi; un coro con funzione sia dialogica, sia di riflessione e di commento collettivo, avulso dall\u2019azione (come nella tragedia greca) e sostenuto da polifonie austere e ieratiche. Lirica e dramma (identificate rispettivamente con la forma chiusa e con il declamato) si contrappongono quindi in un conflitto tra istinti terreni e aspirazioni spirituali, entro una visione religiosa della vita e dell'arte.\nDi conseguenza la sua drammaturgia musicale si allontana dal melodramma \"tradizionale\", segnatamente da quello verista, ma mantenendo a un tempo ammirazione per il teatro di Giuseppe Verdi: infatti nel suo nuovo linguaggio drammatico la musica e la parola si compenetrano sino a divenire una sola cosa. Si allontana per\u00f2 anche dalle innovazioni musicali pi\u00f9 avanzate, poich\u00e9 rifugge dal cromatismo postwagneriano e da ogni forma di dissoluzione tonale, pur con influenze di Wagner (da cui riprese l'uso del leitmotiv), di Richard Strauss e dell'impressionismo: ci\u00f2 lo condusse ad un percorso originale e indipendente, ma isolato rispetto al panorama musicale e lontano dai gusti del pubblico.\nIl 26 giugno 1907 sarebbe stato iniziato alla Massoneria nella Loggia \"Alberico Gentili\" di Parma.\nNel 1908 intanto fu nominato professore di armonia e contrappunto al Conservatorio di Firenze, di cui fu pure direttore dal 1917 al 1923. A Firenze collabor\u00f2 a diversi giornali e periodici, tra cui La Tempra e a La Voce, collaborazione che gli fece conoscere molti esponenti dell'arte e della cultura italiane come Prezzolini, Soffici e De Robertis.\nQui compose \"Debora e Jaele\" (1922), considerata il suo capolavoro: il coro assume funzione di protagonista, e compaiono squarci lirici di notevole intensit\u00e0; a partire da quest'opera, poi, Pizzetti cominci\u00f2 a scrivere in proprio i libretti. Di questo periodo \u00e8 anche la \"Messa di requiem\" per coro senza accompagnamento (1922-23), in cui lo stile polifonico rinascimentale di Palestrina si fonde con influenze del Requiem di Verdi e con le acquisizioni armoniche del XX secolo.\nNel 1913 si prest\u00f2 a un esperimento curioso: Giovanni Pastrone lo incaric\u00f2 di comporre le musiche del primo \"kolossal\" cinematografico, \"Cabiria\", per il quale compose la \"Sinfonia del Fuoco\", lasciando il resto dell'opera a Manlio Mazza.\nNel 1924 divenne direttore del Conservatorio Giuseppe Verdi di Milano, mentre nel 1936 divenne docente del corso di alto perfezionamento in composizione presso l'Accademia nazionale di Santa Cecilia in Roma. Fu insegnante apprezzato e richiesto (collaboratore dell'Enciclopedia e dell'Istituto Treccani, particolarmente attivo nei processi di riforma delle istituzioni scolastiche musicali), e fra i suoi allievi \u2013 anche solo temporanei \u2013 si ricordano i compositori Giulia Recli, Mario Castelnuovo-Tedesco, Virgilio Mortari, Guido Farina, Gianandrea Gavazzeni, Nello Segurini, Nino Rota, Franco Donatoni.\nA Milano intanto, nel gennaio 1925, aveva sposato Irene Campiglio, con cui ebbe il terzo figlio, Ippolito, insigne paesaggista (architetto di giardini).\nFirmatario del Manifesto degli intellettuali fascisti nel 1925, nel 1939 fu nominato Accademico d'Italia. Ricevette nel 1931 il primo Premio Mussolini per l'opera \"Debora e Jaele\".\nNel periodo romano scrisse varie opere (\"Fra' Gherardo\", \"Lo straniero\", \"Orseolo, \"L'oro\", \"Vanna Lupa\")\", in cui si presentano segni di crisi e di mancanza di ispirazione, e riescono diseguali e sempre meno al passo coi tempi.\nIl culto della vocalit\u00e0 e la tendenza al diatonismo vengono trasferiti anche nella produzione strumentale, specificamente nei suoi due quartetti per archi, nei due trii per pianoforte e archi, e nella sonata per violino e pianoforte. L'elenco delle sue composizioni comprende ancora numerosi concerti come il \"Concerto dell'estate\", i vari Concerti per strumento solista ed orchestra (arpa, violino, violoncello) e i \"Canti della stagione alta\", per pianoforte e orchestra\".\"\nIn questo periodo si prest\u00f2 anche a scrivere colonne sonore per i film \"Scipione l\u2019Africano\" (1937), \"I promessi sposi\" (1941) e \"Il\" \"mulino del Po\" (1949).\nTerminata la guerra, compose opere per la radio come \"Ifigenia\" (1950) e \"Cagliostro\" (1952) e nel 1954 music\u00f2 \"La figlia di Iorio\" di Gabriele D'Annunzio. Ci fu quindi una ripresa dell'ispirazione musicale, culminata in \"Assassinio nella cattedrale\" (1958) dal dramma omonimo di T. S. Eliot: qui si accentua il carattere di sacra rappresentazione (gi\u00e0 presente nella tragedia originaria) e il discorso etico del compositore si incarna nel protagonista, Tommaso Becket, in un'atmosfera impregnata di simbolismo e misticismo religioso, che rende il carattere poetico pi\u00f9 che drammatico del lavoro teatrale di Eliot.\n\"Clitennestra\" (1964) fu la sua ultima opera per il teatro musicale.\nMor\u00ec a Roma il 13 febbraio 1968.\nOnorificenze.\nVincitore del Premio Internazionale Feltrinelli assegnatogli nel 1958 dall'Accademia dei Lincei."}
{"id": "341513", "revid": "1745361", "url": "https://it.wikipedia.org/wiki?curid=341513", "title": "Heli", "text": "Heli fu un re leggendario della Britannia, figlio del re Digueillo. Regn\u00f2 per quarant'anni ed ebbe tre figli: Lud, Cassivellauno e Nennio. I due pi\u00f9 anziani furono re. Viene ricordato nella \"Historia Regum Britanniae\" di Goffredo di Monmouth. Heli \u00e8 considerato analogo alla figura di Beli Mawr, e nelle versioni in gallese dell'opera di Monmouth il suo nome \u00e8 reso con \"Beli\"."}
{"id": "341514", "revid": "8897", "url": "https://it.wikipedia.org/wiki?curid=341514", "title": "Client IRC", "text": ""}
{"id": "341515", "revid": "1745361", "url": "https://it.wikipedia.org/wiki?curid=341515", "title": "Lud (Historia Regum Britanniae)", "text": "Lud \u00e8 un antico re leggendario della Britannia pre-romana, secondo il racconto della \"Historia Regum Britanniae\" dello scrittore medievale Goffredo di Monmouth (XII secolo). La figura descritta da Goffredo sembra essere derivata dall'eroe della mitologia gallese Lludd Llaw Eraint, prima Nudd Llaw Eraint, affine a sua volta al re Nuada Airgetl\u00e1m dei T\u00faatha D\u00e9 Danann, figura della mitologia irlandese.\nLud, che sarebbe salito al trono dopo la morte del padre Heli, circa nel 73 a.C., ricostru\u00ec e ristruttur\u00f2 molte citt\u00e0 del regno, come Trinovantum, dove fece innalzare massicce torri che circondavano l'insediamento. Costru\u00ec sontuose abitazioni per i contadini e organizz\u00f2 grandi feste. Per tutte queste ragioni, Trinovantum fu ribattezzata Caerlud (cio\u00e8 \"Citt\u00e0 di Lud\" in gallese). Questo nome fu poi trasformato in \"Caerlundein\" e, durante la dominazione romana, in Londinium (Londra).\nEbbe due figli, Androgeo e Tenvanzio, che non successero direttamente al padre. Lud mor\u00ec e fu sepolto a Trinovantum, vicino a una porta detta \"Ludgate\" (cio\u00e8 \"Porta di Lud\", \"Porthlud\" in gallese). Gli successe il fratello Cassivellauno, che combatt\u00e9 contro le legioni di Giulio Cesare, che avevano invaso l'isola.\nNelle versioni gallesi della \"Historia Regum Britanniae\", dove \u00e8 chiamato Lludd, \u00e8 compresa anche la storia di \"Lludd e Llefelys\", una versione della quale compare nel \"Mabinogion\": mentre Lludd \u00e8 re di Britannia, suo fratello Llefelys (non menzionato da Goffredo) divenne re di Francia e aiut\u00f2 Lludd a liberare l'isola da tre minacce soprannaturali"}
{"id": "341516", "revid": "23390", "url": "https://it.wikipedia.org/wiki?curid=341516", "title": "Gian-Carlo Menotti", "text": ""}
{"id": "341517", "revid": "23390", "url": "https://it.wikipedia.org/wiki?curid=341517", "title": "Giancarlo Menotti", "text": ""}
{"id": "341518", "revid": "23390", "url": "https://it.wikipedia.org/wiki?curid=341518", "title": "GianCarlo Menotti", "text": ""}
{"id": "341522", "revid": "761672", "url": "https://it.wikipedia.org/wiki?curid=341522", "title": "Vigile urbano", "text": ""}
{"id": "341523", "revid": "1543377", "url": "https://it.wikipedia.org/wiki?curid=341523", "title": "Hendrik Christian Andersen", "text": "Andersen nacque a Bergen (Norvegia) nel 1872, ed emigr\u00f2 da bambino con la famiglia a Newport (Rhode Island) l'anno seguente. Nel 1893, Andersen viaggi\u00f2 in Europa per studiare arte e fin\u00ec per stabilirsi per il resto della sua vita a Roma.\nQui entr\u00f2 nelle grazie di altri artisti, come pure di diversi facoltosi espatriati, e pot\u00e9 grazie a loro perseguire il suo lavoro.\nLa citt\u00e0 mondiale.\nLa scultura di Andersen, i dipinti e gli scritti dimostrano una grande passione per opere grandiose, monumentali e di ispirazione classica, che Andersen credeva stimolassero nell'osservatore un desiderio di automiglioramento.\nGran parte del suo lavoro \u00e8 stata svolta come preparazione al progetto di una perfetta \"World city\", la \"Citt\u00e0-Mondiale\", colma d'arte, e che avrebbe motivato l'umanit\u00e0 a perseguire uno stato quasi utopico.\nLa sua filosofia urbanistica divenne evidente nel 1913 con l'opera \"A World Center of communication\". Questo enorme tomo del peso di oltre 5\u00a0kg, scritto con Ernest H\u00e9brard, era l'evoluzione di uno scritto precedente di Andersen, \"The fountain of Life\".\nIl nucleo del lavoro di Andersen consisteva nella credenza che l'arte, e soprattutto l'arte monumentale, potesse portare al mondo pace e armonia. Il progetto chiedeva la creazione di una capitale mondiale. La citt\u00e0 sarebbe stata: \"una fontana di conoscenza strabordante da nutrire con gli sforzi di tutto il mondo nell'arte, nella scienza, nella religione, il commercio, l'industria e la legge; in cambio avrebbe diffuso la conoscenza a tutta l'umanit\u00e0 come se fosse un immenso, divino organismo concepito da Dio, il requisito vitale che ne avrebbe mantenuto la forza, protetto i diritti e permesso di raggiungere nuove altezze attraverso una concentrazione degli sforzi di tutto il mondo\".\n\u00c8 evidente nel trattato di Andersen la filosofia secondo cui l'arte pu\u00f2 cambiare l'umanit\u00e0 e produrre la perfezione.\nSebbene ampiamente criticati dagli altri urbanisti dell'epoca per la sua ingenuit\u00e0 politica unita a un'enfasi eccessiva sulla monumentalit\u00e0, i suoi lavori dimostrano una comprensione dei conflitti sociali e politici conseguenti alla diffusione dell'aggressivo nazionalismo dei primi decenni del XX secolo, e cercava di usare l'arte per una ricerca di un mondo utopico.\nLa visione del potere dell'arte e dell'architettura nel trasformare la societ\u00e0 pu\u00f2 essere vista come un'anticipazione di concetti simili avanzati nel XX secolo da diversi urbanisti come Le Corbusier nella sua \"Citt\u00e0 Contemporanea\".\nRapporti con Henry James.\nNel 1899 Andersen incontr\u00f2 Henry James, lo scrittore e patriota americano. Sebbene James fosse di circa 30 anni pi\u00f9 vecchio, i due svilupparono un'intensa relazione che dur\u00f2 fino alla morte di James nel 1916. Sebbene la natura precisa di questa relazione sia ancora soggetta a controversie, i due si scambiarono numerose lettere che mostrano un legame molto stretto anche di carattere omoerotico, forse meglio illustrato da una lettera di James ad Andersen in seguito alla morte del fratello di quest'ultimo il 9 febbraio 1902, nella quale James scrisse:\nColm T\u00f3ib\u00edn nel suo romanzo del 2004, \"The Master\" ha utilizzato materiali da diverse fonti per esplorare ed esaminare approfonditamente gli inizi del rapporto tra James e Andersen.\nIl Museo Hendrik Christian Andersen.\nAndersen mor\u00ec a Roma nel 1940, donando la sua casa (\"Villa H\u00e9l\u00e8ne\"), lo studio, i documenti e pi\u00f9 di 400 lavori al Governo Italiano.\nLa sua casa \u00e8 stata restaurata e convertita in museo (\u00e8 in via Pasquale Stanislao Mancini 20 - piazzale Flaminio. \u00c8 aperto al pubblico da luned\u00ec a sabato dalle 9:30 alle 19:30 con ingresso consentito fino alle 19:00).\nIl museo contiene gran parte dei lavori di Andersen, oltre a quelli di altri artisti e fotografi contemporanei, suoi amici e conoscenti.\nTomba.\nAndersen \u00e8 sepolto al cimitero acattolico di Roma.\nArchivio.\nL'archivio di Hendrik Christian Andersen \u00e8 conservato nello studio-abitazione dell'artista, lasciato in eredit\u00e0, dallo stesso Andersen, allo Stato italiano nel 1940 e oggi sede del il Museo Hendrik Christian Andersen. La donazione \u00e8 stata formalizzata solo nel 1978, anno della scomparsa di Lucia Andersen, sorella adottiva dell'artista e usufruttuaria del lascito. ll fondo \u00e8 costituito da lettere, autografi, diari, locandine, materiale a stampa, materiale fotografico, materiale librario. Il fondo verte principalmente sulla preparazione e diffusione dell'utopico progetto dello scultore del \"World Centre of Communication\", attraverso una fitta corrispondenza con rappresentanti di governo, istituzioni e personalit\u00e0 varie della cultura internazionale. \u00c8 inoltre conservata la trascrizione dattiloscritta dallo stesso Andersen delle lettere ricevute tra il 1899 e il 1915 dall'amico Henry James (gli originali, gi\u00e0 in casa Andersen, furono venduti nel 1954-55 dalla sorella Lucia Andersen attraverso Sotheby's Londra). L'archivio Andersen contiene anche i diari di Olivia Cushing (dal 1882 al 1917), vedova del fratello dell'artista Andreas e convivente di Hendrik a Roma dal 1903."}
{"id": "341529", "revid": "729019", "url": "https://it.wikipedia.org/wiki?curid=341529", "title": "Sojuz 16", "text": "Sojuz 16 \u00e8 la denominazione di una missione della navicella spaziale Sojuz sovietica. Si tratt\u00f2 del quindicesimo volo equipaggiato di questa capsula nonch\u00e9 del trentunesimo volo nell'ambito del programma Sojuz sovietico. Serv\u00ec principalmente quale preparazione del programma test Apollo-Sojuz (ASTP).\nMissione.\nCon il volo della Sojuz 16 venne completamente simulata la parte sovietica del ASTP. Si tratt\u00f2 in particolare di testare il sistema di aggancio appositamente modificato e gli strumenti per modificare l'atmosfera all'interno della cabina della navicella Sojuz. Infatti, l'atmosfera delle capsule Apollo era composta da ossigeno puro, mentre a bordo delle Sojuz si respirava dell'aria normale, cio\u00e8 la miscela azoto/ossigeno. Per non costringere gli equipaggi delle due navicelle a rimanere per periodi prolungati nella chiusa d'aria tra le due navicelle in caso di trasferimento verso l'altra navicella onde consentire l'adattamento della circolazione sanguinea alle diverse situazioni d'atmosfera, venne deciso di aumentare all'interno della Sojuz la percentuale di componente d'ossigeno della miscela nonch\u00e9 di diminuire la pressione all'interno della cabina da 760 mm a 540 mm di mercurio. Per il nuovissimo ed appena sviluppato sistema d'aggancio vennero eseguite durante la 32\u00aa e la 38\u00aa orbita terrestre simulazioni d'aggancio idrauliche con una controparte appositamente trasportata con questa navicella spaziale."}
{"id": "341531", "revid": "438678", "url": "https://it.wikipedia.org/wiki?curid=341531", "title": "Il campo", "text": "Il campo (\"The Field\") \u00e8 un film del 1990 diretto da Jim Sheridan.\nLa pellicola, sceneggiata dallo stesso regista, \u00e8 basata sul dramma teatrale \"The Field\" di John B. Keane.\nIl film ha valso a Richard Harris la sua seconda e ultima candidatura all'Oscar al miglior attore, a distanza di quasi trent'anni dalla prima, ricevuta per \"Io sono un campione \" (1963).\nTrama.\nLa famiglia di \"Bull\" McCabe ha lavorato faticosamente per generazioni un pezzo di terra, trasformandolo in un pascolo per vacche. Ma quel pezzo di terra non \u00e8 suo, e un giorno la vedova che lo possiede decide di metterlo all'asta.\nIl piccolo villaggio irlandese \u00e8 tutto dalla parte di Bull ma, proprio quando \u00e8 sicuro di vincere, viene battuto da un facoltoso americano. Bull tenta inizialmente di convincere l'americano a desistere, ma poi perde la testa e la sua ossessione lo porter\u00e0 alla tragedia."}
{"id": "341533", "revid": "713714", "url": "https://it.wikipedia.org/wiki?curid=341533", "title": "WTA", "text": ""}
{"id": "341535", "revid": "2175", "url": "https://it.wikipedia.org/wiki?curid=341535", "title": "Cartilagine", "text": ""}
{"id": "341536", "revid": "143542", "url": "https://it.wikipedia.org/wiki?curid=341536", "title": "Mercedes de Acosta", "text": "Oggi viene ricordata dal grande pubblico pi\u00f9 che altro per le sue relazioni con Greta Garbo, Alla Nazimova, Eva Le Gallienne, Isadora Duncan, Katharine Cornell, Maude Adams, Ona Munson (la Bella Watling del film \"Via col vento\"), Adele Astaire ed altre, da lei stessa raccontate nell'autobiografia pubblicata verso la fine della sua vita, nel 1960.\nTale reputazione non fu apprezzata da tutti. Alice Toklas (a sua volta notoriamente lesbica) ebbe a scrivere ad un'amica che disapprovava la de Acosta, Anita Loos: \u00abNon puoi sbarazzarti di Mercedes a cuor leggero. Lei ha avuto le due donne pi\u00f9 importanti degli Stati Uniti\u00bb (cio\u00e8 Greta Garbo e Eleanor Roosevelt).\nBiografia.\nMercedes nacque a New York nel 1893, da padre cubano, Ricardo de Acosta, e madre spagnola, Micaela Hernandez y de Alba, che a sua volta discendeva dagli spagnoli duchi d'Alba. Bench\u00e9 Acosta fosse dotata di talento nel suo campo professionale, fu senza dubbio la sua vita privata ad averla resa famosa nei circoli di Hollywood, dato che fu coinvolta in numerose relazioni lesbiche con l'\u00e9lite di Hollywood.\nInizi\u00f2 nel 1916 con una storia con l'attrice russa Alla Nazimova, e poco dopo ne avvi\u00f2 un'altra con l'attrice Tallulah Bankhead, e ancora con la ballerina Isadora Duncan. Nel 1920 Mercedes de Acosta spos\u00f2 Abram Poole (1882-1961), un famoso pittore e uomo di mondo. I due, entrambi omosessuali, divorziarono nel 1935. Poco dopo il matrimonio con Abram Poole, nel 1920, diede inizio ad una turbolenta relazione durata cinque anni con l'attrice Eva Le Gallienne.\nNel decennio successivo, mise assieme un gruppo di partner femminili che erano tutte stelle del cinema, in ascesa o in declino. Tra queste la scrittrice Edith Wharton, la scrittrice e attrice teatrale Katharine Cornell, Dorothy Fellowes-Gordon e Amy Lowell. La de Acosta fu sentimentalmente legata alla ballerina russa Tamara Platonovna Karsavina per tutta la vita, dopo il loro primo incontro nel 1920. Le due furono tanto amiche quanto amanti, e la Karsavina fu una delle poche che continu\u00f2 ad esserle amica anche dopo la pubblicazione della sua controversa autobiografia.\nNel 1931 Mercedes incontr\u00f2 Greta Garbo e ne divenne rapidamente l'amante. Le due erano state presentate dall'amante del momento della de Acosta, la scrittrice Salka Viertel. La relazione con la Garbo \u00e8 stata spesso descritta come l'amore della sua vita. Tuttavia le testimonianze del tempo non riescono a chiarire se la Garbo ricambiasse i sentimenti amorosi della Acosta: era la Garbo ad avere il controllo della relazione, e le due stavano insieme per lunghi periodi, poi distanti per altri, a seconda del capriccio della Garbo. Nel 1944 la Garbo decise infine di interrompere la burrascosa relazione, chiedendo alla de Acosta di smettere di inviarle poesie e lettere dove le professava il suo amore. L'ultima poesia conosciuta scritta dalla de Acosta per la Garbo risale a questo periodo.\nLe sue memorie, \"Here lies the heart\" (\"Qui giace il cuore\", ma anche leggibile come \"Qui mente il cuore\"), vennero pubblicate nel 1960 quando Mercedes, ammalata, ebbe bisogno di soldi. Le rivelazioni, anche se molto edulcorate e sostenute da fatti, causarono la rottura di numerose amicizie con donne famose che avrebbero preferito mantenere segreta la propria (omo)sessualit\u00e0, come la volubile Greta Garbo. In particolare Eva Le Gallienne, furiosa per le rivelazioni, si sbarazz\u00f2 di qualunque oggetto che le ricordasse la sua relazione con la de Acosta. Una delle persone messe a nudo dalle sue rivelazioni comment\u00f2 per\u00f2 con spirito, giocando sul doppio senso di \"lies\" in inglese (\"giace\" e \"mente\"): \"And lies, and lies and lies\"..., cio\u00e8, \"E mente, e mente, e mente\"...\nTagliata fuori da molti dei suoi amici e sempre pi\u00f9 in difficolt\u00e0 finanziarie, la de Acosta mor\u00ec, nel 1968, all'et\u00e0 di 75 anni, in relativa povert\u00e0 (anche se la sorella Rita aveva contratto un \"buon\" matrimonio) ed oscurit\u00e0. Venne sepolta con sua madre e sua sorella, Rita de Alba de Acosta (una celebre bellezza, meglio conosciuta con il nome d'arte di \"Rita Lydig\") al \"Trinity Cemetery\" a New York."}
{"id": "341545", "revid": "1543377", "url": "https://it.wikipedia.org/wiki?curid=341545", "title": "Transformer (album)", "text": "Transformer \u00e8 il secondo album solista dell'artista statunitense Lou Reed, pubblicato nel 1972 dalla RCA Records e ristampato su compact disc per la prima volta nel 1983.\nL'album contiene brani tra i pi\u00f9 celebri del repertorio di Lou Reed, da \"Perfect Day\" a \"Vicious\", \"Satellite of Love\" e soprattutto \"Walk on The Wild Side\", un ritratto del bizzarro entourage con il quale era entrato in contatto nella Factory di Andy Warhol ai tempi dei Velvet Underground e che rappresent\u00f2 il suo primo successo da classifica.\n\"Transformer\" si trova al 194\u00ba posto nella lista dei 500 migliori album della rivista \"Rolling Stone\", al 72\u00ba posto in quella di \"New Musical Express\" e al 26\u00ba nella \"All Time Top 100\" di \"Melody Maker\". Nel 1997 \u00e8 risultato il 44\u00ba migliore album di tutti i tempi nel sondaggio \"Music of the Millennium\" condotto nel Regno Unito da HMV Group, Channel 4, \"The Guardian\" e Classic FM.\nIl disco.\nNonostante il primo album da solista di Lou Reed non avesse incontrato i favori della critica e si fosse rivelato un fallimento commerciale, nel 1972 la RCA decise di puntare su un altro disco a condizione che della produzione si fosse occupato David Bowie, che con la casa discografica aveva appena pubblicato \"The Rise and Fall of Ziggy Stardust and the Spiders from Mars\". Il risultato fu uno degli album classici degli anni settanta e una collaborazione che si sarebbe rivelata fondamentale per entrambi.\nAl contrario del primo album, nel quale erano presenti otto tracce su dieci scritte ai tempi dei Velvet Underground, per il nuovo lavoro venne prodotto nuovo materiale. Le uniche eccezioni furono rappresentate da \"Andy's Chest\", registrata nel 1969, ma mai pubblicata, e \"Satellite of Love\", prevista inizialmente come traccia di \"Loaded\" del 1970, ma anche questa rimasta inedita.\nProduzione.\nLe sessioni di \"Transformer\" cominciarono ai Trident Studios di Londra nel luglio 1972 e proseguirono fino ad agosto. L'album fu prodotto da Bowie e Mick Ronson, anche se lo stesso Reed sostenne in un'intervista su \"New Musical Express\" che la direzione fu soprattutto opera del chitarrista degli Spiders from Mars: \u00ab\"Transformer\" \u00e8 sicuramente il mio album meglio prodotto e gran parte del merito va a Mick Ronson. La sua influenza era pi\u00f9 forte di quella di David, ma insieme formavano un sodalizio formidabile\u00bb.\nLa combinazione tra la sensibilit\u00e0 di Bowie e il sarcasmo di Reed rese esplosiva l'atmosfera durante la lavorazione e secondo Angela Bowie \u00abLou un giorno si infuri\u00f2 con David e Ronno in studio durante le sessioni. Io andai di filato verso la porta appena lui sbott\u00f2...\u00bb Lou Reed ha in seguito affermato che lavorare con il cantante inglese fu \u00abmolto divertente, ma quando si ubriaca crede di essere Ziggy Stardust\u00bb.\nTra i musicisti che vennero reclutati Herbie Flowers, che oltre a fornire la classica linea di basso in \"Walk on the Wild Side\" suon\u00f2 contrabbasso e tuba, ed il bassista degli Spiders from Mars Trevor Bolder, che contribu\u00ec alla tromba, oltre a Mick Ronson che si occup\u00f2 di chitarra, flauto e pianoforte.\nI singoli.\n\"Walk on the Wild Side\" venne pubblicata come primo singolo tratto dall'album nonostante Lou Reed fosse contrario, convinto che i riferimenti alla transessualit\u00e0, all'uso di droghe e alla prostituzione maschile ne avrebbero garantito il bando da parte delle radio. Su insistenza di David Bowie il 45 giri usc\u00ec in Europa il 24 novembre 1972 con \"Perfect Day\" come lato B e poco dopo anche negli Stati Uniti, rivelandosi in breve tempo un enorme successo con il 10\u00ba posto nel Regno Unito e il 16\u00ba nella Billboard 200 e diventando una delle canzoni pi\u00f9 famose dell'intero repertorio di Lou Reed.\nAnche \"Perfect Day\" \u00e8 entrata nel pantheon delle pi\u00f9 classiche ballate rock di sempre, grazie anche a numerose citazioni in film come \"Trainspotting\" e spot pubblicitari, oltre a cover come quella dei Duran Duran che nel 1995 raggiunse il 28\u00ba posto nella classifica britannica. Il brano \u00e8 stato spesso interpretato come la descrizione di una storia d'amore con possibili riferimenti alla prima moglie Bettye Kronstad o al suo primo amore ai tempi dell'universit\u00e0 Shelley Albin, ma alcune fonti hanno suggerito anche una romanticizzata metafora della tossicodipendenza di Lou Reed, un'ode all'uso dell'eroina come annientamento di s\u00e9 stessi e della paura di vivere.\nIl secondo singolo fu \"Vicious\", pubblicato nella primavera del 1973 in due diverse edizioni, una per il Regno Unito con \"Satellite of Love\" come lato B e una per il mercato americano con \"Goodnight Ladies\". La stessa \"Satellite of Love\" usc\u00ec di nuovo due mesi dopo, stavolta come lato A.\nPubblicazione e accoglienza.\n\"Transformer\" usc\u00ec l'8 novembre 1972 e circa un anno dopo arriv\u00f2 al 13\u00ba posto nel Regno Unito e al 29\u00ba negli Stati Uniti. In seguito \u00e8 ricomparso in classifica nel Regno Unito in occasione di alcune riedizioni, raggiungendo il 32\u00ba posto nel 1999, il 16\u00ba posto nel 2001 e il 35\u00ba posto nel 2013.\nNella sua recensione sulla rivista \"Rolling Stone\", Nick Tosches sottoline\u00f2 la qualit\u00e0 di canzoni come \"Hangin' 'Round\" e \"Satellite of Love\", giudicando allo stesso tempo la maggior parte dell'album come \"roba omosessuale pseudo artistica\" priva di determinazione. Sull'edizione del 2004 di \"The Rolling Stone Album Guide\", Tom Hull ha scritto che Lou Reed \u00abcompose una serie di intelligenti nuove canzoni e cerc\u00f2 di approfittare dell'androgino glam rock di tendenza del produttore David Bowie, che funzion\u00f2 abbastanza bene per lanciare \"Walk on the Wild Side\"\u00bb.\nL'album \u00e8 stato certificato disco di platino nel Regno Unito dalla BPI nel 2013 e disco d'oro in Italia dalla FIMI nel 2015.\nCopertina.\nLa foto in bianco e nero di Lou Reed sulla copertina, divenuta nel tempo una delle sue principali rappresentazioni iconografiche, fu realizzata da Mick Rock e dieci anni dopo venne virata in colore blu e utilizzata per la copertina dell'album \"The Blue Mask\".\nSul retro c'\u00e8 una doppia immagine del designer Ernst Thormahlen, una in versione sexy e discinta da \"travestito\" e una maschile con maglietta bianca, cappello da motociclista e jeans attillati a far risaltare un'erezione, L'edizione italiana fu censurata con un fascione dorato con la scritta \"Produced by David Bowie and Mick Ronson\" che attraversava la copertina coprendo entrambe le foto all'altezza dell'inguine.\nTracce.\nTesti e musiche di Lou Reed."}
{"id": "341551", "revid": "547034", "url": "https://it.wikipedia.org/wiki?curid=341551", "title": "John Profumo", "text": "Biografia.\nEra figlio di Albert Profumo, un avvocato di origini italiane che portava il titolo di IV barone Profumo, nobile famiglia residente nel Regno di Sardegna, attestata come originaria di Londra.\nFu educato alla scuola di Harrow e al Magdalen College di Oxford, ed entr\u00f2 nel parlamento nel 1940 per il collegio di Kettering. All'epoca del suo ingresso era il pi\u00f9 giovane membro del parlamento ed era l'ultimo sopravvissuto dei 41 membri del partito conservatore che votarono contro il proprio governo dopo il dibattito su Narvik del 7/8 maggio 1940, che ebbe come risultato le dimissioni del primo ministro Neville Chamberlain, cui sarebbe succeduto Winston Churchill. Profumo prest\u00f2 servizio in Nord Africa durante la seconda guerra mondiale, raggiungendo il grado di Brigadiere e venendo nominato ufficiale dell'Ordine dell'Impero Britannico nel 1944.\nNel 1960 Profumo venne nominato Segretario di Stato per la Guerra (un incarico oggi obsoleto) nel governo di Harold Macmillan. Il 5 giugno 1963 si dimise a causa di uno scandalo politico noto come \"Scandalo Profumo\", che ebbe origine da una breve relazione che il politico ebbe con una showgirl, Christine Keeler, che era sentimentalmente coinvolta anche con un funzionario dell'ambasciata sovietica.\nRitiratosi dalla vita pubblica, si impegn\u00f2 nella beneficenza con la Toynbee Hall, della quale divenne presidente nel 1982. Anche se ormai pensionato, rimase presidente della Toynbee Hall fino alla morte, e fu coinvolto in diverse altre opere benefiche, tra cui la Attlee Foundation, di cui fu cofondatore nel 1967 assieme a Lord Longford e Roy Jenkins. Profumo venne nominato Commendatore dell'Ordine dell'Impero Britannico nel 1975. Suo figlio \u00e8 il giornalista e scrittore David Profumo.\nNel novembre 2005 Profumo fece una delle sue rare apparizioni in pubblico in occasione delle celebrazioni per l'ottantesimo compleanno dell'ex-primo ministro Margaret Thatcher, anche se non rilasci\u00f2 dichiarazioni. Un mese dopo apparve nuovamente in pubblico per una funzione in memoria di un altro ex-primo ministro, Edward Heath.\nProfumo mor\u00ec nel sonno il 10 aprile 2006, all'et\u00e0 di 91 anni.\nLignaggio.\nJohn Dennis Profumo fu il 5\u00ba erede del titolo nobiliare creato dal re Carlo Alberto di Savoia, del quale tuttavia decise di non fregiarsi.\nIl 30 novembre 1843, il re Carlo Alberto di Savoia cre\u00f2 il titolo nobiliare di \"Baron Profumo\", di cui Antonio Profumo fu il primo esponente.\nIl pi\u00f9 noto Baron Profumo fu John Profumo, che rifiut\u00f2 di fregiarsi di tale titolo. La Costituzione della Repubblica italiana dal 1948 non d\u00e0 pi\u00f9 alcun riconoscimento legale ai titoli nobiliari.\nI Baron Profumo furono in ordine:"}
{"id": "341558", "revid": "466539", "url": "https://it.wikipedia.org/wiki?curid=341558", "title": "Women's Tennis Association", "text": "La Women's Tennis Association (WTA) \u00e8 l'associazione che riunisce le giocatrici professioniste di tennis di tutto il mondo. Il suo corrispettivo maschile \u00e8 l'ATP.\nStoria.\nQuasi contemporaneamente alla fondazione dell'ATP avvenuta nel 1972, la WTA venne fondata nel 1973 da un gruppo di tenniste tra le quali spiccavano Billie Jean King e Rosie Casals; scopo principale di questa associazione era promuovere e cercare di convincere gli organizzatori dei principali tornei a parificare o quanto meno avvicinare montepremi e regole per le tenniste a quanto era in vigore per i tennisti nei tornei del Grande Slam (come infatti riportato dal giornalista Rino Tommasi nei tornei del Grande Slam il premio per la vincitrice era inizialmente circa un terzo di quello per il vincitore).\nIl lavoro portato avanti dalle tenniste statunitensi si rivel\u00f2 di discreta importanza e diede i suoi frutti principalmente all'interno dei tornei che si svolgevano negli USA (tanto che in molti di questi il montepremi femminile venne pian piano parificato a quello maschile) soprattutto dopo che le due fondatrici si rifiutarono di partecipare alla finale di un torneo di Los Angeles per protesta contro l'esiguit\u00e0 dei premi riservati alle donne.\nTuttavia il notevole lavoro svolto dalle tenniste statunitensi ebbe effetti limitati al cd. tour americano. Infatti al di l\u00e0 dell'oceano atlantico il trattamento economico delle tenniste europee era decisamente peggiore di quello che oramai era diventato la consuetudine negli USA. Questo port\u00f2 inevitabilmente alla nascita di tensioni tra le tenniste dei due diversi continenti ed in questo contesto nel 1977 venne fondata a Roma una nuova associazione col nome di Women's International Tennis Association (WITA), e venne nominato, quale direttore esecutivo, l'avvocato-tennista italiano Dino Papale che, per la prima volta nel 1977, cre\u00f2 l'attuale sistema di classifiche per le tenniste, importante per stabilire le teste di serie nei vari tornei in base ai risultati conseguiti.\nQuest'associazione, che fu presto riconosciuta dalle principali federazioni tennistiche europee e dalla Federazione Internazionale Tennis presieduta dal francese Philippe Chatrier, vide una totale adesione da parte delle tenniste europee e sudamericane e si caratterizz\u00f2 all'inizio per clamorose proteste. Gi\u00e0 nel 1978 organizz\u00f2 una invasione di campo di protesta da parte di alcune tenniste durante il torneo di Nizza e nel 1980 replic\u00f2 durante una partita ben pi\u00f9 importante come la finale del torneo di Monte Carlo tra Bj\u00f6rn Borg e Guillermo Vilas, ottenendo per la prima volta che le tenniste avessero riconosciuto considerevoli montepremi in denaro.\nL'attivit\u00e0 della WITA ebbe effetti positivi verso il tennis del cd. tour europeo, che vide ampliarsi il numero e l'importanza dei tornei, oltre a quelli di prima fascia come Wimbledon e Roland Garros. Questo fece s\u00ec che gran parte dei tornei mondiali iniziassero ad utilizzare la classifica stilata da quest'associazione invece che quella della WTA. Conseguentemente molte tenniste americane, tra cui la statunitense vincitrice di 18 tornei del Grande Slam Chris Evert, si riversarono fin dall'inizio degli anni '80 nella stessa WITA. Il processo di americanizzazione dell'associazione europea port\u00f2 nel 1983 all'elezione come presidentessa dell'associazione della stessa Chris Evert, e culmin\u00f2 nel 1986 con la fusione dell'ex WTA nella WITA.\nLa nuova WITA divenne in questo modo l'associazione unitaria delle tenniste. Tuttavia essa era diventata un soggetto ben diverso da quello originario (come ricorda la stessa Chris Evert quando cita le critiche di favorire le tenniste americane che le tenniste europee rivolgevano alla WITA da lei presieduta). Anche per questo motivo, oltre che per le minacce legali che i fondatori della prima WITA come Dino Papale avevano ormai indirizzato alla nuova WITA, nel 1991 l'associazione delle tenniste torn\u00f2 a chiamarsi WTA mantenendo il nome fino al 1995 quando acquis\u00ec quello attuale di WTA Tour. La WTA organizza e gestisce i tornei tennistici femminili, compresi quelli facenti parte del circuito omologo ai Master Series maschili. Inoltre compila settimanalmente la classifica mondiale delle tenniste professioniste (\"Ranking WTA\").\nAl 2018 quasi 100 nazioni sono rappresentate dalle atlete che competono nel circuito e l'associazione offre premi in denaro pari a 146 milioni di dollari.\nRegolamenti.\nSul lato regolamentare, il tennis femminile \u00e8 stato il primo sport professionistico a riconoscere i diritti degli atleti transessuali. Nel 1977 la Corte Suprema di New York ha deliberato a favore di Ren\u00e9e Richards, precedentemente esclusa dallo U.S. Open. Le condizioni per la partecipazione delle atlete transessuali sono oggi descritte nel regolamento ufficiale della WTA.\nRanking WTA.\nI ranking WTA sono le due classifiche mondiali in singolare e in doppio delle tenniste che partecipano ai tornei professionistici internazionali organizzati dalla WTA e dalla ITF. Si basa sui migliori risultati ottenuti in 16 tornei in singolare e in 11 tornei in doppio nell'arco degli ultimi 12 mesi. I tornei che hanno la precedenza nel conteggio sono quelli che assegnano il maggior numero di punti. Per comparire nel ranking, una tennista deve aver ottenuto almeno 1 punto in almeno tre tornei o almeno 10 punti in un torneo."}
{"id": "341559", "revid": "767487", "url": "https://it.wikipedia.org/wiki?curid=341559", "title": "Rusty il selvaggio", "text": "Rusty il selvaggio (\"Rumble Fish\") \u00e8 un film del 1983 diretto, prodotto e co-scritto da Francis Ford Coppola, basato sul romanzo di S. E. Hinton.\nTrama.\nTulsa, Oklahoma. Rusty James, sedicenne, leader di una piccola \"gang\" vive con il mito di suo fratello maggiore, noto come \"Quello della Moto\" (\"motorcycle boy\" nell'originale), anni prima leader carismatico delle bande di adolescenti locali, tornato a sorpresa dopo una lunga fuga. Il padre dei due ragazzi \u00e8 un avvocato fallito e alcolizzato. La madre ha abbandonato la famiglia. Tra liti e bravate che gli costano il fidanzamento con Patty, informata di una sua scappatella, Rusty vede svanire ogni suo mito. Una notte \"Quello della Moto\" irrompe in un negozio di animali rubando dei pesci da combattimento (l'unica parte a colori del film; i pesci sono rossi o blu) per liberarli in un fiume, cos\u00ec un poliziotto, che ce l'ha con lui da tempo e che lo pedina costantemente, trova l'occasione per eliminarlo. Prima di morire, \"Quello della Moto\" esorta Rusty a raggiungere la meta ideale dell'Oceano Pacifico, con la speranza che anche i pesci possano fare altrettanto. Rusty raccoglie i pesci dal prato dove erano caduti dopo che il poliziotto aveva ucciso suo fratello e li va a gettare nel fiume."}
{"id": "341564", "revid": "120721684", "url": "https://it.wikipedia.org/wiki?curid=341564", "title": "Gastone Novelli (artista)", "text": "Artista della corrente informale, attivo in vari settori dell'avanguardia.\nBiografia.\nFiglio di Margherita Mayer von Ketchendorf, nobildonna austriaca, e Ivan Novelli, addetto militare presso l'Ambasciata italiana, nasce a Vienna il 1\u00ba agosto 1925.\nNel 1941 Novelli si iscrive all', dove frequenta i corsi di scultura. Alla fine del 1943, appena diciottenne, si unisce a un gruppo di partigiani e in ottobre viene arrestato, incarcerato e torturato a Regina Coeli. Condannato a morte, la pena viene commutata in carcere a vita grazie all'intervento della madre presso alte cariche del governo tedesco. Viene liberato nel giugno 1944 con l'entrata delle truppe alleate a Roma. Nel 1945 si trasferisce a Firenze, dove riprende gli studi e si laurea in Scienze Politiche e Sociali. \nNel febbraio del 1948 Novelli parte per il Brasile. Durante questo primo soggiorno inizia a dipingere. D\u00e0 anche avvio a una piccola attivit\u00e0 nel campo del design e degli allestimenti, realizzando bozzetti pubblicitari e ceramiche, e progettando stand e padiglioni per fiere ed esposizioni (alla Fiera Folcloristica di San Paolo nel 1949; alla II Esposizione industriale di San Carlos nel 1950; e all'Esposizione del IV Centenario di San Paolo nel 1954).\nAll'inizio del 1950, in occasione della sua prima mostra personale al Teatro Palazzo Sistina di Roma, Novelli rientra in Italia. Ad aprile sposa Giovanola Ripandelli e con lei riparte per il Brasile, dove resta fino alla fine del 1954.\nNel 1953 ottiene l'incarico per l'insegnamento di composizione all'Istituto Superiore del Museu de Arte di San Paolo. Tramite il colto ambiente che gravitava intorno a Pietro Maria Bardi, allora direttore del museo, Novelli entra in contatto con la cultura artistica d'avanguardia brasiliana e internazionale. Nel 1953 incontra Max Bill, invitato a San Paolo per alcune conferenze, ed ha modo di conoscere il lavoro di Paul Klee, dello stesso Bill, di Alexander Calder e di Le Corbusier, artisti a cui il museo brasiliano dedica proprio in quegli anni ampie mostre monografiche. Abbandonato il linguaggio espressionista delle opere giovanili, tra il 1951 e il 1955 le ricerche di Novelli si indirizzano verso l'astrazione concretista (\"Un cubo si sviluppa in n.p.\", 1953; \"Serie di triangoli\", 1955).\nA San Paolo Novelli tiene diverse mostre personali: alla Galeria Domus nel 1951, alla Galeria Ambiente e alla Galeria Tenreiro nel 1952, e al Museu de Arte nel 1953. Prende parte inoltre ad alcune importanti esposizioni collettive, tra cui la I, la II e la III Biennale di San Paolo al Museu de Arte Moderna, nel 1951, nel 1953 e nel 1955.\nNel 1955 Novelli torna a stabilirsi in Italia. \nCon la Galleria La Salita Novelli realizza nel 1957 un album litografico accompagnato dai versi di Dacia Maraini e, sempre nello stesso anno, pubblica con un \"monumento\" della ricerca letteraria di quegli anni, Emilio Villa, \"Un eden precox\", in trentasette esemplari, accompagnati da tre monotipi e da un disegno originale.\nNel 1960 vince il premio offerto dal Presidente della Repubblica all'ottava edizione del Premio Spoleto.\nNel 1962 con Vanni Scheiwiller pubblica un piccolo e prezioso volumetto intitolato \"Antologia del possibile\" che contiene, insieme agli scritti di Edoardo Sanguineti, Elio Pagliarani, Giuliani, Paz anche opere di Emilio Vedova, Pietro Consagra, Piero Dorazio, Perilli, Cy Twombly e Arnaldo Pomodoro. Troppo facile pensare all'assonanza di intenti tra artista ed editore, entrambi affascinati dalla convergenza stimolante di arte e scrittura.\nNel gennaio dello stesso anno Novelli esegue trentaquattro disegni che accompagnano il testo di \"Histoire de l'\u0153il di Bataille\", pubblicati in un unico esemplare. Nel 1964 disegna le tavole che illustrano il testo di \"Pelle d'asino\" di Alfredo Giuliani e Pagliarani. Lavora per il Das Bad der Diana di Pierre Klossowski, stampa tavole litografiche per il \"Vita Vita Vita\" di Augusto Frassineti e nel 1966 pubblica il resoconto di un suo soggiorno in Grecia, \"Viaggio in Grecia\", una sorta di diario, iniziato nel 1962, che viene stampato in quarantacinque esemplari. Realizza opere grafiche con gli amici poeti con i quali sperimenta, sulle pagine della rivista \"Grammatica\", una successione di strip da fumetto sui testi estrapolati dalla fraseologia dei fotoromanzi e dei film. L'esperienza lo porter\u00e0 a realizzare un vero e proprio libro a fumetti, \"Viaggi di Brek\", con l'editore veneziano Alfieri. Presenter\u00e0 questo libro alla libreria Feltrinelli di Roma con un cappello cinese in testa sotto un grande ritratto di Mao. \u00c8 il 1967 e l'impegno politico di Novelli, sempre presente in tutta la sua opera, diventa il tema centrale della sua vita e quindi della sua pittura.\nL'anno successivo \u00e8 invitato a esporre, con una sala personale, alla Biennale di Venezia. Il giorno dell'inaugurazione decide, come molti altri artisti, di chiudere la sala in segno di protesta contro la presenza della polizia nei Giardini della Biennale. Scrive sul retro di una tela (tutte le opere sono voltate verso il muro): \"La Biennale \u00e8 fascista\".\nPoco dopo si trasferisce a Milano nello studio di Via Orti 19 e inizia a insegnare a Brera. Ai primi di dicembre del 1968 viene ricoverato per un'operazione e muore in seguito ad un collasso postoperatorio, pochi giorni prima di Natale.\nSue opere nella collezione Solomon R. Guggenheim, alla National Gallery of Art di Washington, al MOMA di New York, al Palazzo Reale di Milano e allo GNAM di Roma."}
{"id": "341656", "revid": "1977442", "url": "https://it.wikipedia.org/wiki?curid=341656", "title": "Samuel Barber", "text": "Biografia.\nCominci\u00f2 a comporre gi\u00e0 all'et\u00e0 di sette anni e a dieci tent\u00f2 di scrivere un'opera. Nel 1924, all'et\u00e0 di 14 anni, fu ammesso al Curtis Institute of Music di Filadelfia, che era stato fondato proprio quell'anno. Oltre ai corsi di composizione (con Rosario Scalero) e pianoforte, frequent\u00f2 anche i corsi di canto e di direzione d'orchestra (con Fritz Reiner). Dopo il diploma, nel 1934, si dedic\u00f2 completamente alla composizione. Cominci\u00f2 a farsi conoscere con l'ouverture \"The School for Scandal\" del 1933, basata sull'omonima commedia di Richard Sheridan e con \"Music for a Scene from Shelley\" del 1935, ispirata da Prometheus Unbound del poeta Percy Bysshe Shelley. Nel 1936 compose il suo Quartetto per archi in Si minore e, seguendo il consiglio di Arturo Toscanini, trascrisse il secondo movimento per orchestra d'archi, dandogli il nome di \"Adagio per archi\". Nel 1938 il brano fu eseguito dalla NBC Symphony Orchestra diretta da Toscanini e questo diede a Barber grande popolarit\u00e0. In seguito il brano divenne un \"Agnus Dei\" per coro misto. L\"'Adagio per archi\" \u00e8 stato anche utilizzato nei film \"The Elephant Man\" di David Lynch e \"Platoon\" di Oliver Stone.\nBarber intese evitare lo sperimentalismo di alcuni compositori americani della sua generazione, preferendo, fino a tarda et\u00e0, armonie e forme relativamente tradizionali. Gran parte della sua musica \u00e8 caratterizzata da un senso della melodia quasi lussureggiante, ed \u00e8 stata descritta spesso come neoromantica, sebbene alcuni dei suoi lavori tardi, come il \"Third Essay\" e \"Dance of Vengeance\", mostrino un uso sapiente di effetti percussivi, modernismi ed effetti neo-stravinskiani.\nLe sue arie, accompagnate dal pianoforte o dall'orchestra, sono annoverabili tra le pi\u00f9 popolari del repertorio classico del XX secolo. Di queste fanno parte un arrangiamento di \"Dover Beach\" di Matthew Arnold, originariamente scritto per quartetto d'archi e baritono, gli \"Hermit Songs\" su testi anonimi irlandesi (VII-XIII secolo) e \"\", scritto per il soprano Eleanor Steber e basato su un testo autobiografico di James Agee (la parte introduttiva del romanzo di questi \"A Death in the Family\"). Barber possedeva anche una buona voce di baritono e, per un po', consider\u00f2 l'idea di diventare un cantante professionista. Realizz\u00f2 poche incisioni tra cui quella del suo stesso \"Dover Beach\".\nLa \"Sonata per pianoforte\" op. 26 (1949) di Barber, commissionatagli da Richard Rodgers e Irving Berlin, venne eseguita per la prima volta da Vladimir Horowitz; fu la prima composizione americana per pianoforte ad essere eseguita in prima assoluta da un pianista di fama internazionale.\nBarber ha composto anche diverse opere. La prima di \"Vanessa\", scritta su libretto di Gian Carlo Menotti, a lungo suo compagno anche nella vita, avvenne alla Metropolitan Opera House in New York. Fu un successo sia di critica che di pubblico, e valse a Barber la vittoria di un premio Pulitzer (Cfr. Albo d'oro Premio Pulitzer, categoria Musica, 1958). Alla prima europea l'opera venne tuttavia accolta in maniera pi\u00f9 fredda e ancora oggi vi viene eseguita di rado, sebbene rimanga molto popolare in America.\nBarber compose tre concerti per strumento solista ed orchestra, uno per violino, uno per violoncello e uno per pianoforte. Il concerto per pianoforte lo scrisse per il pianista John Browning, che lo esegu\u00ec in prima assoluta il 24 settembre 1962 con Erich Leinsdorf e la Boston Symphony Orchestra al Lincoln Center di New York. L'orchestra filarmonica di New York gli commission\u00f2 anche un concerto per oboe, ma Barber riusc\u00ec a completarne solo il tempo lento centrale (\"Canzonetta\") prima della morte.\nTra i suoi lavori esclusivamente per orchestra vanno annoverate due sinfonie (1936, la prima; 1944 la seconda), l'Overture \"The School for Scandal\" (1932), tre Saggi per orchestra (1938; 1942; 1978) e il tardo \"Fadograph on a Yestern Scene\" (1973). Nella sua produzione ci sono anche pagine corali di ampio respiro, come la \"Preghiera di Kierkegaard\" (1954) e \"The Lovers\" (1971). La \"Preghiera di Kierkegaard\" \u00e8 basata sugli scritti del filosofo esistenzialista S\u00f8ren Kierkegaard. Oltre alla sonata, la sua produzione pianistica include \"Excursions\" Op. 20, \"Three Sketches\", \"Souvenirs\", e diversi altri singoli pezzi.\nSebbene non sia mai stato un compositore prolifico, Barber scrisse ancora meno dopo il fallimento della sua opera \"Antony and Cleopatra\". Composta su un libretto del regista Franco Zeffirelli, questa opera era stata commissionata per l'apertura della nuova Metropolitan Opera House al Lincoln Center for the Performing Arts nel 1966 con Justino D\u00edaz e Leontyne Price diretta da Thomas Schippers. L'opera venne accolta pi\u00f9 favorevolmente nel 1975, presentata nella pi\u00f9 intima messinscena della Juilliard School, con la collaborazione e la regia di Gian Carlo Menotti, e in seguito incisa.\nSamuel Barber mor\u00ec a New York nel 1981."}
{"id": "341700", "revid": "83531", "url": "https://it.wikipedia.org/wiki?curid=341700", "title": "Romaine Brooks", "text": "Si specializz\u00f2 in ritratti con una tavolozza di colori dominata dalle sfumature di grigio. Rifiut\u00f2 i movimenti artistici contemporanei come il cubismo e e il fauvismo ispirandosi invece alla scuola simbolista.\nBiografia.\nNata Roma da ricchi genitori statunitensi (che le garantirono l'agiatezza per tutta la vita, di fatto esentandola dal bisogno di un lavoro), che decisero di rientrare presto negli Stati Uniti. Dopo aver raggiunto l'et\u00e0 adulta la Brooks pass\u00f2 la maggior parte della propria vita a Parigi.\nTra il 1903 ed il 1904 la Brooks fu, per un breve periodo, sposata con il pianista John Ellington Brooks. Presto per\u00f2 i due raggiunsero un accordo: non avrebbero divorziato, in modo da mantenere lo status socialmente rispettabile di persone sposate, ma non avrebbero pi\u00f9 convissuto. In cambio Romaine avrebbe garantito una rendita mensile al marito, che accett\u00f2 volentieri.\nLasciato il marito la Brooks ebbe, tra le altre, relazioni amorose con l'ex amante di Oscar Wilde, Lord Alfred Douglas, con la ballerina Ida Rubinstein e con lo scrittore e poeta Gabriele D'Annunzio. La pi\u00f9 importante relazione della sua vita, durata cinquant'anni, fu per\u00f2 quella con la scrittrice Natalie Clifford Barney, che incontr\u00f2 nel 1915.\nBrooks si trasfer\u00ec da Parigi a Villa Sant'Agnese, una casa appena fuori Firenze, nel 1937, e nel 1940 Barney la raggiunse, scappando dalla Francia invasa dai Tedeschi. Alla fine della Seconda Guerra Mondiale, sia Barney torn\u00f2 a Parigi, ma Brooks si rifiut\u00f2 di andare con lei. Verso la fine della sua vita, smise di frequentare Barney, rifiutando di vederla quando quest'ultima le presteva visita. Brooks morir\u00e0 a Nizza, in Francia, nel 1970 a 96 anni.\nOpere.\nIn particolare, traspaiono nei dipinti che sono tra le sue opere pi\u00f9 conosciute le sue relazioni con Ida Rubinstein e Gabriele D'Annunzio, che la soprannomin\u00f2 \"Cinerina\" per il prevalere dei toni grigi nella sua tavolozza cromatica.\nLa Rubinstein fu la modella per il dipinto del 1914 \"La France Crois\u00e9e\" (\"La croce di Francia\", ma anche \"La Francia crociata\"), che venne riprodotto in uno speciale opuscolo, completato da una poesia di D'Annunzio, e venduto per raccogliere fondi per la Croce Rossa ed altre organizzazioni coinvolte nello sforzo bellico della Prima guerra mondiale (negli anni successivi la Brooks avrebbe ricevuto la Gran Croce della Legion d'Onore come riconoscimento per i servizi resi dalla sua arte allo stato francese).\nLa Rubinstein fu anche l'oggetto di altri lavori, incluso un ritratto, e la grottesca caricatura \"L'arciere mascherato\", che la ritrae (in un momento in cui la Brooks sospettava una tresca amorosa fra i due) nel dell'opera di D'Annunzio \"Le martyre de Saint S\u00e9bastien\", che lo scrittore aveva scritto (in francese) per la Rubinstein, mentre viene presa di mira da un nanerottolo calvo con arco e frecce (D'Annunzio).\nI due ritratti che la Brooks fece di D'Annunzio (uno dei quali \u00e8 conservato al Vittoriale) sono indubitabilmente tra i pi\u00f9 famosi ritratti dello scrittore. La Brooks esegu\u00ec ritratti anche di Jean Cocteau, del duca Uberto Strozzi e di Carl van Vechten.\nRomaine Brooks fu una delle pi\u00f9 note artiste che costituirono la scena artistica cosiddetta della \"Rive gauche\" parigina degli anni venti, e dipinse molti ritratti di altre donne legate a questo periodo: Una Troubridge, l'amante di Radclyffe Hall, la pianista Renata Borgatti (che fu sua amante nel periodo di Capri), la marchesa Luisa Casati, la baronessa Emile d'Erlanger, Muriel Draper e Natalie Barney.\nNel suo pi\u00f9 famoso autoritratto la Brooks \u00e8 vestita con una giacca da equitazione, guanti e cappello. Il dipinto \u00e8 un sobrio studio di grigi e neri, come molti altri suoi lavori: cromaticamente abbastanza monotono, ad eccezione del punto rosso focale che rappresenta la Croce della Legion d'Onore appuntata al risvolto della giacca."}
{"id": "341709", "revid": "6066", "url": "https://it.wikipedia.org/wiki?curid=341709", "title": "Basilica di san Giulio", "text": ""}
{"id": "341711", "revid": "721745", "url": "https://it.wikipedia.org/wiki?curid=341711", "title": "Peter Kolosimo", "text": "Le sue opere sono state diffuse o tradotte in 60 paesi ed \u00e8 stato uno degli scrittori italiani pi\u00f9 popolari negli anni settanta.\n\u00c8 stato, assieme al francese Robert Charroux e al britannico W. Raymond Drake e prima di Erich von D\u00e4niken, uno dei primi sostenitori delle teorie pseudoscientifiche dell'archeologia misteriosa e in particolare della teoria degli antichi astronauti, che ipotizza la visita di civilt\u00e0 extraterrestri sul suolo terrestre in tempi remotissimi.\nBiografia.\nNativo di Modena, il padre era generale dei carabinieri originario di Colosimi, sulla Sila in Calabria, sua madre era statunitense, originaria della periferia di New York,; studi\u00f2 e visse a lungo a Bolzano, il che gli permise di scrivere indifferentemente in italiano, tedesco o inglese. Si laure\u00f2 all'Universit\u00e0 di Lipsia in filologia germanica moderna. Durante la seconda guerra mondiale, come altoatesino, opt\u00f2 per l'arruolamento nella Wehrmacht, da cui tuttavia disert\u00f2 divenendo partigiano in Boemia fra Plze\u0148 e P\u00edsek.\nAderente poi al comunismo di stampo marxista-leninista, dopo la guerra inizi\u00f2 a lavorare come giornalista e come corrispondente estero per il quotidiano \"l'Unit\u00e0.\" Fu presente alla proclamazione della Repubblica Democratica Tedesca (DDR) nell'ottobre 1949. Divent\u00f2 quindi direttore della stazione Radio Capodistria, venendo in seguito rimosso dall'incarico dalle autorit\u00e0 iugoslave per le sue simpatie filosovietiche. Nel frattempo, nel corso degli anni cinquanta, pubblic\u00f2 alcuni racconti di fantascienza con lo pseudonimo di Omega Jim. Tra la fine degli anni cinquanta e i primi sessanta pubblic\u00f2 anche nella serie venduta in edicola \"I Romanzi del Cosmo\", e tenne una rubrica fissa nella rivista di astronautica e fantascienza \"Oltre il cielo\", nella quale esponeva le basi delle teorie che avrebbe poi sviluppato nei suoi numerosi libri, a partire da \"Il pianeta sconosciuto\" (1957). Intorno al 1960 si accost\u00f2 al maoismo.\nNel 1961 conobbe la futura moglie Caterina, assieme alla quale pubblic\u00f2 alcuni degli ultimi libri.\nNegli anni sessanta si dedic\u00f2 alla divulgazione di varie teorie pseudoscientifiche. Secondo i Wu Ming, suoi estimatori, \u00abKolosimo intercett\u00f2 la voglia di viaggio e di mistero che pervadeva tutto l'occidente (gli UFO, il triangolo delle Bermude, Uri Geller [...]) e la \"dirott\u00f2\" in una direzione inattesa. Camuffando da saggi divulgativi le sue narrazioni fantascientifiche, [...] cre\u00f2 un grande fenomeno di costume.\u00bb\nNel 1969 Kolosimo vinse il Premio Bancarella con il libro best seller \"Non \u00e8 terrestre\". Le sue opere sono state diffuse o tradotte in 60 paesi, tra i quali Russia, Giappone, Cina, ed \u00e8 stato all'epoca uno degli scrittori italiani pi\u00f9 conosciuti al mondo.\nL'editrice SugarCo di Milano pubblic\u00f2 i maggiori successi dello scrittore nell'apposita collana \"Universo sconosciuto\". Dal novembre 1972 all'ottobre 1973, sempre le edizioni Sugar pubblicarono la rivista \"Pi Kappa\" (dalle iniziali del nome d'arte dello scrittore, che ne fu ideatore e direttore responsabile), che riprendeva i temi da lui sviluppati nei suoi libri, tra cui archeologia misteriosa, parapsicologia, astronautica, ecologia ed esobiologia.\nKolosimo fu anche fondatore e coordinatore dell'Associazione studi preistorici Italia-RDT (ASP).\nScrisse inoltre saggi sulla sessuologia (\"Psicologia dell'eros\", 1967; \"Il comportamento erotico degli europei\", 1970), sull'interpretazione dei sogni (\"Guida al mondo dei sogni\", 1968) e sulla storia dell'alchimia (\"Polvere d'inferno\", 1975).\nMor\u00ec nel 1984 a Milano, dove insegnava presso la Societ\u00e0 Umanitaria. Sepolto inizialmente al cimitero di Lambrate, i suoi resti sono stati in seguito posti in una celletta.\nLe sue opere furono in parte ristampate negli anni novanta. Dal 2004 Mursia ha acquisito i diritti dell'opera omnia di Kolosimo e ha ripubblicato i suoi testi principali.\nCritica.\nScrittore molto popolare a livello internazionale nella seconda met\u00e0 degli anni sessanta e per tutti gli anni settanta fino ai primi anni ottanta, le sue tesi furono riprese da vari scrittori di best seller del controverso filone della \"fantarcheologia\" o \"archeologia misteriosa\". \nSecondo lo scrittore statunitense Jason Colavito, Kolosimo avrebbe falsificato documenti, inventato riferimenti bibliografici inesistenti o ne avrebbe falsificata la traduzione, riportando testi di fantascienza come reali.\nSecondo il collettivo Wu Ming, i libri di Kolosimo \"erano grande narrativa popolare travestita da saggistica\" e vanno letti nel contesto della sua epoca e ideologico; lo scrittore infatti \"fa parte di un mondo tipicamente Seventies, vivente nell\u2019intersezione tra marxismo e scienze \u201caltre\u201d, tra UFO e rivoluzione\". \"Kolosimo era un marxista-leninista visionario, un comunista duro e impuro. Credeva nella rivoluzione, e pensava che le scoperte sulle origini extraterrestri delle civilt\u00e0 umane avrebbero contribuito alla nostra consapevolezza. Voleva collegare passato remoto e futuro utopico, e cos\u00ec liberare il mondo. Il suo interesse per i dischi volanti \u2013 solo uno dei tanti argomenti di cui si occup\u00f2 \u2013 era nutrito da questa passione politica.\""}
{"id": "341724", "revid": "41986", "url": "https://it.wikipedia.org/wiki?curid=341724", "title": "Peter Colosimo", "text": ""}
{"id": "341779", "revid": "124597823", "url": "https://it.wikipedia.org/wiki?curid=341779", "title": "Ochrana", "text": "L'Ochrana (traslitterato anche Okhrana) ( ; nome completo \u041e\u0445\u0440\u0430\u043d\u043d\u043e\u0435 \u043e\u0442\u0434\u0435\u043b\u0435\u043d\u0438\u0435, \"Ochrannoe otdelenie\", ovvero \"Sezione di sicurezza\" o \"Dipartimento di sicurezza\") era la polizia segreta della Russia zarista, posta alle dirette dipendenze del Ministero degli affari interni.\nStoria.\nEssa fu istituita nel 1881 da Alessandro III in luogo della precedente Terza Sezione, esistente dal 1826.\nDotata di ampi poteri discrezionali circa i reati concernenti l'eversione politica, l'Ochrana esercitava un ampio controllo su scuole, universit\u00e0, stampa e giustizia. Oltre ad essere sospetta di un ruolo assai incisivo nella diffusione dei pogrom antiebraici in Russia, essa \u00e8 nota per aver infiltrato pesantemente i movimenti di opposizione antizarista.\nGli agenti dell'Ochrana potevano incarcerare e condannare all'esilio chiunque fosse anche solo sospettato di svolgere attivit\u00e0 sovversiva, senza che tali provvedimenti fossero sanzionati da alcun tribunale.\nFu soppressa nel 1917 in seguito alla Rivoluzione di febbraio."}
{"id": "341805", "revid": "261173", "url": "https://it.wikipedia.org/wiki?curid=341805", "title": "Ciclo metonico", "text": "Il ciclo metonico o ciclo di Metone (dal nome dell'astronomo greco Metone) \u00e8 un ciclo di 19 anni, basato sull'osservazione che 19 anni solari corrispondono (quasi) esattamente a 235 mesi lunari e a 6940 giorni.\nSul ciclo metonico si basano i calendari lunisolari aritmetici, cio\u00e8 quei calendari che mantengono il sincronismo sia col corso del sole sia con quello della luna per mezzo di approssimazioni aritmetiche dei moti reali medi dei due astri. Sono \"aritmetici\", per esempio, il calendario ebraico e quello ecclesiastico, utilizzato dalla chiesa cattolica per il calcolo della Pasqua.\nOrigine storica.\nSecondo gli astronomi greco-romani il ciclo metonico sarebbe stato scoperto dall'ateniese Metone nel 432 a.C. e perfezionato da Callippo di Cizico nel 330 a.C.\nIl ciclo metonico, tuttavia, era conosciuto in Mesopotamia almeno dal VI secolo a.C.: su di esso si basava il calendario babilonese, dal quale fu derivato il calendario ebraico tuttora in uso in Israele. Anche l'antico calendario arabo si basava sul ciclo metonico, ma Maometto lo modific\u00f2 ordinando che tutti gli anni fossero di 12 mesi lunari. Per questo motivo il calendario islamico \"non\" segue l'anno solare, ma, dato che il suo anno \u00e8 di 10-11 giorni pi\u00f9 corto di quello solare, ogni anno il capodanno islamico arretra temporalmente di altrettanti giorni rispetto al capodanno solare.\nUtilizzo del ciclo metonico nei calendari lunisolari.\nIl ciclo metonico di 235 mesi lunari \u00e8 ripartito in 12 anni di 12 mesi lunari e 7 anni di 13 mesi (12\u00d712 + 7\u00d713 = 235). Occorre, perci\u00f2 aggiungere ogni due o tre anni un mese, detto mese \"embolismico\". Gli anni di 13 mesi, che sono detti \"embolismici\", sono il 3\u00b0, il 6\u00b0, l'8\u00b0, l'11\u00b0, il 14\u00b0, il 17\u00ba ed il 19\u00ba anno del ciclo. Il ciclo metonico \u00e8 un perfezionamento della octaeteride, un ciclo di otto anni in cui sono embolismici il 3\u00b0, il 6\u00ba, l'8\u00ba anno, utilizzato nel calendario attico.\nIl mese lunare medio \u00e8 di circa 29,53059 giorni (29 giorni, 12 ore, 44 minuti e 3 secondi), 235 mesi lunari corrispondono perci\u00f2 a 6939,689 giorni. Dato che in un calendario l'anno deve avere un numero intero di giorni, la durata di 19 anni lunari calendariali deve essere arrotondata per eccesso a 6940 giorni (come propose Metone) o per difetto a 6939, con un errore leggermente maggiore. Il ciclo di 6940 giorni \u00e8 composto da 110 mesi lunari 'vuoti' con 29 giorni e 125 mesi lunari 'pieni' con 30 giorni. Essi, in linea di principio, si alternano anche se, dato che il numero di mesi pieni eccede quello dei mesi vuoti, devono capitare ogni tanto due mesi pieni consecutivi.\nLa regola di alternanza fra mesi pieni e mesi vuoti \u00e8 stabilita in modo specifico in ogni calendario lunisolare.\nSe, invece, l'inizio del mese non viene basato su un ciclo di alternanza predefinito, ma coincide sempre col giorno di osservazione della prima falce di Luna (come facevano babilonesi ed antichi ebrei) le alternanze risentono delle irregolarit\u00e0 del moto lunare. Esaminando gli archivi babilonesi gli storici hanno trovato dei rari casi di quattro mesi pieni successivi e/o tre mesi vuoti successivi.\nAltri calendari lunisolari, ad esempio quello cinese, si basano invece sul calcolo dell'orbita reale della Terra e della Luna, con risultati talvolta leggermente diversi da quelli ottenuti per approssimazione aritmetica.\nDurate astronomiche e durate calendariali dei cicli.\nL'anno solare (o anno tropico) medio \u00e8 di circa 365,2422 giorni (365 giorni, 5 ore, 48 minuti e 46 secondi); 19 anni solari, quindi, sono 6939,602 giorni cio\u00e8 circa 2 ore e 5 minuti in meno di 235 lunazioni, in media una differenza di 6 minuti e 35 secondi per anno. Occorrono circa 218 anni (circa 11,5 cicli metonici) perch\u00e9 la differenza di durate si accumuli fino a produrre un giorno di sfasamento fra il ciclo metonico lunare e quello solare.\nIn pratica, per\u00f2, ai fini calendariali la durata del ciclo metonico doveva essere arrotondata a un numero intero di giorni (6940) e la durata media dell'anno risultava 6940/19 = 365,2631 = 365 giorni, 6 ore, 18 minuti e 56 secondi, una durata che eccede di circa mezzora l'anno tropico. Se invece la durata del ciclo fosse stata arrotondata per difetto a 6939 giorni, l'anno sarebbe durato in media 365,2105 giorni e l'errore sarebbe stato ancora maggiore.\nPer allineare il calendario lunare con quello solare e avere sempre mesi e anni composti da un numero intero di giorni occorre alternare opportunamente cicli metonici di 6940 e 6939 giorni e anni solari di 365 e 366 giorni. Questo risultato fu ottenuto con notevole precisione grazie all'introduzione del calendario giuliano, in quanto la durata media del ciclo di 19 anni giuliani divent\u00f2 molto vicina a quella delle 235 lunazioni.\nIl numero di giorni contenuti in 19 anni giuliani dipende dal numero di anni bisestili che cadono nel ciclo. Supponendo che il primo anno del ciclo sia bisestile, si verificheranno tre cicli metonici consecutivi contenenti ognuno 5 anni bisestili e perci\u00f2 di durata pari a 6940 giorni e un quarto ciclo con quattro bisestili e durata di 6939 giorni. Il primo anno del ciclo successivo (il quinto) risulta ancora bisestile e perci\u00f2 la sequenza si ripete indefinitamente. La successione di 4 cicli metonici si dice ciclo callippico.\nLa durata di un ciclo callippico \u00e8 di 76 anni per un totale di 3x6940+6939=27759 giorni. Durante un ciclo callippico la durata media del ciclo metonico \u00e8 27759/4 = 6939,750 giorni, mentre la durata media dell'anno giuliano \u00e8 di 365,25 giorni.\nDato che il ciclo callippico \u00e8 composto da 4x235=940 lunazioni e 27759/940=29,53085 giorni, la durata di una lunazione calendariale eccede di solo 22,5 secondi circa la durata del mese sinodico. Dato che una giornata contiene 86400 secondi, occorrono 3835 lunazioni, cio\u00e8 circa 310 anni, perch\u00e9 si accumuli un errore di un giorno.\nSincronizzazione fra calendario aritmetico e calendario osservativo.\nPer l'utilizzo pratico del ciclo metonico occorre stabilire univocamente cosa si intende per Luna nuova: l'apparire della prima falce di Luna o il momento del suo massimo \"occultamento\" (l'istante della congiunzione col Sole)? Il giorno calendariale, poi, a cui il novilunio viene assegnato, dipende dalla convenzione utilizzata per definire l'inizio di ciascuna giornata (all'alba o al tramonto come facevano diversi popoli antichi oppure a mezzanotte come in uso oggi?). Scelte diverse spostano le fasi lunari calcolate aritmeticamente di uno o due giorni. Se a queste differenze si aggiungono quelle dovute alle irregolarit\u00e0 del moto lunare possono prodursi discrepanze significative fra fasi lunari calcolate e fasi osservate.\nCiclo metonico e calendario giuliano.\nLa scoperta del ciclo metonico, che consente di allineare temporalmente calendari lunari e calendari solari, fu probabilmente di stimolo all'introduzione degli anni bisestili, che portano appunto 76 anni di un calendario solare a coincidere quasi esattamente con 76 anni lunari. Essa fu tentata una prima volta in Egitto nel 238 a.C. (Decreto di Canopo), ma tale calendario egizio non entr\u00f2 nell'uso.\nDopo esser stato in Egitto Giulio Cesare riform\u00f2 il calendario romano, introducendovi i giorni bisestili a partire dal 45 a.C., ma il suo utilizzo regolare ebbe inizio solo ai tempi di Ottaviano. \nI cicli metonici, perci\u00f2, si calcolano perlopi\u00f9 a partire dall'anno 1 a.C., che \u00e8 bisestile. \u00c8 questo calendario che \u00e8 chiamato \"calendario alessandrino\". \nCon tale convenzione nel 2014 \u00e8 iniziato il 107\u00b0 ciclo metonico e nel 2051 si concluder\u00e0 il 27\u00b0 ciclo callippico.\nBench\u00e9 in occidente fosse utilizzato un calendario solare, l'uso simultaneo di un calendario lunare rest\u00f2 necessario per il calcolo della data della Pasqua. Dal terzo secolo furono utilizzati cicli diversi da quello metonico, la cui maggiore accuratezza non era stata ancora riconosciuta da tutti gli astronomi; fra questi il pi\u00f9 noto era il ciclo di 84 anni utilizzato a Roma e detto \"latercus\" (cfr. calendario lunisolare).\nApplicazione del ciclo metonico nel calendario giuliano.\nUn\u2019applicazione storicamente molto importante del ciclo metonico fu quella nel calendario lunare ecclesiastico. Verso il 260 d.C. il computista alessandrino Anatolio di Laodicea utilizz\u00f2 per primo il ciclo metonico per definire il ciclo dei pleniluni pasquali. Tuttavia, dato che la data della Pasqua \u00e8 influenzata anche dal giorno della settimana in cui cade il primo novilunio di primavera (cio\u00e8 dal ciclo solare di 28 giorni), verso il 400 Anniano di Alessandria cre\u00f2 un ciclo di pleniluni pasquali lungo 532 anni, cio\u00e8 pari a 28 cicli metonici. La tabella di Pasqua di Anniano venne gradualmente accolta da tutta la cristianit\u00e0, sia pure correggendo l'epoca del calendario come proposto da Dionigi il Piccolo. Solo nell\u2019anno 1582 il ciclo delle pasque fu modificato perch\u00e9 il calendario giuliano fu sostituito dal calendario gregoriano. Un\u2019altra versione del ciclo lunare metonico di 19 anni era alla base della tabella pasquale usata nell\u2019impero bizantino.\nCiclo metonico e calendario gregoriano.\nNel calendario gregoriano la durata media di un anno calendariale eccede la durata di un anno tropico solo di ventisei secondi e 19 anni calendariali durano in media 365,2425x19=6939,607 giorni. Nel calendario gregoriano, quindi, la durata media di 19 anni si discosta per difetto dalla durata di 235 lunazioni leggermente di pi\u00f9 di quanto avvenga per eccesso nel calendario giuliano. Con la riforma gregoriana \u00e8 stato rivisto anche il calendario lunisolare ecclesiastico affinch\u00e9 anch'esso sia periodicamente riallineato con la data effettiva delle lunazioni. A questo scopo all'inizio di ogni secolo l'epatta viene eventualmente modificata secondo le regole proposte da Luigi Lilio per la riforma gregoriana. Se la correzione \u00e8 diversa da zero, i cicli metonici del nuovo secolo sono disallineati da quelli del secolo precedente."}
{"id": "341812", "revid": "729019", "url": "https://it.wikipedia.org/wiki?curid=341812", "title": "Sojuz 18-1", "text": "Sojuz 18-1 (anche Sojuz 18A) \u00e8 la denominazione con la quale viene indicato il lancio fallito di una missione della navicella spaziale Sojuz verso la stazione spaziale sovietica Saljut 4 (DOS 4). Si tratt\u00f2 del diciassettesimo volo con equipaggio di questa capsula e del trentatreesimo volo nell'ambito del programma Sojuz sovietico. Sarebbe stato il secondo volo equipaggiato verso la predetta stazione spaziale.\nPer i programmi spaziali sovietici in generale ed in particolar modo per il programma Sojuz era solito numerare cronologicamente esclusivamente le missioni che avevano come minimo raggiunto la traiettoria d'orbita terrestre. Con questo sistema fu pi\u00f9 facile nascondere all'opinione pubblica eventuali insuccessi o lanci falliti.\nPer entrambi i cosmonauti che formarono l'equipaggio di questa missione si tratt\u00f2 del secondo volo comune. La prima missione, la Sojuz 12, terminata con successo a settembre del 1973 aveva contribuito notevolmente allo sviluppo ed al collaudo del velivolo spaziale Sojuz.\nMissione.\nIl lancio avvenne il 5 aprile 1975 alle 11.04.54 UTC dal cosmodromo di Baikonur e procedette fino a T+288,6 secondi senza problemi, quando, ad un'altezza di 192 chilometri da terra, inizi\u00f2 la fase di distacco del secondo stadio dal terzo stadio del razzo vettore.\nLa normale procedura di separazione prevedeva l'accensione del motore del terzo stadio con il secondo ancora brevemente collegato e funzionante in modo da evitare problemi di innesco dell'alimentazione delle turbopompe nella fase di accensione del motore del terzo stadio. La funzione dell'anello interstadio a struttura reticolare \u00e8 appunto quella di permettere lo sfogo dei gas del motore in accensione negli istanti precedenti la separazione degli stadi. La separazione era assicurata da due set di tre bulloni esplosivi installati superiormente ed inferiormente l'anello di interstadio. Il mancato funzionamento di tre bulloni esplosivi comport\u00f2 l'incompleta separazione dello stadio esaurito che rimase agganciato per una semicirconferenza al terzo stadio. La spinta asimmetrica risultante esercitata dal motore del terzo stadio comport\u00f2 una brusca deviazione del lanciatore dalla traiettoria programmata. A T+295 secondi, i giroscopi del controllo di assetto percepirono una deviazione di 10\u00b0, che attiv\u00f2 la separazione automatica di emergenza della capsula dal razzo vettore (che esplose poco dopo).\nAl momento del distacco della capsula di ritorno, il velivolo spaziale era gi\u00e0 posizionato in direzione Terra, fatto che fece aumentare notevolmente la velocit\u00e0 di discesa. Infatti, se era prevista per queste situazioni di emergenza un'accelerazione pari a 15 g (pari a 147 m/s\u00b2), i cosmonauti furono sottoposti all'accelerazione che raggiunse la punta massima di ben 20,6 g. Nonostante il sovraccarico di pressione alla quale la capsula spaziale fu esposta, i paracadute si aprirono perfettamente e frenarono la navicella in una maniera tale da garantire un atterraggio sicuro dopo un volo di soli 21 minuti.\nIl luogo di atterraggio della capsula \u00e8 stato lungamente dibattuto. Secondo un'edizione del giornale dell'esercito sovietico \"Bandiera Rossa\" del 1983, la capsula atterr\u00f2 negli altipiani del nord-ovest della Cina, a meno di 1,6 chilometri dal confine con la Mongolia ed a circa 80 km dal confine sovietico. L'equipaggio venne recuperato da elicotteri sovietici poche ore dopo il loro atterraggio, senza che la controparte cinese fosse stata preventivamente informata.\nSuccessivi resoconti ufficiali (dell'agenzia di stampa sovietica ITAR-TASS) indicarono quale posto d'atterraggio l'altopiano dei monti Altaj a sud di Gorno-Altajsk.\nResoconti posteriori alla dissoluzione dell'Unione Sovietica individuano l'altopiano come quello vicino alla citt\u00e0 di Alejsk, ad una quota di circa 1200 metri.\nIl volo della Sojuz 18-1 fu il primo caso di una missione equipaggiata che fu interrotta a causa di un malfunzionamento del razzo vettore dopo aver raggiunto una quota elevata ma, ciononostante si concluse con un atterraggio sicuro e l'assoluta incolumit\u00e0 dell'equipaggio stesso. Siccome era stata raggiunta l'altezza superiore ai 100 km, questo volo pu\u00f2 essere considerato per entrambi i cosmonauti come volo nello spazio."}
{"id": "341848", "revid": "767487", "url": "https://it.wikipedia.org/wiki?curid=341848", "title": "James Howard Kunstler", "text": "Scrive per The Atlantic Monthly e per il New York Times, e recentemente ha pubblicato il suo ultimo libro \"The Long Emergency\" (\"La Lunga Emergenza\"), tradotto in italiano con il titolo di \"Collasso\". Il suo bestseller, \"The Geography of Nowhere\", ha scatenato polemiche e profondi dibattiti ed \u00e8 considerato uno dei testi pi\u00f9 autorevoli di scienze sociali."}
{"id": "341893", "revid": "701660", "url": "https://it.wikipedia.org/wiki?curid=341893", "title": "Stemma dell'Albania", "text": "Lo stemma dell'Albania \u00e8 ricavato dalla bandiera dell'Albania e basato sull'emblema di Giorgio Castriota Scanderbeg. \u00c8 formato da uno scudo rosso, di dimensioni 2:3, nel quale \u00e8 situata ben evidente al centro l'aquila a due teste nera presente anche sulla bandiera nazionale: l'animale \u00e8 sormontato da un particolare elmo giallo formato da corna di capra, riconosciuto come l'elmo di Scanderbeg.\nDurante il regime comunista l'aquila, come nella bandiera, era sormontata da una stella gialla a cinque punte."}
{"id": "341933", "revid": "1543377", "url": "https://it.wikipedia.org/wiki?curid=341933", "title": "FightAIDS@Home", "text": "FightAIDS@Home (in italiano \"Combatti l'AIDS da casa\") \u00e8 un progetto di calcolo distribuito (\"distributed computing\") messo a punto dall\"Olson Laboratory\" dello Scripps Research Institute. Il progetto, servendosi della potenza di calcolo fornita da utenti connessi a Internet, ha lo scopo di usare tecniche di simulazione tramite software biomedico per cercare i modi per curare o prevenire la diffusione dell'AIDS e del virus HIV.\nMetodi e obiettivi.\nL'obiettivo del laboratorio Olson \u00e8 la proteasi del virus HIV: gli inibitori della proteasi, infatti, impediscono la maturazione del virus e, in questo modo, impediscono l'insorgenza dell'AIDS e prolungando la vita delle persone gi\u00e0 sieropositive. Il laboratorio Olson usa metodi computazionali per identificare potenziali nuovi farmaci che hanno la struttura e le caratteristiche chimiche per arrestare la proteasi dell'HIV. Questo metodo di ricerca, denominato \"Structure-Based Drug Design\" (progettazione di farmaci basata sulla struttura), ha gi\u00e0 avuto un effetto positivo sulla vita delle persone che vivono con l'AIDS.\nFightAIDS@Home usa il software AutoDock, che sperimenta quanto bene, particolari molecole, si leghino alla proteasi HIV-1.\nFunzionamento.\nIn origine il progetto fu implementato usando un software infrastruttura di \"distributed computing\" dell'azienda \"Entropia\", ma da maggio 2003 non \u00e8 pi\u00f9 associato con Entropia.\nIl 15 novembre 2005, grazie a IBM, \"FightAIDS@Home\" si \u00e8 unito nel progetto del World Community Grid. Grazie a questa unione, la potenza di calcolo \u00e8 aumentata notevolmente.\nDal marzo 2006 \u00e8 disponibile una versione per i sistemi Microsoft Windows e GNU/Linux.\nIl funzionamento di \"FightAIDS@Home\", al pari dia altre simili iniziative, si basa su volontari che donano tempo macchina del proprio personal computer incrementando la potenza di calcolo del progetto e accelerando il raggiungimento di risultati. La partecipazione avviene tramite l'installazione della piattaforma BOINC da collegare a https://www.worldcommunitygrid.org/. Il software BOINC \u00e8 sicuro e produce un effetto minimo sulle prestazioni del PC in cui \u00e8 installato: infatti, il processo di calcolo funziona con la minima priorit\u00e0, in modo da passare in secondo piano rispetto agli altri processi. Inoltre, pu\u00f2 essere impostato per sfruttare il tempo macchina del computer anche solo in periodi di inattivit\u00e0.\nRisultati.\nIl 3 febbraio 2010, il progetto ha annunciato di aver trovato due nuovi composti che agiscono su siti di legame per un enzima usato dal virus HIV. La scoperta getta la base per lo sviluppo di una nuova classe di farmaci che possono migliorare le terapie attuali, trattare specie del virus resistenti ai farmaci attuali, e ritardare lo sviluppo della resistenza ai farmaci nel virus."}
{"id": "341937", "revid": "287204", "url": "https://it.wikipedia.org/wiki?curid=341937", "title": "Ausgleich", "text": "L'Ausgleich (pronuncia IPA: ; in ungherese: \"kiegyez\u00e9s\", pronuncia IPA: ) \u00e8 un termine tedesco che significa compromesso ed \u00e8 stato utilizzato per indicare l\"\u00d6sterreichisch-Ungarischer Ausgleich\" (il compromesso austro-ungarico), la riforma costituzionale promulgata il 12 giugno 1867 dall'imperatore d'Austria Francesco Giuseppe, con la quale l'Ungheria otteneva una condizione di parit\u00e0 con l'Austria all'interno della monarchia asburgica, segnando il passaggio dall'Impero austriaco all'Impero austro-ungarico.\nL'accordo.\nL\"Ausgleich\" fu istituito dopo la sconfitta subita dall'Impero d'Austria nella guerra del 1866 contro la Prussia (e i suoi alleati tedeschi) e l'Italia, a causa del ridimensionamento internazionale dell'Austria e delle crescenti tensioni interne, soprattutto magiare, che avrebbero potuto compromettere l'esistenza stessa dell'Impero. Le trattative iniziarono nel 1865 e furono condotte a buon fine dopo la guerra da Friedrich Ferdinand von Beust per l'Austria e da Ferenc De\u00e1k e Gyula Andr\u00e1ssy per l'Ungheria.\nIn base all\"Ausgleich\" si venne a creare una duplice monarchia formata da due Stati distinti, la Cisleitania e la Transleitania, con costituzioni, parlamenti e governi distinti. In Austria venne costituito un parlamento democratico. Le due entit\u00e0 mantenevano in comune la stessa dinastia regnante e tre ministeri, Esteri, Esercito e Marina, e Finanze; in pi\u00f9 mantenevano un'unione doganale.\nSulle questioni economiche e finanziarie erano previsti accordi decennali rinnovabili. Le spese comuni furono stabilite inizialmente nella proporzione del 70% dell'Austria e del 30% dell'Ungheria. L\"Augsleich\" veniva rinnovato ogni dieci anni per regolare le questioni finanziarie e commerciali. Questo accordo permise all'Impero asburgico di consolidarsi e di sopravvivere altri cinquant'anni.\nCritiche.\nL'accordo non risolse il problema etnico: la duplice monarchia mantenne su un livello piramidale le varie popolazioni dell'impero multi-etnico, ponendo al vertice solo i tedeschi e gli ungheresi, mettendo in minoranza le popolazioni slave e romanze. Infatti, in base al ristretto suffragio censitario presente in entrambe le entit\u00e0 statali, i tedeschi ottennero il 67% dei seggi nel parlamento di Vienna e i magiari il 90% di quello di Budapest, anche se entrambe le popolazioni non superavano il 40-50% nei rispettivi Stati.\nFrancesco Ferdinando d'Asburgo-Este - sostenitore, nella famiglia imperiale, di un \"trilateralismo\" che includesse gli slavi tra le popolazioni a rango superiore, a fianco degli austriaci e degli ungheresi - aveva il seguente parere riguardo all'Ausgleich.\nUn diverso tipo di critica \u00e8 quello avanzato da Robert Musil: \nQuesta constatazione era alla base dell'invenzione dell\"azione parallela\", su cui incentra l'inizio de \"L'uomo senza qualit\u00e0\": si tratta di un misterioso progetto in previsione del settimo decennale di regno di Francesco Giuseppe. Con un anticipo di cinque anni sulla scadenza del 1918, la frenetica attivit\u00e0 amministrativa - descritta sarcasticamente dall'autore - non \u00e8 in grado di definire i contenuti stessi dell'avvenimento progettato: esso si connota solo per la sua conclamata duplicit\u00e0, pari appunto alla duplice natura della burocrazia \"imperial-regia\"."}
{"id": "341945", "revid": "37401", "url": "https://it.wikipedia.org/wiki?curid=341945", "title": "Votadini", "text": "I Votadini (\"Wot\u0101d\u012bn\u012b\" o \"Vot\u0101d\u012bn\u012b\") erano un popolo britannico dell'Et\u00e0 del Ferro. \nIl loro territorio era una piccola parte della provincia romana della Britannia, nel sud-est della Scozia e nel nord-est dell'Inghilterra, a sud del Firth of Forth.\nSi estendeva dalla zona di Stirling al fiume Tyne, includendo anche Falkirk, il Lothian, le regioni di confine della Scozia orientale e il Northumberland (nord-est dell'Inghilterra). \nLa loro capitale era probabilmente Traprain Law, una fortezza nel Lothian dell'est, finch\u00e9 fu abbandonata attorno al 400 a favore di Din Eidyn. \nIn seguito, tra il periodo sub-romano e il primo Medioevo, il nome dei loro discendenti fu modificato in Gododdin, che si pronuncia go'do\u00f0in.\nPreistoria.\nL'area fu abitata sin dal 3000 a.C., come dimostra la collina sacra di Cairnpapple Hill, (nel West Lothian). Attorno al 1500 Traprain Law, nell'East Lothian, era gi\u00e0 un luogo di sepoltura, con evidenze di occupazione dopo il 1000. Scavi al castello di Edimburgo hanno portato alla luce materiale dell'Et\u00e0 del Bronzo, databile attorno all'850. La cultura e la lingua celto-britanniche si diffusero nell'area dopo l'VIII secolo, probabilmente pi\u00f9 per contatti culturali che a seguito di un'invasione su larga scala. Intanto, si and\u00f2 sviluppando il sistema dei regni. Numerose fortezze e insediamenti supportano l'immagine di trib\u00f9 in contrasto tra di loro e piccoli regni, ricordati dai romani.\nLa dominazione romana.\nNel I secolo le fonti romane ricordano i Votadini come una trib\u00f9 britannica. Tra il 138 e il 162 d.C. caddero sotto l'occupazione romana. Quando i conquistatori si ritirarono al di qua del Vallo di Adriano, i Votadini divennero uno stato cuscinetto alleato di Roma, privo di occupazione militare. Questa situazione si protrasse fino al 400 circa, quando i Romani si ritirarono dall'Inghilterra meridionale. Sin dal III secolo, la \"Britannia\" fu divisa in quattro province. In una tarda riorganizzazione fu creata la provincia \"Valentia\", che potrebbe essere una nuova e che forse includeva il territorio votadino. Tuttavia, \u00e8 pi\u00f9 probabile che fosse una delle quattro gi\u00e0 esistenti e che abbia semplicemente cambiato nome.\nIl periodo post-romano.\nDopo la partenza dei Romani dalla Britannia agli inizi del V secolo, le terre dei Votadini furono inglobate dal Regno del nord, che poi si frantum\u00f2 nel tardo V secolo.\nA partire dal 470 ca., comparve un nuovo regno di Gododdin, che occupava molto dell'originario territorio dei Votadini, sebbene la parte meridionale, tra il Tweed e il Tyne, si costitu\u00ec in regno autonomo, noto come Brycheiniog. Alla fine entrambi i regni caddero sotto gli Angli della Bernicia. Sono questi eventi ad essere commemorati nel ciclo epico di VII secolo, \"Y Gododdin\", attribuito al poeta gallese Aneirin. Si pensa che Cunedda, leggendario fondatore del regno del Gwynedd, nel nord del Galles, fosse un capo dei Gododdin, che migr\u00f2 nel sud-ovest in quel tempo."}
{"id": "341950", "revid": "1494169", "url": "https://it.wikipedia.org/wiki?curid=341950", "title": "Incapsulamento", "text": ""}
{"id": "341954", "revid": "14691", "url": "https://it.wikipedia.org/wiki?curid=341954", "title": "Information hiding", "text": ""}
{"id": "341956", "revid": "17654", "url": "https://it.wikipedia.org/wiki?curid=341956", "title": "K 491", "text": ""}
{"id": "342013", "revid": "8897", "url": "https://it.wikipedia.org/wiki?curid=342013", "title": "Distributed computing", "text": ""}
{"id": "342020", "revid": "1318658", "url": "https://it.wikipedia.org/wiki?curid=342020", "title": "Arrondissement di Marsiglia", "text": "L\"arrondissement\" di Marsiglia \u00e8 un \"arrondissement\" dipartimentale della Francia situato nel dipartimento delle Bocche del Rodano, nella regione della Provenza-Alpi-Costa Azzurra.\nStoria.\nFu creato nel 1800, sulla base dei preesistenti distretti.\nComposizione.\nL\"arrondissement\" \u00e8 diviso in 21 comuni e 30 cantoni, molti dei quali all'interno della citt\u00e0 di Marsiglia, ed elencati di seguito:"}
{"id": "342025", "revid": "1318658", "url": "https://it.wikipedia.org/wiki?curid=342025", "title": "Arrondissement di Lione", "text": "L\"arrondissement\" di Lione \u00e8 un \"arrondissement\" dipartimentale della Francia formato dalla metropoli di Lione e parte del dipartimento del Rodano, nella regione dell'Alvernia-Rodano-Alpi.\nStoria.\nFu creato nel 1800, sulla base dei preesistenti \"distretti\".\nComposizione.\nL\"arrondissement\" era diviso in 162 comuni raggruppati in 43 cantoni, alcuni dei quali all'interno della citt\u00e0 di Lione, ed elencati di seguito:\nIl 1\u00ba gennaio 2015, a seguito della costituzione della Metropoli di Lione, l'arrondissement viene fatto coincidere con la metropoli stessa. I comuni non interessati al cambiamento vengono assegnati al confinante arrondissement di Villefranche-sur-Sa\u00f4ne.\nIl 1\u00ba febbraio 2017, 78 comuni dell'arrondissement di Villefranche-sur-Sa\u00f4ne sono trasferiti all'arrondissement di Lione."}
{"id": "342090", "revid": "729019", "url": "https://it.wikipedia.org/wiki?curid=342090", "title": "Sojuz 18", "text": "Sojuz 18 \u00e8 la denominazione di una missione della navicella spaziale Sojuz verso la stazione spaziale sovietica Saljut 4 (DOS 4). Si tratt\u00f2 del diciottesimo volo equipaggiato di questa capsula, del trentaquattresimo volo nell'ambito del programma Sojuz sovietico nonch\u00e9 del secondo volo equipaggiato verso questa stazione spaziale.\nMissione.\nDopo l'insuccesso della missione Sojuz 18-1 venne considerato quale obiettivo principale dei programmi spaziali sovietici la continuazione dei lavori iniziati presso la stazione spaziale. In primo piano avanzarono gli esperimenti di carattere medico e biologico, i quali erano strettamente legati al prolungamento della durata delle missione dagli originari 29 giorni fino a quasi 63 giorni ininterrotti. Inoltre venne continuato con la registrazione di immagini fotografiche della Terra, dei pianeti e di altri obiettivi celesti nonch\u00e9 la continuazione delle esplorazioni di carattere astrofisico. Durante il volo della Sojuz 18 si svolse pure il programma Apollo-Sojuz. Per questo motivo ben 7 astronauti/cosmonauti (oltre all'equipaggio di questa missione gli statunitensi Stafford, Brand e Slayton nonch\u00e9 i sovietici Leonov e Kubasov) si trovavano contemporaneamente nello spazio.\nUlteriori dati di volo.\nI parametri sopra elencati indicano i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "342118", "revid": "1318658", "url": "https://it.wikipedia.org/wiki?curid=342118", "title": "Arrondissement di Sartena", "text": "L\"arrondissement\" di Sartena (in corso : \"circundariu di Sart\u00e8\") \u00e8 un \"arrondissement\" dipartimentale della Francia situato nel dipartimento della Corsica del Sud, nella regione della Corsica.\nStoria.\nFu creato nel 1800, nel dipartimento del \"Liamone\" (non pi\u00f9 esistente, corrispondente all'attuale Corsica del Sud).\nComposizione.\nL\"arrondissement\" \u00e8 composto da 44 comuni raggruppati in 8 cantoni:"}
{"id": "342138", "revid": "287204", "url": "https://it.wikipedia.org/wiki?curid=342138", "title": "Biblioteca universitaria di Graz", "text": "La Biblioteca universitaria di Graz (\"Universit\u00e4tsbibliothek Graz\" in tedesco) \u00e8 la pi\u00f9 grande biblioteca scientifica della regione austriaca della Stiria, ed ha il diritto di ricevere l'esemplare di deposito di tutte le opere pubblicate nella regione.\nFa parte della Karl-Franzens-Universit\u00e4t di Graz e comprende la biblioteca centrale, la biblioteca della Facolt\u00e0 delle Scienze Giuridiche, Sociali ed Economiche, la biblioteca della Facolt\u00e0 Teologica, e varie biblioteche speciali degli istituti universitari. Inoltre \u00e8 una biblioteca pubblica.\nStoria.\nLa biblioteca dell'Universit\u00e0 dei gesuiti.\nLa biblioteca ha origine nella Controriforma. Dal 1571 i gesuiti erano presenti nella citt\u00e0 di Graz - allora una citt\u00e0 in gran parte riformata luterana - e dovevano, secondo la volont\u00e0 dell'arciduca Carlo, ricondurla alla confessione cattolica. A questo scopo fu fondato, accanto al duomo, nel 1573, il collegio con sottoposta scuola e biblioteca. Da questa scuola nacque l'Universit\u00e0, confermata da papa Gregorio XIII nel 1585. Cos\u00ec la biblioteca divenne biblioteca universitaria e vide presto notevole aumento di libri acquistati e donati, e di libri da conventi spopolati. Come l'Universit\u00e0, cos\u00ec la biblioteca era principalmente teologica, per\u00f2 non esclusivamente cattolica. Avevano posto anche le scienze naturali, e quelle matematiche - soprattutto a iniziativa del noto professore gesuita Paul Guldin. Ci\u00f2 fin\u00ec con la soppressione dell'Ordine dei Gesuiti nel 1773, quando l'Universit\u00e0 diventava statale.\nLa biblioteca statale.\nUn decreto dell'Imperatore rifond\u00f2 l'Universit\u00e0 di Graz e la prese insieme alla sua biblioteca nell'amministrazione dello Stato - nondimeno i suoi amministratori nuovi erano stati gesuiti. Terminata la ristrutturazione degli ambienti, la biblioteca fu riaperta nel 1781. E con ci\u00f2 era per la prima volta biblioteca pubblica. Ma il grande problema era la mancanza del catalogo in 28 volumi, forse distrutto - di cui fino a oggi non s'\u00e8 trovato niente - e l'entrata di una somma enorme di libri dalle biblioteche di conventi soppressi.\nLa biblioteca di liceo.\nNel 1782 l'imperatore Giuseppe II ridusse, come altre universit\u00e0, anche quella di Graz allo stato minore di liceo (\"Akademisches Gymnasium\"). Il numero di libri per\u00f2 aumentava sempre.\nL'Universit\u00e0 rinnovata.\nDopo 45 anni, il 19 aprile 1827, gli antichi diritti furono riconfermati dall'imperatore Francesco II. Da allora l'Universit\u00e0 prese il nome di entrambi i fondatori venendo ribattezzata Karl-Franzens-Universit\u00e4t. Questo rinnovo dell'Universit\u00e0 per\u00f2 non dovette causare spese allo Stato, e cos\u00ec la biblioteca non aveva altre entrate che lasciti e donazioni. Solo nel 1870, aumentato il personale da 3 a 6 persone, e la dotazione da 830 a 4000 Gulden, la biblioteca poteva adempiere il suo compito dopo tanto tempo.\nDal trasloco alla fine della seconda guerra mondiale.\nLa mancanza di spazio nell'Universit\u00e0 nel centro della citt\u00e0 causava nel 1891 la creazione di un edificio nuovo in (allora) periferia. La Biblioteca fece il trasloco dal 9 al 22 settembre 1895, con 135.000 volumi, al nuovo palazzo principale dell'Universit\u00e0. Nel 1914 l'ala amministrativa al lato orientale della sala di lettura otteneva un secondo piano. Ambedue le guerre mondiali erano sfavorevoli allo sviluppo della biblioteca. Per evitare i bombardamenti del 1944 furono portati in altri luoghi 60.000 volumi. Il 22 ottobre 1945 vide la riapertura. 4.500 volumi - fra cui 200 manoscritti - risultano perduti a causa della Seconda guerra mondiale.\nSviluppo in tempi recenti.\nLa seconda met\u00e0 del Novecento \u00e8 caratterizzata di modificazioni edilizie e decentralistiche. Nel 1950 i due \"magazzini\" ai lati minori della sala di lettura furono ampliati di un grande edificio verso sud, la parte settentrionale di una nuova sala e un ingresso diretto. Quando 1994-96 nacque la nuova struttura del ReSoWi-Zentrum - contenente la biblioteca della Facolt\u00e0 di Scienze Giuridiche, Sociali ed Economiche - la Biblioteca Universitaria ottenne un nuovo edificio proprio adiacente a quello esistente. Inoltre si costituirono distanti biblioteche speciali, p.e. Nell'Universit\u00e4tszentrum Wall, e nel 1996 la Mediathek per medie audiovisivi. Dopo la fondazione di un'universit\u00e0 propria le varie biblioteche speciali della Facolt\u00e0 Medica diventarono nel 2004 una Biblioteca Universitaria a s\u00e9. Insieme con le Biblioteche Universitarie di Innsbruck e Vienna quella di Graz sta costituendo cooperative nazionali ed internazionali per l'uso di periodici e libri elettronici a spese ribassate. Il che cominciava nel 1998, e il 1\u00ba luglio 2005 apriva alla Biblioteca Universitaria di Graz la \"Kooperation E-Medien \u00d6sterreich\". La Biblioteca anche fa parte del progetto Austrian Literature Online (ALO).\nIl personale.\nQuando la Biblioteca divent\u00f2 statale otteneva due impiegati - il direttore e un \"servo\". All'inizio del Novecento il personale contava 17 impiegati, di cui 8 \"impiegati scientifici\". Nel 2000 lavoravano 120 persone nella Biblioteca.\nLa quantit\u00e0.\nLa quantit\u00e0 di libri della Biblioteca pi\u00f9 vecchia e incerta. Nell'anno 1773 sono indicati una volta 10.000 volumi, nel 1776 un'altra volta 42.000. Pi\u00f9 tardi sarebbero stati meno, e nel 1839 gi\u00e0 50.000 volumi. Nel 1860 si contavano 38.000 opere - in parte a pi\u00f9 volumi. I 100.000 si raggiunse nel 1879 incirca, 200.000 nei primi anni del Novecento. Al Millennio c'erano quasi 3 milioni volumi stampati, pi\u00f9 di 2000 manoscritti, ca 1200 incunaboli, molti lasciti di scienziati, e ca 1400 periodici.\nCollezioni particolari.\nIl Dipartimento per le Collezioni Particolari \u00e8 la riserva dei manoscritti e di tutte le opere stampate fino al 1900. Fra i pi\u00f9 insigni manoscritti contano i cinque pi\u00f9 antichi manoscritti gheorghici del VII-XI secolo, originali da Santa Caterina al Sinai. Fra i manoscritti su carta sono importanti le lettere di Keplero a Paul Guldin.\nMeritano la menzione anche i 42 manoscritti su papiro da Oxyrhynchos e Hibleh. Originali dagli scavi dell'inglese Egypt Exploration Society degli anni 1896-1907, erano venuti a Graz in compenso del sostegno finanziario per la citt\u00e0. La parte pi\u00f9 grande del trovato ora si trova nell'Ashmolean Museum, Oxford, nel British Museum, Londra, e nel Museo Egiziano, Cairo."}
{"id": "342146", "revid": "2154197", "url": "https://it.wikipedia.org/wiki?curid=342146", "title": "Concerto per pianoforte e orchestra n. 26 (Mozart)", "text": "Il concerto per pianoforte e orchestra n. 26 in Re maggiore K 537 \u00e8 conosciuto pi\u00f9 correntemente come il Concerto dell'Incoronazione, denominazione che trae origine dal fatto che probabilmente venne eseguito dallo stesso Mozart, in occasione dei festeggiamenti per l'incoronazione di Leopoldo II.\nIn realt\u00e0 fu terminato da Mozart nel febbraio del 1788, forse in previsione di un'esecuzione che poi non avvenne. La \"prima\" ebbe infatti luogo solo nel 1789 a Dresda, durante un giro concertistico che lo port\u00f2 anche a Berlino, Lipsia, Potsdam e che gli garant\u00ec un notevole successo.\nQuesto concerto non sembra apportare significative migliorie al genere, dopo i notevoli progressi del Concerto n. 25 K 503. Nonostante ci\u00f2, ha mantenuto nel tempo una relativa popolarit\u00e0, insieme al Concerto in re minore K 466, molto probabilmente per la linearit\u00e0 che ne pervade tutta la struttura: ad esempio l'Allegro iniziale (dopo quello del Concerto in do maggiore K 503) \u00e8 il pi\u00f9 esteso degli Allegri mozartiani.\nL'organico si allontana notevolmente da quello dei concerti \"sinfonici\", in quanto, nonostante sia sufficientemente articolato e con l'organico standard pi\u00f9 ampio dei concerti mozartiani (un flauto, due oboi, due fagotti, due corni, due trombe, timpani e archi), a differenza dei concerti successivi al K 450 esclude completamente gli interventi solistici dei fiati nel dialogo con il solista, tornando quindi all'accompagnamento esclusivo degli archi proprio dei lavori precedenti, e relegando l'orchestra a un semplice ruolo di ripieno nei ritornelli.\nIl secondo movimento (\"Larghetto\") in la maggiore probabilmente non \u00e8 stato frutto di un'invenzione estemporanea: di esso, infatti, esiste un abbozzo risalente al 1787.\nIl concerto si conclude con un \"Allegretto\" in forma di rond\u00f2."}
{"id": "342160", "revid": "17654", "url": "https://it.wikipedia.org/wiki?curid=342160", "title": "K 537", "text": ""}
{"id": "342161", "revid": "1543377", "url": "https://it.wikipedia.org/wiki?curid=342161", "title": "Battaglia di Tigranocerta", "text": "La battaglia e assedio di Tigranocerta fu combattuta nel 69 a.C., e vide come avversari, da una parte il proconsole romano della provincia d'Asia Lucio Licinio Lucullo e dall'altra parte il re armeno Tigrane II.\nContesto storico.\nLa vittoria ottenuta da Mitridate su Lucio Licinio Murena durante la seconda fase di guerra, rafforz\u00f2 il convincimento nel re asiatico che i Romani non fossero invincibili, e la sua speranza di creare un grande regno asiatico che potesse contrastare la crescente egemonia romana nel bacino del Mediterraneo. Da qui il re prese le mosse per una nuova politica espansionistica in chiave anti-romana.\nAttorno all'80 a.C. il re del Ponto decise, cos\u00ec, di tornare a sottomettere tutte le popolazioni libere che gravitavano attorno al Ponto Eusino. Nominato quindi quale generale di questa nuova impresa suo figlio Macare, si spinse alla conquista di quelle colonie greche che si diceva discendessero dagli Achei, di ritorno dalla guerra di Troia, al di l\u00e0 della Colchide. La campagna per\u00f2 si rivel\u00f2 disastrosa, poich\u00e9 furono perduti due contingenti armati, una parte in battaglia e per la severit\u00e0 del clima, un'altra in seguito ad un'imboscata. Quando fece ritorno nel Ponto, invi\u00f2 ambasciatori a Roma per firmare una nuova pace.\nContemporaneamente il re Ariobarzane I, mand\u00f2 nuovi ambasciatori per lamentarsi che la maggior parte dei territori della Cappadocia, non gli erano stati completamente consegnati da Mitridate, come promesso al termine della seconda fase della guerra. Poco dopo (nel 78 a.C.) invi\u00f2 una nuova ambasceria per firmare gli accordi, ma poich\u00e9 Silla era appena morto e il Senato era impegnato in altre faccenda, i pretori non ammisero i suoi ambasciatori e non se ne fece nulla. Mitridate, che era venuto a conoscenza della morte del dittatore romano, persuase il genero, Tigrane II d'Armenia, ad invadere la Cappadocia come se fosse una sua azione indipendente. Ma questo artificio non riusc\u00ec ad ingannare i Romani. Il re armeno invase il paese e trascin\u00f2 via con s\u00e9 dalla regione, oltre ad un grosso bottino, anche 300.000 persone, che poi port\u00f2 nel suo paese, stabilendole, insieme ad altre, nella nuova capitale, chiamata Tigranocerta (\"citt\u00e0 di Tigrane\"), dove aveva assunto il diadema di re d'Armenia.\nE mentre queste cose avvenivano in Asia, Sertorio, il governatore della Spagna, che incitava la provincia e tutte le vicine popolazioni a ribellarsi ai Romani del governo degli \"optimates\", istitu\u00ec un nuovo Senato ad imitazione di quella di Roma. Due dei suoi membri, un certo Lucio Magio e Lucio Fannio, proposero a Mitridate di allearsi con Sertorio, con la prospettiva comune che una guerra combattuta su due fronti opposti (ad Occidente, Sertorio ed a Oriente, Mitridate) avrebbe portato ad ampliare i loro domini sui paesi confinanti, in Asia come in Spagna.\nMitridate, allettato da tale proposta, invi\u00f2 suoi ambasciatori a Sertorio, per valutare quali possibilit\u00e0 vi fossero per porre sotto assedio il potere romano, da Oriente ed Occidente. Fu cos\u00ec stabilita tra le parti un patto di alleanza, nel quale Sertorio si impegnava a concedere al re del Ponto tutti i territori romani d'Asia, oltre al regno di Bitinia, la Paflagonia, la Galatia ed il regno di Cappadocia, ed inviava anche un suo abile generale, un certo Marco Vario (o \"Mario\"), oltre a due altri consiglieri, Magio e Fannio Lucio, per assisterlo militarmente e diplomaticamente.\n\"Casus belli\".\nAll'inizio della primavera del 74 a.C., Mitridate si affrett\u00f2 a marciare contro la Paflagonia con i suoi due generali, Tassile ed Ermocrate, disponendo poi di invadere anche la Bitinia, divenuta da poco provincia romana, in seguito alla morte del suo re, Nicomede IV, che aveva lasciato il suo regno in eredit\u00e0 ai Romani. L'allora governatore provinciale, Marco Aurelio Cotta, uomo del tutto imbelle, non pot\u00e9 far altro che fuggire a Calcedonia con quante forze aveva a disposizione. Mitridate, dopo aver attaccato inutilmente la citt\u00e0 e le forze romane, si diresse a Cizico dove, dopo quasi un anno di inutile assedio, fu sconfitto pi\u00f9 volte dalle accorrenti truppe romane del console Lucio Licinio Lucullo (73 a.C.).\nFuggito grazie alla flotta, Mitridate, fu colpito da una terribile tempesta nella quale perse circa 10.000 uomini e sessanta navi, mentre il resto della flotta fu dispersa tutta intorno per il forte vento. Si racconta che abbandon\u00f2 la propria nave che stava affondando, per recarsi in una pi\u00f9 piccola imbarcazione di pirati, sebbene i suoi amici cercassero di dissuaderlo. I pirati poi lo sbarcarono a Sinope. Da quel luogo, raggiunse Amiso, da dove invi\u00f2 appelli al genero, Tigrane II d'Armenia, ed a suo figlio, Macare, sovrano del Bosforo Cimerio, affinch\u00e9 si affrettassero ad venirgli in aiuto. Ordin\u00f2, infine, a Diocle di prendere una grande quantit\u00e0 di oro e altri regali nei pressi degli Sciti, ma quest'ultimo rub\u00f2 l'oro e si rifugi\u00f2 presso il generale romano.\nLucullo mosse le sue armate verso il fronte orientale attraverso Bitinia e Galazia, sottomettendo i territori precedentemente in mano romana e raggiungendo la pianura di Themiscyra ed il fiume Termodonte. Poco dopo raggiunse una regione assai ricca di risorse, che non aveva subito le devastazioni della guerra. Secondo Plutarco, invece, il generale romano fu costretto a chiedere aiuto al vicino ed alleato regno di Galazia, che gli forn\u00ec approvvigionamenti di grano grazie a 30.000 suoi portatori.\nLucullo pose quindi sotto assedio la citt\u00e0 di Amiso, riuscendo ad occuparla dopo alcuni anni (nel 70 a.C.), ed a battere ancora una volta le truppe di Mitridate presso Cabira.\nPortate a termine le operazioni militari (fine del 70 a.C.), lasci\u00f2 Sornazio con 6.000 armati a guardia del Ponto, e quindi decise di riorganizzare le province asiatiche ed amministrare la giustizia, oltre a ringraziare gli d\u00e8i, per la conclusione positiva della guerra. Plutarco, racconta che, scoperto che gli abitanti della provincia si trovavano in condizioni assai gravose, addirittura alcuni erano stati ridotti in schiavit\u00f9 dagli esattori fiscali o dagli usurai a cui avevano chiesto dei debiti, decise di porvi rimedio, liberando la popolazione asiatica da una simile condizione di \"schiavit\u00f9\". Gli usurari per\u00f2, non accettando le condizioni di Lucullo, sollevarono la questione a Roma stessa contro il proconsole romano. Corruppero alcuni tribuni affinch\u00e9 procedessero contro di lui, essendo uomini di grande influenza, che avevano numerosi debitori tra i politici romani. Lucullo, tuttavia, non solo era amato dalla popolazione che aveva beneficato del suo aiuto, addirittura, le altre province limitrofe chiesero di averlo, anch'esse, come amministratore e loro governatore.\nFrattanto Appio Claudio era stato inviato da Tigrane II ad Antiochia, per chiedere la consegna del suocero, Mitridate VI. Qui l'ambasciatore romano pot\u00e9, mentre attendeva il re armeno impegnato in altre faccende, mettersi in contatto con molti dei principi greco-orientali, stanchi di essere sottoposti al dominio armeno (come Zarbieno di Gordiene), ed a cui fu promesso l'aiuto del proconsole romano Lucullo. L'incontro tra Appio e Tigrane lo descrive bene Plutarco:\nAppio torn\u00f2 da Antiochia, con il responso di Tigrane. Era ormai chiaro che, ancora una volta, la guerra fosse inevitabile. Contemporaneamente Mitridate e Tigrane stabilirono di invadere Cilicia e Licaonia, fino all'Asia, prima che ci fosse una formale dichiarazione di guerra. Appiano a questo punto critica la decisione del re armeno, sostenendo che tale azione doveva essere portata avanti quando il re del Ponto era al culmine del suo potere, non permettendo invece che Mitridate fosse schiacciato e cadesse in rovina dopo tre difficili fasi della guerra, aprendo solo ora le ostilit\u00e0, quando la guerra era oramai gi\u00e0 perduta in partenza.\nLa battaglia.\nLucullo, dopo aver offerto i dovuti sacrifici, si diresse con due legioni e 500 cavalieri contro Tigrane secondo Appiano (si trattava invece di 12.000 fanti e poco meno di 3.000 cavalieri secondo Plutarco), il quale si era rifiutato di consegnargli Mitridate. Sembra che i suoi soldati non fossero troppo disciplinati, e che seguirono Lucullo in modo riluttante, mentre i tribuni della plebe a Roma, sollevavano una protesta contro di lui, accusandolo di cercare una guerra dopo l'altra, per arricchirsi. Lucullo attravers\u00f2 l'Eufrate, comp\u00ec nuovi sacrifici propiziatori per il buon esito della campagna, e chiese ad alcuni sovrani del posto di fornirgli gli adeguati approvvigionamenti, se non volevano essere attaccati o essere considerati nemici di Roma al pari del re d'Armenia. Terrorizzati dall'avanzata romana, giunta in Sofene, poi attraverso il Tigri ai confini dell'Armenia, nessuno disse a Tigrane dell'invasione in corso da parte di Lucullo, anche perch\u00e9 sembra che il primo ad annunciarglielo, fu messo a morte. Quando il re armeno fu informato, decise di inviare uno dei suoi pi\u00f9 fidati generali, Mitrobarzane, con 2.000/3.000 cavalieri ed un notevole contingente di fanteria per ostacolarne e rallentarne la marcia, e permettergli cos\u00ec di organizzare le sue forze.\nContemporaneamente pose a difesa della sua capitale, Tigranocerta, un certo Mancheo. Si racconta che la citt\u00e0 avesse mura alte fino a 25 metri e larghe abbastanza da contenere delle stalle per cavalli. Nei suoi sobborghi, Tigrane vi aveva fatto costruire un palazzo reale e dei parchi di grandi dimensioni, con recinti per animali selvaggi e vasche per pesci. Aveva inoltre eretto una grande torre nelle vicinanze. La citt\u00e0 era inoltre popolata da molti greci che vi erano stati trapiantati, come altri, dalla Cilicia, oltre a barbari che avevano subito la stessa sorte come Adiabeni, Assiri, Gordieni e Cappadoci, le cui citt\u00e0 natali Tigrane aveva demolito, e portato il loro abitanti ad abitare l\u00ec con la forza.\nTigrane, invece, attravers\u00f2 l'intero paese per raccogliere un esercito sufficiente ad affrontare il generale romano. Intanto Plutarco racconta:\nE cos\u00ec Lucullo, non solo riusc\u00ec a sconfiggere l'esercito di Mitrobarzane al primo scontro, ma poco dopo invi\u00f2 il suo legato Sestilio, ad assediare Mancheo a Tigranocerta, dove riusc\u00ec, in un primo momento, a saccheggiare il palazzo reale fuori dalla cerchia delle mura, costruendo poi un fossato tutto intorno alla citt\u00e0 ed alla grande torre, ponendovi numerose armi d'assedio e minando in pi\u00f9 punti le mura. Vi \u00e8 da aggiungere che gli Armeni reagirono con frecce incendiarie cosparse di nafta, che Cassio Dione Cocceiano racconta erano molto difficili da spegnere, tanto che riuscirono a distruggere numerose macchine d'assedio romane.\nE mentre Sestilio aveva posto sotto assedio la citt\u00e0 e messo in fuga un corpo di Arabi che si voleva unire a Tigrane, quest'ultimo riusc\u00ec, malgrado le continue azioni di disturbo di Lucio Licinio Murena, che aveva creato non pochi problemi al re, a raccogliere ben 250.000 uomini comprendenti (tra Armeni, Gordieni, Medi, Adiabeni, Arabi arrivati da Babilonia, Albani dal mare Caspio, oltre ad Iberi): 150.000 fanti \"pesanti\" (organizzati in coorti o falangi), 50.000/55.000 cavalieri (17.000 dei quali armati con maglie di ferro e lunghe lance), 20.000 tra arcieri e frombolieri oltre ad addetti alla costruzione di ponti, strade, ecc. per altri 35.000 uomini. Invi\u00f2 quindi 6.000 cavalieri a Tigranocerta, i quali, riuscita a rompere la linea d'assedio romana nei pressi della grande torre, portarono in salvo tutte le concubine del re. Con il resto del suo esercito Tigrane marci\u00f2 contro Lucullo, non troppo distante. Mitridate, finalmente ammesso alla presenza del re d'Armenia, gli consigli\u00f2 di non avvicinarsi troppo all'accampamento romano, al contrario di formare un cerchio intorno a loro ed attaccarli solo con la cavalleria (inviando in suo aiuto anche il generale, Tassile, collaboratore dai tempi della prima guerra mitridatica), di devastare il paese e ridurre l'esercito romano alla fame, come Lucullo aveva fatto con lui a Cizico, dove perse il suo esercito senza combattere.\nMa Tigrane, stupito da tali affermazioni, non vi diede ascolto, credendo si trattasse solo di invidia da parte di Mitridate, tanto che per poco non mise a morte Tassile che ne appoggiava le indicazioni tattiche. Al contrario si prepar\u00f2 a dar battaglia. E vedendo che le forze romane erano tanto ridotte rispetto al suo esercito esclam\u00f2:\nAvendo Lucullo visto l'esercito del re avanzare, divise la sua armata in due parti: lasci\u00f2 a Murena il compito di continuare l'assedio di Tigranocerta con 6.000 fanti, mentre egli si diresse contro l'armata nemica, a capo di sole 24 coorti di fanteria \"pesante\" (pari a circa 10.000 armati) e con non pi\u00f9 di 1.000 tra cavalieri, frombolieri ed arcieri. Appiano ci racconta che Lucullo aveva individuato una collina, la cui posizione favorevole, alle spalle di Tigrane (che si trovava ad est del fiume), gli avrebbe procurato un ottimo vantaggio tattico. E cos\u00ec spinse il suo cavallo in avanti per attirare l'attenzione su di s\u00e9, malgrado quel giorno, il 6 ottobre, fosse considerato infausto dal calendario romano. Egli per\u00f2 pronunci\u00f2 la famosa frase:\nIntanto Tigrane, che non aveva ancora compreso cosa stesse accadendo veramente, fu indotto a rompere il suo schieramento, credendo i Romani in fuga. Il re armeno, che aveva disposto la sua armata in ordine di battaglia, ne occupava egli stesso il centro, mentre all'ala sinistra aveva posto il re degli Adiabeni, ed a quella destra il re dei Medi con la maggior parte della cavalleria pesante.\nSecondo la versione di Appiano, Lucullo invi\u00f2 con grande rapidit\u00e0 la sua fanteria intorno alla collina di cui prese possesso, senza che il nemico quasi se ne accorgesse. E quando si rese conto che il nemico esultava, come se avesse gi\u00e0 vinto la battaglia, ormai sparso in tutte le direzioni, con i bagagli lasciati incustoditi ai piedi della collina, esclam\u00f2: \"Soldati, abbiamo vinto!\" e si scagli\u00f2 sui loro bagagli con grande rapidit\u00e0. Plutarco aggiunge nella sua versione:\nLa confusione era per\u00f2 ormai generale, tanto che la fanteria si trov\u00f2 schierata contro la sua stessa cavalleria e viceversa, generando infine una rotta completa dell'esercito armeno. Lo stesso Tigrane si diede quasi subito alla fuga con un paio di assistenti. Vedendo il figlio, nella sua stessa situazione, si tolse la corona dalla testa e, in lacrime, gliela diede, dicendogli di salvare se stesso come meglio poteva, seguendo un'altra via di fuga. Il giovane, per\u00f2, che non osava assumere il diadema, lo diede ad uno dei suoi schiavi pi\u00f9 fidati perch\u00e9 lo mettesse al sicuro, ma fu catturato e portato a Lucullo, insieme al diadema, che divent\u00f2 parte del bottino.\nIntanto nel combattimento, Appiano racconta che quelli poi che si erano spinti a grande distanza all'inseguimento del cavallo romano, tornando indietro furono distrutti. Il convoglio entr\u00f2 in collisione con gli altri con grande impeto. E tante furono le armate riunite insieme da non riuscire a vedere chiaramente cosa stesse accadendo nel pieno della disfatta. Ci fu una grande strage. Nessuno dei Romani, inizialmente, si ferm\u00f2 a saccheggiare poich\u00e9 Lucullo lo aveva proibito con minacce di severe punizioni, tanto che i soldati si spartivano bracciali e collane lungo la strada mentre continuarono ad uccidere anche ad una distanza di 20 chilometri, fino a notte. Poi poterono iniziare il saccheggio con il permesso di Lucullo. Plutarco aggiunge che 100.000 furono i morti tra gli Armeni, quasi tutti fanti, solo cinque tra i Romani ed un centinaio rimasti feriti. Anche tenendo conto del classico \"topos\" storiografico dei \"soverchianti\" eserciti orientali, sembra comunque che le forze di Tigrane fossero davvero di molto superiori. E sembra che lo stesso Tito Livio abbia ammesso che mai prima d'ora i Romani erano risultati vincitori con forze pari a solo un ventesimo dei nemici, elogiando cos\u00ec le grandi doti tattiche di Lucullo, che era riuscito con Mitridate a sconfiggerlo \"temporeggiando\", ed invece con Tigrane a batterlo grazie alla rapidit\u00e0. Due doti apparentemente in antitesi, che Lucullo seppe utilizzare a seconda del nemico affrontato.\nConseguenze.\nQuando Mitridate seppe della terribile sconfitta patita dalle truppe di Tigrane, corse incontro al sovrano armeno e pianse con lui per la comune disgrazia che li aveva colpiti, lo rincuor\u00f2 affinch\u00e9 assemblassero insieme una nuova armata; Mancheo, intanto, prefer\u00ec disarmare i suoi mercenari greci (che Dione dice essere Cilici), poich\u00e9 temeva lo avrebbero tradito. Questi ultimi, temendo di essere arrestati, si armarono e riuscirono a resistere con grande coraggio ad un attacco delle truppe armene di Mancheo. Poi occupate alcune delle torri cittadine, chiesero aiuto ai Romani che assediavano Tigranocerta, permettendogli di entrare in citt\u00e0 durante la notte. In questo modo la capitale di Tigrane fu occupata e con essa anche l'immensa ricchezza che vi era al suo interno. Plutarco racconta che il tesoro reale ammontava a ben 8.000 talenti e che furono distribuite 800 dracme a ciascun soldato romano, mentre alla numerosa popolazione greca che qui era stata deportata da Tigrane, fu concesso di far ritorno alle citt\u00e0 d'origine, tanto che Lucullo fu riconosciuto da tutti come un benefattore ed un ri-fondatore."}
{"id": "342173", "revid": "729019", "url": "https://it.wikipedia.org/wiki?curid=342173", "title": "Kliment Voro\u0161ilov (carro armato)", "text": "Il carro armato Kliment Voro\u0161ilov 1, o anche KV 1, era un carro pesante impiegato dall'Armata Rossa durante la seconda guerra mondiale. Prendeva il nome del Commissario alla Difesa dell'epoca.\nStoria.\nNel corso degli anni trenta, l'Armata Rossa esplor\u00f2 ogni possibile concetto nel campo dei mezzi corazzati e, nella categoria dei carri armati pesanti, realizz\u00f2 una serie di progetti soprannominati \"I mostri di Leningrado\", caratterizzati dalla presenza di cannoni di diversi calibri suddivisi in pi\u00f9 torrette. Questi mezzi non diedero risultati particolarmente incoraggianti e, d'altra parte, nel resto del mondo si andava affermando il carro da battaglia armato con un solo cannone montato in una singola torretta rotante per 360\u00b0.\nLa formula con pi\u00f9 cannoni fu dura a morire ma la via che sarebbe stata seguita fino a oggi era ormai tracciata. Il primo carro pesante sovietico di formula convenzionale nacque nel 1938 su sollecitazione del Commissario Maresciallo Kliment Voro\u0161ilov e, pare, dello stesso Stalin che suggerirono all'Ingegner Kotin della Kirovskij Zavod di Leningrado di rimuovere la torretta anteriore con il cannone da 45\u00a0mm dal prototipo T-100 e utilizzarlo come base per un ulteriore prototipo da confrontare con l'SMK e con lo stesso T-100.\nNel corso dello sviluppo questo nuovo mezzo fu chiamato Kotin-Stalin, ma nel 1939 venne ribattezzato KV-1 Klim Voro\u0161ilov. Il via ai lavori arriv\u00f2 il 1\u00ba febbraio 1939; il 9 aprile venne completato il simulacro a grandezza naturale mentre il primo prototipo fu pronto il 1\u00ba settembre 1939 e venne ufficialmente preso in carico il 15 dicembre. Fu uno dei tre carri pesanti sperimentali impiegati, con scarso successo, durante la Guerra d'inverno contro le fortificazioni della Linea Mannerheim in Finlandia. Dei tre mezzi valutati, il KV-1 fu quello che si comport\u00f2 in modo meno negativo: sub\u00ec l'esplosione del cannone ma lasci\u00f2 presagire delle possibilit\u00e0 che gli altri carri pesanti, tutti di tipo multitorretta, non avevano.\nLa tecnica del prototipo.\nIl prototipo del KV-1 era armato con un cannone da 76,2\u00a0mm Mod. 39, montato in una torretta girevole per 360\u00b0 fusa in un solo pezzo, ma, al momento dell'uscita di fabbrica, la torretta presentava anche, a sinistra del cannone, un pezzo da 45\u00a0mm, presto sostituito da una mitragliatrice da 7,62\u00a0mm. La massa totale era di 43\u00a0t e la corazza arrivava a 90\u00a0mm. Il motore era un Diesel V-2 da 500\u00a0CV, a 12 cilindri a V, apparentemente subito potenziato a 550\u00a0CV. Inizialmente il progetto prevedeva ampie scudature laterali per i cingoli, ma poi furono soppresse. Venne riprogettato anche il sistema di sospensioni. I rulli erano sei per lato, con cerchione in acciaio, e i cingoli, particolarmente larghi, scorrevano su tre rulli tendicingolo; il rullo di trasmissione, dentato, era quello posteriore. La costruzione della prima versione di serie ebbe inizio nel dicembre del 1939.\nL'equipaggio si componeva di 5 persone: comandante-servente del cannone, puntatore-tiratore e secondo pilota-motorista nella camera di combattimento e nella torretta, pilota e mitragliere-operatore radio nella parte anteriore dello scafo. Il carro si guidava con le due leve di direzione, sulle quali era anche il comando del freno, mentre frizione e acceleratore erano a pedale; la leva del cambio, dalla corsa ampia e di difficile innesto, era a destra del sedile del pilota e selezionava cinque marce avanti e una indietro.\nLa visibilit\u00e0 in combattimento era ottenuta tramite un periscopio sul tetto dello scafo e un finestrino di vetro infrangibile. Il mitragliere aveva a disposizione una mitragliatrice leggera Degtiarev da 7,62\u00a0mm, alimentata con caricatori da 63 colpi, montata con uno snodo a sfera nella parte anteriore dello scafo. Ulteriori armi dello stesso tipo, da due a tre, potevano essere sistemate in altre posizioni, secondo i lotti produttivi e le versioni. Tutti i membri dell'equipaggio indossavano dei caschi dotati di auricolare e laringofono con i quali comunicavano fra loro mentre il comandante e il mitragliere avevano accesso diretto all'apparato radio.\nLe versioni.\nLa prima versione di serie portava anche la designazione di progetto KV-76 ed era alternativamente indicata come KV-1 Mod.1940; la sua produzione venne trasferita dalle officine Kirov di Leningrado, che vennero in parte evacuate nell'autunno 1941 nel timore di una caduta della citt\u00e0 sotto l'attacco tedesco, al gigantesco Tankograd Kompleks di \u010celjabinsk.\nLe prime informazioni dai fronti di guerra suggerirono alcune modifiche che vennero applicate alla successiva variante KV-1A nella quale i rulli erano realizzati per fusione ed erano di disegno differente, mentre l'armamento principale era rappresentato dal nuovo cannone anticarro F-32 Mod. 40 da 76,2\u00a0mm con canna pi\u00f9 lunga; nel corso della produzione, comunque, furono montati anche cannoni di tipi e versioni differenti, tutti dello stesso calibro.\nLa comparsa dei Panzer III tedeschi con cannone 5 cm KwK 39 L/60, in grado di perforare la corazza dei KV-1, indusse ad applicare sulle torrette delle piastre d'acciaio imbullonate; questa versione, indicata come KV-1B, apparve nel 1941 e i KV-1A ancora in linea furono aggiornati allo stesso modo. Lo spessore massimo della protezione arrivava a 110\u00a0mm e il peso totale del mezzo a 47\u00a0t.\nNel corso del 1941 il KV-1B cominci\u00f2 ad essere prodotto anche con una nuova torretta realizzata per fusione. All'armamento venne aggiunta la mitragliatrice nella parte anteriore dello scafo. Sempre sul finire del 1941 apparve il KV-1C, con il quale si tent\u00f2 di risolvere il problema del malfunzionamento di cambio e trasmissione, soprattutto per la difficolt\u00e0 di inserire le marce. Anche il motore non era un modello di efficienza e richiedeva cambi d'olio troppo frequenti. Sul KV-1C la torretta venne nuovamente ridisegnata, anche se a prima vista non appariva molto diversa da quella del tipo precedente, e la protezione delle fiancate dello scafo venne portata a 120\u2013130\u00a0mm. Per compensare l'aumento di peso a 47\u00a0t, il motore fu potenziato a 600\u00a0CV e la larghezza dei cingoli venne aumentata, ma la mobilit\u00e0, comunque, ne risent\u00ec, con riduzione della velocit\u00e0 a 30\u00a0km/h. In tutto di queste versioni furono realizzati tra 3.015 e 3.117 esemplari.\nGi\u00e0 nel febbraio 1940, partendo dallo stesso scafo dei KV-1 e KV-1A, venne realizzato il KV-2A o KV-2 Mod.1940, ideato praticamente insieme al KV-1 per l'impiego quale carro d'accompagnamento. Era caratterizzato da una sproporzionata torretta di forma quasi cubica, che non concedeva nulla all'eleganza ma era armata con un obice D-10 da 152\u00a0mm. Il solo cannone pesava 12\u00a0t e aveva un'elevazione variabile tra -5\u00b0 e +12\u00b0, con la possibilit\u00e0 di impiegare due tipi di munizioni, costituiti da una granata del peso di 40\u00a0kg e una da 50\u00a0kg; la dotazione massima era di 36 colpi. Il KV-2 aveva difficolt\u00e0 a manovrare la torretta quando non era perfettamente in piano e la sua velocit\u00e0 massima, a causa del peso di 52\u00a0t, era di soli 26\u00a0km/h. In tutto furono prodotti 334\u00a0kV-2, compreso un esemplare dotato della torretta di un'autoblindo BA-10 per incrementare la difesa posteriore. Nonostante un peso complessivo di 52\u00a0t e una corazzatura massima di 90\u00a0mm, questo mezzo risultava vulnerabile, sia perch\u00e9 particolarmente visibile sia perch\u00e9 le pareti piatte della sua torretta non avevano alcuna capacit\u00e0 di deviare i colpi. Nel gennaio 1941 apparve la versione migliorata KV-2B ma, non appena furono disponibili i semoventi SU-152, la produzione cess\u00f2, nel mese di giugno; alcuni KV-2B furono dotati di lanciafiamme.\nNonostante il suo nome, il T-150 \u00e8 un KV-1 aggiornato. Ha lo stesso telaio e la stessa torretta, con alcuni notevoli miglioramenti: un'armatura aggiuntiva che porta la corazza a 90\u00a0mm da ogni lato, un motore migliorato a 700\u00a0hp e la possibilit\u00e0 montare il cannone ZiS-6 da 107\u00a0mm. Tuttavia la potenza di questo cannone poteva danneggiare il mezzo poich\u00e9 montato in una torretta per cannone da 76\u00a0mm. Ne venne prodotto un esemplare nel 1941 e and\u00f2 distrutto nella difesa di Leningrado.\nAlla fine del 1940 apparvero anche due prototipi del KV-3, carro di rottura caratterizzato da una torretta dal considerevole sviluppo verticale, armato con un cannone F-30 o F-34 da 85\u00a0mm e tre mitragliatrici. La massa era di ben 63\u00a0t ma, grazie a un motore da 850\u00a0CV, il KV-3 raggiungeva i 33\u00a0km/h.\nNell'autunno 1942 fu prodotta in 1.233 esemplari la versione KV-1S alleggerita, con corazzatura che non superava i 60\u00a0mm e peso di 41,8\u00a0t. La torretta era ancora una volta ridisegnata, pi\u00f9 bassa e dotata di cupola per il comandante e l'equipaggio passava a 4 uomini. Il motore da 600\u00a0CV consentiva una velocit\u00e0 di 40\u00a0km/h. Tuttavia il nemico a sua volta mise in linea carri con armamento ancora pi\u00f9 potente e corazza pi\u00f9 spessa. Il cannone da 76,2\u00a0mm era ormai inadeguato. Nacque cos\u00ec, in attesa dei nuovi carri IS la versione finale KV-85.\nQuesto carro, apparso nella primavera del 1943, aveva uno scafo simile a quello del KV-1C e del KV-1S ai quali univa una torretta di nuovo disegno, con cupola per il capocarro e cannone Mod. 44 da 85\u00a0mm con 71 colpi. Il KV-85 si distingueva nettamente dai precedenti. La torretta, completamente riprogettata, ospitava un cannone 85\u00a0mm L/51,6. La corazzatura era stata inoltre alleggerita, la velocit\u00e0 portata a 40\u00a0km/h e l'equipaggio portato a 4 uomini. Tale mezzo fu progettato per contrastare i carri tedeschi di ultima generazione anche se ne furono prodotti solo 102-130 esemplari, per essere poi sostituiti dai pi\u00f9 moderni carri Iosif Stalin. In numero ancora pi\u00f9 ridotto fu prodotta la versione KV-8. Quest'ultimo era armato con un cannone da 45\u00a0mm affiancato a un lanciafiamme ATO-41 con 670 litri di combustibile. Se era realizzato sullo scafo del KV-1S era designato KV-8S. Complessivamente, quando la produzione cess\u00f2, nella primavera del 1944 erano stati costruiti circa 13.000 scafi dell'intera famiglia, ma il numero di carri KV di serie prodotti \u00e8 compreso tra i 4.247 e i 4.814 esemplari.\nVarianti minori.\nIl KV-1 fu uno dei pi\u00f9 importanti carri sovietici della Seconda guerra mondiale e fu inevitabile che desse vita a versioni specializzate, prodotte in quantit\u00e0 limitata o a prototipi sperimentali.\nL'impiego.\nFino al 1938 gli unici esemplari di carro pesante a disposizione dell'esercito russo erano i vecchi carri multitorretta T35. Questi carri erano ormai obsoleti, urgeva quindi pensare ad un valido sostituto. Chiamati Kliment Voro\u0161ilov in onore di Kliment Efremovi\u010d Voro\u0161ilov, celeberrimo maresciallo dell'Unione Sovietica, i primi esemplari furono inviati sul fronte finlandese, ma in modesti quantitativi. Invece, all'inizio dell'operazione Barbarossa, i tedeschi si trovarono ad affrontarne 500 esemplari nella parte meridionale del fronte, che furono gettati nella mischia gi\u00e0 il 24 giugno 1941 e risultarono un'amarissima sorpresa per i carri germanici, dotati di un armamento insufficiente a perforarne le corazze.\nCerto, il KV-1 aveva i suoi difetti: la durata dei cingoli era piuttosto limitata e minimo era il comfort dell'equipaggio, che lamentava la scarsa visibilit\u00e0 a portelli chiusi e la difficolt\u00e0 di accesso e di abbandono del veicolo, soprattutto in situazioni di emergenza. Le prime torrette poi, erano di costruzione scadente e presentavano diversi punti deboli, esse non furono sostituite con il nuovo tipo fuso sino alla seconda met\u00e0 del 1941. Il motore, al contrario, era di costruzione assai progredita e presentava un'alta percentuale di parti in lega leggera ricavate per fusione. Nel complesso, il mezzo era rustico, di lunga durata e privo di quei difetti che rendono un veicolo vulnerabile alle basse temperature. Esso, inoltre, si prestava ottimamente alla produzione su vasta scala nelle nuove officine, allestite in tutta fretta dopo la perdita della Russia occidentale.\nNaturalmente l'apparizione del carro pesante provoc\u00f2 da parte tedesca l'introduzione di carri con cannoni sempre pi\u00f9 potenti, sino ad arrivare al pezzo da 88\u00a0mm con il carro Tiger, iniziando quella competizione tra cannone e corazza che cess\u00f2 soltanto con la fine del conflitto.\nIl KV-1 apr\u00ec la strada verso il miglior carro pesante russo della guerra, lo IS (o \"Stalin\"), dal quale verr\u00e0 gradualmente sostituito nel 1943. Rimase in produzione invece l'ottimo scafo, su cui verranno realizzati molti semoventi."}
{"id": "342184", "revid": "1573940", "url": "https://it.wikipedia.org/wiki?curid=342184", "title": "Lophophanes cristatus", "text": "La cincia dal ciuffo (\"Lophophanes cristatus\" ()) \u00e8 un uccello passeriforme appartenente alla famiglia dei Paridi.\nDescrizione.\n\u00c8 lunga circa 12 centimetri, ha un'apertura alare di 17\u201320\u00a0cm e pesa 10-13 gr.\nIl piumaggio \u00e8 castano sul dorso, sulle ali e la coda mentre si presenta bianco-grigio sull'addome. Il becco \u00e8 sottile, corto e appuntito; la gola \u00e8 contornata da un collarino bianco, delimitato da una linea nera (molto pi\u00f9 marcata sotto il becco), che attraversa anche gli occhi, quasi a formare un'ellisse.\nIl capo \u00e8 grigio con piccoli puntini bianchi; il caratteristico ciuffo (o cresta) di piume, dal quale deriva appunto il nome, \u00e8 grigio scuro e ben sollevato.\nMaschi e femmine sono di colorazione simile, ma i giovani sono molto pi\u00f9 castani e la cresta \u00e8 meno alzata.\nBiologia.\nCome le altre cince \u00e8 piuttosto confidente e si lascia osservare a breve distanza. In inverno pu\u00f2 formare gruppi misti con altri piccoli uccelli insettivori delle coniferete (regoli, cince e rampichini).\nVoce.\nIl canto consiste in un leggero trillo, ripetuto e uno squillante \"tee, tee, tee\".\nAlimentazione.\nSi nutre prevalentemente di insetti e ragni che scova nei licheni degli alberi completando la dieta con pinoli che vengono estratti dalle pigne, larve e lombrichi a seconda delle stagioni; in autunno e in\ninverno la dieta \u00e8 integrata da semi e piccoli frutti.\nCome tutte le cince si dimostra un'ottima acrobata tra i rami per la ricerca del cibo.\nLa Cincia dal ciuffo conserva il cibo per l'inverno, nascondendolo nei buchi degli alberi o tra i licheni.\nRiproduzione.\nLa stagione degli amori inizia a marzo inoltrato. Il nido viene costruito nelle cavit\u00e0 degli alberi secchi utilizzando muschio, licheni, peli e ragnatele.\nA fine aprile / inizi di maggio, la femmina depone 4-8 piccole uova bianche con piccoli puntini rosso-marroni, che cover\u00e0 poi per circa 15 giorni. I pulcini sono allevati da entrambi i genitori per 17-22 giorni e lasciano il nido dopo altri 23.\nLa cincia dal ciuffo pu\u00f2 vivere fino a 7 anni, anche se a causa di alcuni fattori, quali per esempio la predazione o la fame, raggiunge una media di appena due anni.\nDistribuzione e habitat.\nLa cincia dal ciuffo \u00e8 una specie stanziale, diffusa nei boschi di conifere su quasi tutto il continente Europeo e sugli Urali.\nUna nota particolare va fatta per le foreste di pini del nord della Scozia, dove la popolazione \u00e8 stata classificata come una sottospecie (\"L. cristatus scoticus\").\nSpecie simili.\nLa cincia bigia alpestre (\"Poecile montanus\") frequenta anch'essa esclusivamente i boschi di conifere, preferendo le laricete.\n\u00c8 riconoscibile per avere un'ampia zona bianca sui lati del capo, contornata da una calotta e da una macchia golare nero opache; il richiamo \u00e8 un inconfondibile nasale \"ssi-gnee- gnee\".\nLa cincia mora (\"Periparus ater\") predilige le foreste di abete rosso e di altre conifere sempreverdi, ma pu\u00f2 essere regolarmente osservata anche in boschi misti con latifoglie e nei parchi cittadini; inconfondibile il colorito del capo, nero lucido con guance e nuca bianche."}
{"id": "342198", "revid": "1610933", "url": "https://it.wikipedia.org/wiki?curid=342198", "title": "Cincia dal ciuffo", "text": ""}
{"id": "342203", "revid": "767487", "url": "https://it.wikipedia.org/wiki?curid=342203", "title": "Torino violenta", "text": "Torino violenta \u00e8 un film poliziottesco italiano del 1977, diretto da Carlo Ausino e ambientato interamente a Torino.\nIl film, costato appena 60 milioni di lire, incass\u00f2 venti volte tanto (circa 1 miliardo e 300 milioni di lire dell'epoca).\nTrama.\nA Torino un'organizzazione composta da alcune famiglie di mafiosi di origine meridionale e da delinquenti francesi commette efferate rapine e conduce studentesse minorenni sulla via della prostituzione, irretendo tali ragazze con l'uso di droghe pesanti alle feste, violenza sessuale e successivi ricatti con foto compromettenti.\nContro questo losco traffico combatte il commissario Ugo Moretti. In questa lotta per la giustizia compare un assassino misterioso che uccide scientificamente i mafiosi. Le morti vengono interpretate dai clan che si spartiscono il dominio della citt\u00e0 come una lotta intestina fomentata dai francesi, ed inizia cos\u00ec una guerra criminale tra le due fazioni.\nIl misterioso killer altri non \u00e8 per\u00f2 che il commissario Moretti. Questi, vistosi scoperto dal collega Danieli, che gli rinfaccia l'uso della violenza minacciando di denunciarlo, cerca allora di uccidere il poliziotto per ottenerne il silenzio e continuare la sua attivit\u00e0 di giustiziere. L'esito finale sar\u00e0 invece la sua morte per mano del poliziotto, mentre nel frattempo le due bande vengono sgominate.\nDistribuzione.\nIl film \u00e8 stato distribuito nelle sale italiane a partire dal 14 ottobre del 1977.\nIl regista Carlo Ausino e l'amico Emanuel Cannarsa (che nel film recita la parte dell'agente Danieli) si sono prodigati in prima persona, nei giorni precedenti l'uscita del film, ad incollare i manifesti pubblicitari per le vie della citt\u00e0.\nIncassi.\nL'incasso totale del film \u00e8 stato di 1.279.000.000 di lire dell'epoca.\nSequel.\nNonostante il titolo, \"Torino violenta\" non ha legame alcuno con i precedenti \"Roma violenta\", \"Milano violenta\" e \"Napoli violenta\" ed il successivo \"Provincia violenta\"."}
{"id": "342225", "revid": "785863", "url": "https://it.wikipedia.org/wiki?curid=342225", "title": "Tempesta (personaggio)", "text": "Tempesta (\"Storm\"), il cui vero nome \u00e8 Ororo Munroe, \u00e8 un personaggio dei fumetti, creato da Len Wein (testi) e Dave Cockrum (disegni) nel 1975, pubblicato dalla Marvel Comics. \u00c8 apparsa per la prima volta su \"Giant-Size X-Men\" n. 1 (maggio 1975).\n\u00c8 una supereroina mutante (in seguito diventa una dea) che faceva parte degli X-Men e che poi parteggia per i Vendicatori. Tempesta ha il potere di controllare il clima e gli elementi, inoltre possiede un certo potenziale magico ereditato da alcuni suoi antenati.\nDopo la morte del professor X si \u00e8 data da fare a mantenere l'istituto per i giovani mutanti.\nIl sito web IGN ha inserito Tempesta alla 42\u00aa posizione nella classifica dei cento maggiori eroi della storia dei fumetti, dopo Silver Surfer e prima di Martian Manhunter.\nGenesi del personaggio.\nGli ideatori della testata \"X-Men\" vollero creare una nuova squadra di supereroi con elementi provenienti da paesi diversi in modo che il supergruppo assumesse una valenza internazionale, e cos\u00ec introdussero Colosso (dalla Russia), Wolverine (dal Canada), Nightcrawler (dalla Germania) e altri ancora di differenti etnie e provenienze. Fra di loro (inizialmente) una sola donna: Ororo Munroe, a cui \u00e8 assegnato il nome in codice Tempesta, proveniente dall'Africa.\nLa X-dea nasceva dalla combinazione di diversi personaggi, come dichiara Dave Cockrum. Inizialmente doveva chiamarsi \"Gatta Nera\", antecedente alla comprimaria dell'Uomo Ragno (infatti nei primi numeri Tempesta ha dei lineamenti del viso vagamente felini), poi vollero che diventasse un uomo con il nome di \"Typhoon\" ma alla fine si opt\u00f2 per il nome \"Storm\" (in lingua inglese Tempesta, appunto).\nTempesta \u00e8 stata fra i primi personaggi neri ad apparire in un fumetto di supereroi. Viene preceduta da Gabe Jones (1963), Pantera Nera (1966), Bill Foster (1966), Luke Cage (1972), Misty Knight (1972), Blade (1973) e Abe Brown (1974).\nBiografia del personaggio.\nOroro \u00e8 la figlia di N'Dare, una principessa di una trib\u00f9 del Kenya, e di David Munroe, un giornalista afroamericano.\nQuando i due sposi andarono con Ororo in Egitto durante la crisi di Suez, un aereo da guerra precipit\u00f2 sulla casa dei Munroe, e la piccola Ororo rimase sepolta viva tra le macerie con la madre. Questo incidente le caus\u00f2 una forte claustrofobia, che si ripercuoter\u00e0 in futuro in molte battaglie.\nScappata, venne cresciuta da Achmed el-Gibar che la addestr\u00f2 come ladra e assieme a lui incontr\u00f2 T'Challa, il futuro re del Wakanda e Pantera Nera. Quando raggiunse la pubert\u00e0 e il suo potere mutante si manifest\u00f2, Ororo si rifugi\u00f2 nel cuore dell'Africa nera dove, a causa del suo potere di controllo del tempo atmosferico, venne adorata come una dea.\nUn giorno venne reclutata come X-woman da Charles Xavier in una nuova squadra per salvare i suoi originali X-Men da Krakoa, l'isola vivente.\nI poteri atmosferici di Ororo e la sua capacit\u00e0 di volare si rivelarono fondamentali per il buon esito delle missioni. Inoltre si distingueva per il suo scarso senso del pudore.\nDurante il primo conflitto tra gli X-Men e la Covata, una razza di alieni spietata, venne contaminata e si salv\u00f2 grazie a una balena aliena della razza degli Acanti.\nNegli ultimi tempi Ororo cre\u00f2 gli X-treme X-Men, una squadra di X-Men occupata a ritrovare i diari di Irene Adler (meglio nota come Destiny) in cui c'era scritto il destino dell'umanit\u00e0.\nDurante la miniserie Mondi a Parte, in cui viene tradita e attaccata dal Re delle Ombre, si scontra prima con il marito, Pantera Nera poi con il compagno X-Men, Ciclope. Alla fine della miniserie, dopo aver salvato il Wakanda dal Re delle Ombre, il Dio Pantera la \"trasforma\" in una Dea a tutti gli effetti, amplificando i suoi poteri e donandole l'immortalit\u00e0.\nIl matrimonio.\nOroro rincontra T'Challa durante una missione degli X-Men e dopo decide di sposarsi con lui.\nCome prima cosa T'Challa aiuta Ororo a ritrovare la sua famiglia, dopo aver ritrovato la famiglia materna Pantera Nera salva dall'Hydra i nonni paterni e il nipote della sua sposa.\nT'Challa invita alle sue nozze gli eroi di tutte e due le fazioni formatosi grazie a Civil War sperando che Capitan America e Iron Man trovino un compromesso.\nDopo che Steve Rogers se ne va, T'Challa fa capire a Stark che gli scontri in seguito dell'Atto di Registrazione non avrebbero trovato posto nel Wakanda.\nIl matrimonio avviene alla presenza di molti supereroi, familiari, sudditi e perfino dell'Osservatore in diretta mondiale. I due sposi durante la cerimonia vengono portati nel piano astrale dove Ororo viene messa alla prova dal dio pantera, il protettore del Wakanda.\nOroro supera la prova e si unisce a T'Challa, dopo la festa nuziale i due sovrani ricevono un biglietto-ologramma dal Dottor Destino, monarca di Latveria e noto criminale, che li invita nel suo regno per parlare di Civil War.\nHouse of M.\nDurante House of M, Tempesta \u00e8 la regina del Kenya. Bench\u00e9 durante la guerra umani-mutanti non si schier\u00f2 continuando a utilizzare i suoi poteri per far diventare l'Africa una potenza mondiale, al termine del conflitto Magneto le permette di mantenere il titolo anche se trova bizzarre le sue posizioni sui diritti dei Sapiens. Corteggiata da Quicksilver, che ne \u00e8 innamorato, Ororo continua a rimanere l'amante di T'Challa.\nCivil War.\nDurante la Guerra civile, T'Challa e Ororo incontrano Namor il Sub-Mariner, il Dottor Destino, Freccia Nera e il Presidente degli Stati Uniti, tutti interessati a sapere come si schierer\u00e0 il Wakanda.\nDopo la morte di Bill Foster, Ororo e suo marito aiutano i ribelli di Cap.\nTempesta difender\u00e0 l'ambasciata wakandiana dall'assalto del clone di Thor, creato da Reed Richards e Tony Stark.\nAlla fine della guerra, i due trovano ospitalit\u00e0 nel quartier generale dei Fantastici Quattro, dove accettano di sostituire Reed e Sue Richards per un breve periodo di tempo. Con la Cosa e la Torcia Umana affrontano mille pericoli ed avventure, tra cui Galactus, gli Skrull e i Marvel Zombi.\nTempesta si riunisce agli X-Men durante l'evento \"Messiah Complex\".\nWorld War Hulk.\nTempesta assieme al marito e ai Fantastici Quattro cerca di fermare Hulk che vuole sconfiggere Reed Richards: in un primo momento grazie ai suoi attacchi e a quelli della Torcia Umana riescono a rallentarlo ma poi cedono, soccombendo e venendo fatti prigionieri.\nVita sentimentale.\nTra gli X-Men, Tempesta \u00e8 stata una di quelli che ha avuto il maggior numero di relazioni sentimentali.\nPer un lungo periodo \u00e8 stata sentimentalmente legata a Forge: egli le aveva anche chiesto di sposarlo, ma prima che lei potesse rispondere di s\u00ec, lui se ne and\u00f2, ancor prima di ricevere una risposta.\nQuando era stata trasformata in una bambina, Tempesta strinse un forte legame con Gambit.\nHa avuto moltissimi \"flirt\" con diversi altri X-Men: con Alfiere, con Nightcrawler e con Wolverine; con quest'ultimo \u00e8 rimasta sempre molto legata e vi sono stati anche alcuni ritorni di fiamma. Sospetti vi sono inoltre di un suo coinvolgimento con Yukio e Callisto.\nUltimamente si \u00e8 legata anche al supereroe africano Pantera Nera, con cui si \u00e8 sposata e per il quale ha lasciato gli X-Men per un certo periodo, finendo per\u00f2 poi col divorziare.\nTempesta ha sempre considerato e amato Jean Grey come una sorella, invece ha avuto in pi\u00f9 di una occasione rapporti tesi con il marito di Jean, Scott Summers, il leader primario degli X-Men, che comunque Tempesta stima e rispetta enormemente.\nPoteri e abilit\u00e0.\nSecondo alcuni narratori dei fumetti X-Men Tempesta \u00e8 una mutante di Livello Alfa, potenzialmente in grado, con il passare degli anni, di evolversi e divenire un mutante di Livello Omega, il massimo livello raggiungibile. Come rivela il nome stesso, Tempesta \u00e8 in grado di controllare e far manifestare gli agenti atmosferici, sia terrestri (il radunarsi delle nubi, l'umidit\u00e0 atmosferica, i fenomeni temporaleschi, ecc.) che extraterrestri, in particolare utilizza spesso i venti, sia quelli caldi (grazie ai quali \u00e8 in grado di librarsi in volo, raggiungendo velocit\u00e0 notevoli) che quelli freddi; durante i combattimenti sua arma caratteristica sono i fulmini scagliati contro gli avversari; inoltre pu\u00f2 controllare i campi magnetici terrestri e non, e anche campi di forza, probabilmente costituiti da energia cosmica, usati come scudo dagli attacchi nemici, in certe occasioni \u00e8 persino riuscita a manipolare le tempeste solari.\nIn certe occasioni Tempesta \u00e8 stata in grado di controllare gli ecosistemi terrestri ed extraterrestri. Ha dimostrato poi un eccellente controllo sulla pressione atmosferica e la capacit\u00e0 di generare particolari fenomeni elettromagnetici atmosferici.\nPu\u00f2 accelerare e far ruotare a velocit\u00e0 elevatissime l'aria che la circonda, in modo da utilizzarla per sollevare oggetti di notevole grandezza e peso; oppure semplicemente generare veri e propri tornado e cicloni tropicali di proporzioni gigantesche; \u00e8 in grado di condensare le molecole d'acqua presenti nell'aria per creare nebbia che utilizza per fornire copertura a se stessa o il resto del suo team, oppure generare nubi attraverso le quali pu\u00f2 evocare delle idrometeore, sia solide (come la grandine, che pu\u00f2 rivelarsi a volte pi\u00f9 efficace di un proiettile; o la neve, che pu\u00f2 rendere abbastanza fredda da riuscire a congelare gli avversari) che liquide (come creare delle precipitazioni a quote superiori o inferiori rispetto al normale, utili per cancellare tracce oppure per combattere avversari vulnerabili all'acqua, anche se, addirittura, la si \u00e8 vista utilizzare i propri poteri per annaffiare dei vasi di piante di cui si prendeva cura).\nTempesta \u00e8 in grado di sollecitare e far entrare in collisione gli elettroni negativi e positivi presenti nelle nubi per richiamare a s\u00e9 fulmini la cui temperatura \u00e8 di oltre 5000\u00a0\u00b0C; oppure evocare - tramite mezzi sconosciuti - elettricit\u00e0 all'interno del suo corpo che poi espelle dalle mani utilizzata per il controllo della tecnologia; oppure trasformare gli inquinanti atmosferici in piogge acide o nebbia tossica. Ororo ha anche utilizzato il proprio potere per velocizzare le particelle atomiche, tanto da farle surriscaldare e prendere fuoco in modo da creare attorno al suo corpo la sorprendente immagine di una fenice di colore blu, simile a quella di Jean Gray o Rachel Summers (fatto avvenuto per\u00f2 solo nell'unica occasione in cui ha ospitato l'entit\u00e0 cosmica della Fenice).\nTempesta ha dimostrato anche la capacit\u00e0 di controllare alcune forze naturali a livello planetario o extraterrestre che includono le tempeste cosmiche, il vento solare, le correnti oceaniche e il campo elettromagnetico. Nello spazio esterno, \u00e8 in grado di influenzare e manipolare i medium interstellare e intergalattico. Pu\u00f2 anche alterare la sua percezione visiva in modo da vedere l'universo in termini di modelli di energia, che rilevano il flusso di energia cinetica, termica ed elettromagnetica alla base di fenomeni meteorologici e pu\u00f2 impiegare questa energia a sua utilit\u00e0. \u00c8 anche in grado di riconoscere con precisione la sua posizione geografica attraverso le interpretazioni di questi modelli.\nInfine, Tempesta possiede notevoli poteri di termocinesi che le permettono di controllare la temperatura dell'ambiente circostante, rendendolo un ambiente glaciale oppure rendendolo secco e rovente. Nonostante i suoi poteri apparentemente non abbiano limiti, Tempesta non pu\u00f2 cambiare drasticamente il clima in una determinata zona: pertanto non potrebbe rendere umido e piovoso il deserto, oppure far piombare la siccit\u00e0 in una foresta equatoriale, se non per un periodo molto limitato di tempo; rendere permanenti questi cambiamenti muterebbe l'intero ecosistema mondiale. Alcune volte, per\u00f2, Tempesta \u00e8 stata costretta, a discapito delle proprie forze, ad attuare alcune misure del genere, creando ad esempio un ciclone tropicale di proporzioni leggendarie in Africa, in modo da creare una specie di \"portale\", in quanto \u00e8 stata in grado di catapultarsi dall'altra parte del mondo passandovi attraverso. In questa occasione, per\u00f2, l'intero Pianeta ha subito le ripercussioni del gesto ed ovunque si sono manifestati maltempo e fenomeni disastrosi.\nGrazie ai suoi poteri, inoltre, Tempesta \u00e8 intimamente legata al pianeta Terra: spesso capita che il suo umore influenzi il tempo meteorologico (cosa che si nota pi\u00f9 spesso quando, adirata, richiama involontariamente minacciose nubi temporalesche). Ha anche dimostrato di saper procurare dolore comprimendo l'aria nei canali uditivi dei suoi avversari o eliminare ossigeno dai polmoni di essi e di respirare sott'acqua scindendo l'acqua stessa in idrogeno e ossigeno tramite elettrolisi. In momenti di forti stress fisici o psichici Tempesta ha scatenato in maniera violenta i suoi incredibili poteri: una volta, sotto l'effetto di un mostro ingannatore, stava per far scomparire l'intero continente Africano.\n\u00c8 stato anche mostrato come Tempesta abbia un potenziale che le consente l'uso della magia naturale e della stregoneria e possa usarla (sebbene non alla perfezione) in molti modi. \u00c8 stato narrato di come molti dei suoi antenati erano maghi e sacerdotesse. Per qualche ragione sconosciuta, fin dagli albori di Atlantide, questa linea di donne africane ha caratteristiche distintive: capelli bianchi, occhi azzurri e notevole potenziale magico.\nTempesta si \u00e8 scontrata in pi\u00f9 occasioni con Thor, il dio del tuono, tenendogli degnamente testa, dimostrando un livello di potere estremamente elevato, ma venendo sempre sconfitta dall'asgardiano. Quando utilizza i suoi poteri, gli occhi di Storm diventano di luce bianca con l'emissione d'energia somigliante a piccoli fulmini sui lati del volto. Tempesta ha mostrato in pi\u00f9 occasioni di essere un ottimo leader del gruppo degli X-Men, ruolo che ha ricoperto anche quando perse temporaneamente i suoi poteri.\nUno dei punti deboli di Tempesta sin da bambina \u00e8 invece sempre stata la sua claustrofobia.\nAltre versioni.\nEra di Apocalisse.\nNella realt\u00e0 infernale conosciuta come Era di Apocalisse, Tempesta \u00e8 un membro degli X-Men, ma pi\u00f9 duro e ribelle ed ha una cotta per Quicksilver. Il suo aspetto si differenzia dall'originale per il fatto che ha un lampo nero tatuato sul suo occhio sinistro e un taglio di capelli diverso.\nExiles.\nDiverse versioni di Tempesta appaiono nella serie \"Exiles\":\nTerra X.\nIn un mondo alternativo contemporaneo, la serie \"Terra X\" (iniziata nel 1999 da Jim Krueger), Tempesta \u00e8 conosciuta come \"Regina Tempesta\" ed \u00e8 sposata con Pantera Nera, che nell'universo tradizionale avverr\u00e0 sette anni dopo.\nUltimate.\nNell'universo Ultimate, Tempesta non ha il retaggio da \"dea\" dell'universo classico. \u00c8 una ragazzina che viene recuperata in una prigione dal professor Xavier.\nFin dai primi albi della serie \"Ultimate X-Men\" ha una relazione con la Bestia, che sembra entrare in crisi quando il ragazzo viene trasformato in una creatura pelosa da Weapon X. Superata questa prima crisi, i due litigano, quando la Bestia crede che Tempesta si sia innamorata di Angelo e lascia la scuola.\nPrima che i due possano fare pace, Bestia viene ucciso. Dopo la morte del ragazzo, Ororo mostra un interessamento per Wolverine. Nella saga Sentinelle si scopre che Bestia \u00e8 ancora vivo e alla fine Tempesta (all'inizio un po' scossa e incredula) e Hank, dopo essersi ritrovati, si baciano.\nAlla fine della serie \"Ultimate X-Men\" durante il crossover \"Ultimatum\" \u00e8 una delle poche mutanti che sopravvive all'inondazione di New York da parte di Magneto. Al termine per\u00f2 durante l'assassinio di Ciclope viene presa in ostaggio dal governo e rinchiusa in una struttura governativa atta a studiare una cura contro il gene mutante.\nAmalgam.\nIn \"Marvel vs DC\" Ororo affronta Wonder Woman, con la quale viene fusa, nell'universo Amalgam, creando \"Amazzone\": adottata dalla madre di Diana, Ippolita, dopo un naufragio, viene cresciuta sull'isola di \"Themyscira\" dove viene eletta come ambasciatrice da mandare nel \"mondo degli uomini\".\nAltri media.\nCartoni animati.\nTemepesta \u00e8 apparsa in tutte le serie a cartoni animati dedicate al supergruppo:\n\u00c8 inoltre apparsa nel pilot \"L'audacia degli X-Men\".\nAppare come guest-star anche nelle serie a cartoni animati \"L'Uomo Ragno e i suoi fantastici amici\", \"Spider-Man - L'Uomo Ragno\", \"Super Hero Squad Show\", \"Black Panther\" e \"\".\nCinema.\nTempesta compare nella saga cinematografica degli X-Men interpretata dall'attrice premio Oscar Halle Berry da adulta e, in versioni pi\u00f9 giovani, da April Elleston Enahoro e Alexandra Shipp. Il personaggio compare in:\nHome Video.\nTempesta viene menzionata nel film animato \"Next Avengers - Gli eroi di domani\" dove appare suo figlio Azari, avuto col marito Pantera Nera.\nVideogiochi.\nTempesta \u00e8 apparsa nei seguenti videogiochi:\nCuriosit\u00e0.\nLa ninja Huntara, che appare in un episodio di She-Ra, la principessa del potere, \u00e8 ispirata a Tempesta quando aveva il look da punk.\nPremi.\nNel 2007 ha vinto il Glyph Comics Award, come \"Personaggio preferito dai fan\". Tempesta \u00e8 stata inserita nella lista dei pi\u00f9 grandi personaggi dei fumetti di tutti i tempi, stilata da \"Wizard Magazine\", all'89\u00ba posto. Anche il sito web IGN ha stilato una lista dei pi\u00f9 grandi eroi dei fumetti di tutti i tempi, e l'ha inserita al 42\u00ba posto: \"I fan hanno visto Tempesta come un ladro, un X-Man, un combattente, e persino una regina. Dopo tutto questo, rimane uno degli eroi mutanti preferiti e pi\u00f9 facilmente riconoscibili.\" \"Marvel.com\" ha classificato Tempesta come il terzo pi\u00f9 grande membro degli X-Men, oltre ad inserirla nella lista delle eroine pi\u00f9 forti della storia dei fumetti e uno degli eroi neri pi\u00f9 forti non solo nella storia degli X-Men, ma in tutti i fumetti."}
{"id": "342234", "revid": "3831", "url": "https://it.wikipedia.org/wiki?curid=342234", "title": "K 37", "text": ""}
{"id": "342237", "revid": "290948", "url": "https://it.wikipedia.org/wiki?curid=342237", "title": "CEN/TC287", "text": "Il TC287 \u00e8 il comitato tecnico omologo del ISO/TC211 nell'ambito del Comitato Europeo di Normazione (CEN), cio\u00e8 a livello europeo; nato nel 1991, \"congelato\" nel periodo 1999-2003, \u00e8 stato riattivato nel 2004 per poter recepire ufficialmente gli standard ISO19100 pubblicati, e definire eventuali \"profili\" ().\nAttualmente nel TC287 c'\u00e8 un solo gruppo di lavoro: il Working Group (WG) 5 \u201cSpatial Data Infrastructure\u201d.\nA differenza dei precedenti WG (quelli degli anni '90, che si occupavano di attivit\u00e0 di normazione poi confluita in ISO), il WG5 si limita a:\nNel 2005, dopo aver recepito i primi 9 standard ISO19100 come norme EN-ISO19100 (da maggio 2005 anche norme italiane UNI-EN-ISO19100), il WG5 si \u00e8 occupato di verificare quali \"profili\" \u00e8 necessario implementare, elaborando contemporaneamente un Technical Report che riassume standard, specifiche tecniche (OGC, W3C, \u2026), linee guida, etc. necessari per l'implementazione di SDI in Europa.\nNorme EN pubblicate.\nA partire dal 2005 il CEN ha recepito formalmente i primi 13 standard ISO, ratificandoli come Norme Europee EN-ISO19100.\nNove di queste norme sono gi\u00e0 state recepite come norme UNI nel maggio 2005.\nDocumenti in lavorazione.\nIl Working Group 5 del TC287 \u00e8 attualmente fermo.\nI documenti elaborati nel 2005 sono stati:"}
{"id": "342266", "revid": "767487", "url": "https://it.wikipedia.org/wiki?curid=342266", "title": "Concerto per pianoforte e orchestra n. 1 (Mozart)", "text": "Il concerto per pianoforte e orchestra n. 1 \u00e8 una composizione di Wolfgang Amadeus Mozart, ultimata nel 1767.&lt;br&gt;\nL'opera segna il passo successivo a quello della trascrizione per un organico pi\u00f9 \"ampio\" delle tre sonate di Johann Christian Bach, compiuto dal piccolo Mozart, rappresentato dai quattro concerti per pianoforte e orchestra K 37, K 39, K 40 e K 41, composti tra l'aprile e il luglio 1767, a Salisburgo.\nI quattro concerti sono lavori basati su materiale (per clavicembalo) di altri compositori, tanto che lo stesso Leopold non li inser\u00ec nel catalogo delle opere del figlio, redatto nel 1768, in quanto forse rappresentavano parte di quel repertorio che il giovane Mozart avrebbe dovuto eseguire nel giro dei suoi successivi concerti a Vienna. Al contrario, K\u00f6chel li classific\u00f2 come opere originali, e perci\u00f2 occupano ancora i primi quattro posti nella serie da 1 a 27 dei concerti per pianoforte e orchestra (che perci\u00f2 sarebbero in realt\u00e0 23).\nPer quanto riguarda il Concerto per pianoforte e orchestra n. 1 in Fa maggiore K 37, il passaggio dal \"tempo di sonata\" al \"concerto\" si basa soprattutto sull'aggiunta del \"tutti\" orchestrale: ai due violini ed al basso si aggiunge la viola, due oboi e due corni. La struttura rimane quella della sonata sia dal punto di vista strutturale che da quello tematico.\nIl concerto \u00e8 cos\u00ec strutturato:\nIl \"tutti\" iniziale \u00e8 ricavato dai due soggetti del tempo di sonata, ma non in maniera del tutto imitativa, in quanto si intravedono degli spunti che raggiungono il culmine nel \"tutti\" situato tra l'esposizione e lo sviluppo e in quello conclusivo del movimento.\nSe nel primo movimento il ruolo della cadenza ancora non \u00e8 esplicito, nel terzo, la preparazione ad essa \u00e8 realizzata in maniera compiuta, attraverso una nuova figurazione introdotta dal solista accompagnato dall'orchestra."}
{"id": "342273", "revid": "2062167", "url": "https://it.wikipedia.org/wiki?curid=342273", "title": "Percolato", "text": "Il termine percolato, inteso (non esclusivamente) nell'ambito delle scienze ambientali, definisce un liquido che trae prevalentemente origine dall'infiltrazione di acqua nella massa dei rifiuti o dalla decomposizione degli stessi. In misura minore \u00e8 anche prodotto dalla progressiva compattazione dei rifiuti. Il percolato prodotto dalle discariche controllate di rifiuti solidi urbani (R.S.U.) \u00e8 un refluo con un tenore pi\u00f9 o meno elevato di inquinanti organici e inorganici, derivanti dai processi biologici e fisico-chimici all'interno delle discariche.\nPer legge, il percolato deve essere captato ed opportunamente trattato nel sito stesso della discarica o trasportato in impianti \"ad hoc\" debitamente autorizzati allo smaltimento di rifiuti liquidi. Il sistema di captazione consiste in una serie di tubi fessurati immersi in uno strato di ghiaia drenante appena al di sopra dello strato di impermeabilizzazione.\nDescrizione.\nAspetti quantitativi.\nLa produzione di percolato varia in funzione di tre parametri principali. Innanzitutto la meteorologia della zona nella quale la discarica \u00e8 posta: \"piovosit\u00e0\", \"temperatura\" e \"ventosit\u00e0\" del sito influenzano i processi di origine del percolato. Una maggiore piovosit\u00e0 aumenta ovviamente le infiltrazioni di acque nel corpo della discarica aumentando la produzione, mentre una temperatura minore pu\u00f2 inibire i processi biologici riducendola.\nAltro fattore che influenza quantitativamente la produzione \u00e8 la caratteristica media del rifiuto conferito nella discarica: i parametri pi\u00f9 importanti da valutare sono la sua umidit\u00e0 media e il grado di compattazione. Un'alta umidit\u00e0 aumenter\u00e0 la produzione mentre un alto grado di compattazione la ridurr\u00e0.\nI fattori di produzione del percolato possono essere catalogati come controllabili o non controllabili. Il fattore non controllabile \u00e8 la produzione legata ai processi di degradazione del rifiuto. \u00c8 invece controllabile l'infiltrazione di acqua dall'esterno tramite impermeabilizzazioni efficaci del fondo della discarica e della superficie in fase di chiusura della discarica. Per il controllo ed il monitoraggio interno \u00e8 responsabile la ditta detenente la licenza della discarica ma ovviamente l'ARPA o un ente preposto pu\u00f2 procedere con un controllo quantitativo basato prima di tutto sulla comparazione dei dati con quelli raccolti dalle proprie centraline fisse o mobili di monitoraggio nei pressi della zona della discarica (es. se sono piovuti TOT mm di acqua ed il dato riportato dalla ditta nel proprio registro \u00e8 completamente diverso ed incomparabile con i dati della zona \u00e8 chiaro che le misurazioni ed il conseguente allontanamento del percolato sono errati). Inoltre, proprio per ridurre l'infiltrazione superficiale si cerca di favorire l'allontanamento delle acque di precipitazione dando ai lati in rilevato della discarica delle pendenze in grado di provocare il ruscellamento dell'acqua e il successivo allontanamento. Un altro metodo usato per ridurre le infiltrazioni \u00e8 la piantumazione della superficie della discarica una volta chiusa: le piante sono infatti in grado di trattenere ed allontanare per evapotraspirazione una quota dell'acqua meteorica.\nAspetti qualitativi.\nIl percolato pu\u00f2 avere composizione chimica molto differente in funzione di alcuni parametri come la topologia di rifiuto che l'ha prodotto o l'et\u00e0 della discarica. Solitamente si valutano le caratteristiche medie del percolato tramite alcuni indicatori come il pH, il BOD, il COD e il contenuto di metalli. BOD e COD sono parametri che indicano la concentrazione di sostanza organica presente e possono assumere valori massimi addirittura pari a due ordini di grandezza rispetto alle concentrazioni presenti nelle acque reflue domestiche.\nTipicamente nelle discariche controllate per rifiuti urbani si ha una fase giovanile in cui si ha una produzione di percolato acido con pH compreso fra 4,5 e 7,5 che tende a portare in soluzione i metalli e una fase di vecchiaia in cui il pH tende ad avere valori da 7,5 a 9, la concentrazione di metalli in soluzione \u00e8 pi\u00f9 bassa.\nLe caratteristiche organolettiche del percolato sono principalmente queste: colore bruno variabile a seconda della concentrazione; consistenza pi\u00f9 o meno viscosa e odore, definibile come \"stagnante\", \u00e8 comunemente sgradevole."}
{"id": "342304", "revid": "113132665", "url": "https://it.wikipedia.org/wiki?curid=342304", "title": "Facing Future", "text": "Facing Future \u00e8 un album del cantante hawaiiano Israel Kamakawiwo'ole, pubblicato nel 1993.\nI brani.\nLa canzone pi\u00f9 nota dell'album \u00e8 la traccia 14, un \"medley\" di \"Over the Rainbow\", il brano tratto dalla colonna sonora de \"Il mago di Oz\", e \"What a Wonderful World\" resa celebre da Louis Armstrong."}
{"id": "342320", "revid": "486946", "url": "https://it.wikipedia.org/wiki?curid=342320", "title": "Nikolai Vasilyevich Gogol'", "text": ""}
{"id": "342365", "revid": "110157", "url": "https://it.wikipedia.org/wiki?curid=342365", "title": "Traprain Law", "text": "Traprain Law \u00e8 una collina che si eleva a un'altitudine di circa 221\u00a0m s.l.m. in una localit\u00e0 a circa 6\u00a0km ad est di Haddington nella regione di East Lothian, in Scozia, su cui fior\u00ec un \"oppidum\".\nStoria.\nSul sito di Traprain Law sorse un \"oppidum\" di notevole estensione (circa 16 ha), che deve essere stato una vera e propria citt\u00e0, sebbene sia incerto se si trattasse di un punto di raccolta stagionale della popolazione, oppure di un insediamento permanente.\nLa collina era gi\u00e0 frequentato come luogo di sepoltura alla met\u00e0 del II millennio a.C., e mostra tracce di occupazione e di una fortificazione agli inizi del I millennio a.C. Nei secoli seguenti le fortificazioni furono ricostruite e rintracciate diverse volte. Gli scavi hanno mostrato che fu occupato nella tarda et\u00e0 del ferro tra il 40 d.C. e l'ultimo quarto del II secolo, al tempo in cui veniva sistemato il Vallo di Antonino. In seguito all'abbandono della linea del vallo di Adriano, fu occupato nuovamente tra il 220 e gli inizi del V secolo, quando venne costruita una nuova potente fortificazione. Dopo pochi decenni, tuttavia, il sito venne abbandonato.\nSi ritiene che Traprain Law fosse uno dei principali insediamenti della trib\u00f9 britanna dei Votadini, nel territorio dei quali sorsero nel corso del V secolo, dopo l'abbandono dei Romani, diversi regni britanni, tra i quali il regno di Gododdin, del quale fu forse la primitiva capitale. Pi\u00f9 tardi la capitale del regno fu spostata a \"Din Eidyn\", l'odierna Edimburgo. Nel sito sono state ritrovate sette catene di un tipo utilizzato dai Pitti, ma tutti gli altri oggetti testimoniano la cultura celtica degli abitanti.\nScavi archeologici.\nI primi scavi furono condotti tra il 1914 e il 1923 da un'equipe guidata dagli archeologi Curle e Cree. Altri scavi archeologici furono condotti nel 1939 da Cruden e nel 1947 da Gerhard Bersu.\nTesoro di Traprain Law.\nNel 1919 gli scavi portarono alla luce il cosiddetto Tesoro di Traprain Law costituito da vasellame d'argento decorato, originario della Gallia del V secolo: il rinvenimento \u00e8 stato interpretato come un dono diplomatico di un'ambasceria romana, oppure come il bottino di un'incursione effettuata nelle regioni meridionali."}
{"id": "342372", "revid": "287204", "url": "https://it.wikipedia.org/wiki?curid=342372", "title": "Il generale nel suo labirinto", "text": "Il generale nel suo labirinto \u00e8 un romanzo di Gabriel Garc\u00eda M\u00e1rquez pubblicato nel 1989.\nTrama.\nIl libro di Gabriel Garc\u00eda M\u00e1rquez racconta gli ultimi anni di vita del famoso generale Sim\u00f3n Bol\u00edvar e i ricordi della vicenda che lo rese \"liberatore\", ripercorrendo gli amori, le avventure, i rischi e le passioni di un uomo, prima che un generale, la cui forza ideologica di libert\u00e0 trascin\u00f2 la Bolivia, il Per\u00f9 e il Venezuela all'indipendenza dal dominio spagnolo in Sudamerica. Ma pi\u00f9 che sulle vittorie, il libro si sofferma sulle sconfitte di un sogno: le guerre civili, i colpi di stato, gli interessi e la politica che tradirono le speranze del generale e del popolo. Al liberatore, a cui fu tributato l'onore di intitolare uno Stato, non rimane che il ricordo indelebile dell'immagine di un grande stato sudamericano libero. Accantonato, sorpassato e deluso, morir\u00e0 in solitudine nel suo \"labirinto\" di ricordi."}
{"id": "342380", "revid": "36426", "url": "https://it.wikipedia.org/wiki?curid=342380", "title": "Diritto internazionale privato", "text": "Il diritto internazionale privato \u00e8 costituito dalle regole, di fonte nazionale, internazionale che stabiliscono l'ambito della competenza giurisdizionale dell'autorit\u00e0 giudiziaria dei vari Stati del mondo, al fine individuare il diritto sostanziale applicabile alle fattispecie che presentino significative connessioni con diversi sistemi giuridici nazionali e che pongono le condizioni per il riconoscimento in un determinato paese di sentenze pronunciate in altri paesi.\nPu\u00f2 essere definito come quel settore dell'ordinamento giuridico di ogni Stato che si occupa della disciplina giuridica delle situazioni private internazionali .\nStoria.\nL'espressione \"diritto internazionale privato\" venne coniata, per la prima volta, dal giurista statunitense Joseph Story nell'opera \"Commentaries on the conflict of laws\", edita nel 1834. Ciononostante gi\u00e0 precedentemente era sorta l'esigenza di predisporre una disciplina giuridica speciale per i rapporti economico-sociali che coinvolgevano beni o soggetti collocati nell'ambito di pi\u00f9 comunit\u00e0 politiche. Fu col contributo di Story, del Savigny e di Pasquale Stanislao Mancini che nel XX secolo, anche grazie all'effetto delle varie codificazioni giuridiche, si form\u00f2 l'effettiva disciplina del diritto internazionale privato.\nLa posizione di Story, pi\u00f9 pragmatica, si rifaceva essenzialmente al rispetto reciproco da parte degli Stati in considerazione dei vantaggi che ottenevano dall'applicazione di una norma piuttosto che da quella straniera. Savigny invece tent\u00f2 di trovare un nucleo di regole universalmente valide per le varie comunit\u00e0 grazie al quale risolvere ogni problema di coordinamento: tale approccio \u00e8 estremamente pi\u00f9 complesso e dogmatico e basato sullo stabilire un criterio col quale ricondurre i rapporti a un ordinamento specifico. Anche Mancini segu\u00ec sostanzialmente questa scia individuando alcuni criteri, come nazionalit\u00e0, libert\u00e0 e sovranit\u00e0.\nCaratteristiche.\nLe norme che individuano la legge applicabile sono definite \"norme di conflitto\": si tratta di disposizioni strumentali in quanto non finalizzate alla disciplina materiale del rapporto giuridico; in altri termini, le norme di diritto internazionale privato individuano la legge in base alla quale regolare rapporti che presentino elementi di estraneit\u00e0 rispetto all'ordinamento statale nel quale \u00e8 sorta la questione. Il diritto internazionale privato disciplina anche questioni di procedura civile internazionale, come la delimitazione della giurisdizione del giudice statale, e i presupposti dell'efficacia e dell'esecuzione delle sentenze straniere e degli atti pubblici resi all'estero da autorit\u00e0 straniere.\nA differenza del diritto internazionale pubblico, le norme di diritto internazionale privato fanno generalmente parte dell'ordinamento giuridico interno dei singoli stati nazionali, in quanto sono emanate dai rispettivi organi legislativi e destinate a essere vincolanti esclusivamente in essi. Vanno naturalmente fatti salvi i casi in cui le norme di diritto internazionale privato sono contenute in trattati internazionali cui l'ordinamento interno si adegua tramite il procedimento di adesione e di esecuzione, oppure i casi di disposizioni normative coniate da organismi sovranazionali cui un determinato ordinamento statale appartiene (come ad esempio gli organismi comunitari europei). In entrambe queste ipotesi, la disciplina di conflitto sar\u00e0 uniforme tra tutti gli Stati aderenti a una determinata convenzione di diritto internazionale privato o comunque tenuti all'applicazione di una fonte normativa di origine sovranazionale.\nNel mondo.\nOgni ordinamento giuridico nazionale ha un proprio sistema di norme di diritto internazionale privato, a volte codificato, a volte di origine giurisprudenziale.\nItalia.\nIl testo di riferimento del diritto internazionale privato italiano \u00e8 la legge 31 maggio 1995 n. 218, in cui sono contenute le disposizioni che disciplinano la materia. La legge, come indicato nel suo art. 1, determina l'ambito della giurisdizione italiana, pone i\ncriteri per l'individuazione del diritto applicabile e disciplina l'efficacia delle sentenze e degli atti stranieri. L'ambito di applicazione di questa norma \u00e8 tuttavia circoscritto ai soli casi non disciplinati dalle norme derivanti dal diritto dell'Unione europea.\nDi particolare rilevanza sono i regolamenti:"}
{"id": "342401", "revid": "320578", "url": "https://it.wikipedia.org/wiki?curid=342401", "title": "K 39", "text": ""}
{"id": "342440", "revid": "2225", "url": "https://it.wikipedia.org/wiki?curid=342440", "title": "Blu-Ray", "text": ""}
{"id": "342442", "revid": "320578", "url": "https://it.wikipedia.org/wiki?curid=342442", "title": "Decima Flottiglia Mas RM", "text": ""}
{"id": "342458", "revid": "2225", "url": "https://it.wikipedia.org/wiki?curid=342458", "title": "Bluray", "text": ""}
{"id": "342464", "revid": "8596", "url": "https://it.wikipedia.org/wiki?curid=342464", "title": "Giuseppe Umberto Rauti", "text": ""}
{"id": "342474", "revid": "768068", "url": "https://it.wikipedia.org/wiki?curid=342474", "title": "Concerto per pianoforte e orchestra n. 2 (Mozart)", "text": "Il passo successivo a quello della trascrizione per un organico pi\u00f9 \"ampio\" delle tre sonate di Johann Christian Bach, compiuto dal piccolo Mozart \u00e8 rappresentato dai quattro concerti K 37, K 39, K 40 e K 41, composti tra l'aprile e il luglio 1767, a Salisburgo.\nI quattro concerti sono lavori basati su materiale (per clavicembalo) di altri compositori, tanto che lo stesso Leopold non li inser\u00ec nel catalogo delle opere del figlio, redatto nel 1768, in quanto forse rappresentavano parte di quel repertorio che il giovane Mozart avrebbe dovuto eseguire nel giro dei suoi successivi concerti a Vienna. Al contrario, K\u00f6chel li classific\u00f2 come opere originali, e perci\u00f2 occupano ancora i primi quattro posti nella serie da 1 a 27 dei concerti per pianoforte e orchestra (che perci\u00f2 sarebbero in realt\u00e0 23).\nIl Concerto per pianoforte e orchestra n. 2 in Si bemolle maggiore K 39, risale al giugno 1767 ed \u00e8 cos\u00ec strutturato:\nL'orchestra ha lo stesso organico del concerto n. 1.\nNonostante il principio operativo sia identico a quello impiegato nel Concerto K 37, qui Mozart rielabora i temi con uno spirito drammatico pi\u00f9 evidente, anche se comunque lontano dalla naturalezza che contraddistinguer\u00e0 le opere della maturit\u00e0 artistica del compositore. Appaiono, soprattutto nell'Andante, delle piccole modifiche alla scrittura del solista, quella mutuata dalla Sonata di Schobert."}
{"id": "342502", "revid": "320578", "url": "https://it.wikipedia.org/wiki?curid=342502", "title": "K 40", "text": ""}
{"id": "342544", "revid": "12582", "url": "https://it.wikipedia.org/wiki?curid=342544", "title": "Nugoro", "text": ""}
{"id": "342547", "revid": "12582", "url": "https://it.wikipedia.org/wiki?curid=342547", "title": "N\u00f9goro", "text": ""}
{"id": "342582", "revid": "768068", "url": "https://it.wikipedia.org/wiki?curid=342582", "title": "Concerto per pianoforte e orchestra n. 3 (Mozart)", "text": "Il passo successivo a quello della trascrizione per un organico pi\u00f9 \"ampio\" delle tre sonate di Johann Christian Bach, compiuto dal piccolo Mozart \u00e8 rappresentato dai quattro concerti K 37, K 39, K 40 e K 41, composti tra l'aprile e il luglio 1767, a Salisburgo.\nI quattro concerti sono lavori basati su materiale (per clavicembalo) di altri compositori, tanto che lo stesso Leopold non li inser\u00ec nel catalogo delle opere del figlio, redatto nel 1768, in quanto forse rappresentavano parte di quel repertorio che il giovane Mozart avrebbe dovuto eseguire nel giro dei suoi successivi concerti a Vienna. Al contrario, K\u00f6chel li classific\u00f2 come opere originali, e perci\u00f2 occupano ancora i primi quattro posti nella serie da 1 a 27 dei concerti per pianoforte e orchestra (che perci\u00f2 sarebbero in realt\u00e0 23).\nIl Concerto per pianoforte e orchestra n. 3 in Re maggiore K 40 \u00e8 cos\u00ec strutturato:\nIl \"presto\" del terzo movimento, si basa sulla scansione binaria della sonata italiana, e presenta, nell'ambito dei primi quattro concerti di Wolfgang Amadeus Mozart, un carattere pi\u00f9 vario che si identifica nell'alternanza di figurazioni ritmiche.\nL'orchestra ha lo stesso organico dei primi due concerti, con l'aggiunta di due trombe che contribuiscono ad arricchire le sonorit\u00e0 e ad attribuire a quest'opera una maggiore identificazione col genere musicale del concerto, nel tentativo di uscire dalle convenzioni della musica rococ\u00f2."}
{"id": "342650", "revid": "9139", "url": "https://it.wikipedia.org/wiki?curid=342650", "title": "Fair Use", "text": ""}
{"id": "342703", "revid": "320578", "url": "https://it.wikipedia.org/wiki?curid=342703", "title": "K 41", "text": ""}
{"id": "342706", "revid": "287204", "url": "https://it.wikipedia.org/wiki?curid=342706", "title": "Regioni della Svezia", "text": "Le regioni della Svezia si caratterizzano come aree geografiche e non hanno alcuna valenza amministrativa. Corrispondono storicamente a gruppi di province e oggi di contee.\nRegioni storiche.\nStoricamente la Svezia era divisa in quattro regioni: \n\u00d6sterland (traducibile in terre d'oriente) era l'antico nome dato alla Finlandia; attualmente definisce solo la parte meridionale e centrale della Finlandia.\nNorrland \u00e8 il nome dato alle terre annesse quando il regno si espanse a nord su entrambi i lati del Golfo di Botnia.\nDa quanto riportano il folclore e le leggende in tempi preistorici il G\u00f6taland e lo Svealand erano regni rivali. Prima del 1000 d.C. circa, il G\u00f6taland era abitato dai Goti, il secondo dai Sueoni (in latino suiones); essi furono in seguito uniti dai sovrani \"Svea\". L'\"\u00d6sterland,\" pare avesse sovrani propri, nell'XI e XII secolo il \"G\u00f6taland\" e lo \"Svealand\" appoggiarono sovrani rivali e ritornarono talvolta ad essere regni separati.\nDopo la guerra di Finlandia (1808-1809) la parte orientale dell'Impero svedese fu ceduta all'Impero russo divenendo il Granducato di Finlandia. Il \"Norrland\" fu quindi diviso fra due stati, la parte svedese della regione comprende oltre la met\u00e0 del territorio del paese."}
{"id": "342773", "revid": "34392", "url": "https://it.wikipedia.org/wiki?curid=342773", "title": "CASE", "text": ""}
{"id": "342790", "revid": "768068", "url": "https://it.wikipedia.org/wiki?curid=342790", "title": "Concerto per pianoforte e orchestra n. 4 (Mozart)", "text": "Il passo successivo a quello della trascrizione per un organico pi\u00f9 \"ampio\" delle tre sonate di Johann Christian Bach, compiuto dal piccolo Mozart \u00e8 rappresentato dai quattro concerti K 37, K 39, K 40 e K 41, composti tra l'aprile e il luglio 1767, a Salisburgo.\nI quattro concerti sono lavori basati su materiale (per clavicembalo) di altri compositori, tanto che lo stesso Leopold non li inser\u00ec nel catalogo delle opere del figlio, redatto nel 1768, in quanto forse rappresentavano parte di quel repertorio che il giovane Mozart avrebbe dovuto eseguire nel giro dei suoi successivi concerti a Vienna. Al contrario, K\u00f6chel li classific\u00f2 come opere originali, e perci\u00f2 occupano ancora i primi quattro posti nella serie da 1 a 27 dei concerti per pianoforte e orchestra (che sarebbero in realt\u00e0 23).\nIl Concerto per pianoforte e orchestra n. 4 in Sol maggiore K 41 \u00e8 cos\u00ec strutturato:\nCon questo concerto, \u00e8 evidente come Mozart, nonostante non si sia discostato di molto dai modelli presi come riferimento, abbia compiuto, nell'arco di composizione di 4 opere, un notevole miglioramento nel genere concertistico, attribuendo all'orchestra una capacit\u00e0 di dialogo con lo strumento solista che mai si era raggiunta prima. I \"tutti\" si presentano molto completi sia dal punto di vista dell'estensione che per quanto riguarda la notevole elaborazione, che finisce col rinnovare le caratteristiche delle composizioni cui Mozart si ispirava."}
{"id": "342792", "revid": "2175", "url": "https://it.wikipedia.org/wiki?curid=342792", "title": "Vangadizza", "text": ""}
{"id": "342818", "revid": "80470422", "url": "https://it.wikipedia.org/wiki?curid=342818", "title": "Funzione iperbolica", "text": ""}
{"id": "342823", "revid": "1982", "url": "https://it.wikipedia.org/wiki?curid=342823", "title": "Circonferenza trigonometrica", "text": ""}
{"id": "342829", "revid": "2519", "url": "https://it.wikipedia.org/wiki?curid=342829", "title": "Storia della Scania", "text": ""}
{"id": "342830", "revid": "363629", "url": "https://it.wikipedia.org/wiki?curid=342830", "title": "Stemma della Germania", "text": "Lo stemma della Germania (in tedesco \"Bundeswappen\" o \"Bundesadler\") \u00e8 formato da un'aquila su scudo giallo e ha una tradizione storica lontanissima: sin dalle trib\u00f9 germaniche, che la identificavano come rappresentazione di Odino, per poi passare alla dominazione romana che port\u00f2 un altro tipo di aquila, fino alla creazione del Sacro Romano Impero che continuava a identificarsi sotto l'aquila.\nL'apparizione dell'attuale aquila imperiale (\"Reichsadler\") \u00e8 contemporanea (risale a Carlo Magno) ed \u00e8 ormai accertato che nel XIII secolo lo scudo dorato con l'uccello rappresentasse gi\u00e0 l'impero (i soldati di Federico II di Svevia portavano sul loro scudo un'aquila nera), mentre \u00e8 del 1433 l'adozione, da parte dell'imperatore Sigismondo, di un'aquila a due teste. Da allora il simbolo dell'impero sarebbe rimasto l'aquila bicipite, con impressa sul ventre l'insegna della casata imperiale.\nCon la caduta dell'impero nel 1806 e la creazione della Confederazione germanica composta di trentanove Stati teutonici, fino al 1848 non esistette alcun simbolo tedesco. Fu nella rivoluzione tedesca dello stesso anno che il Parlamento di Francoforte riprese l'aquila con due teste, ma senza le insegne imperiali, anche se il simbolo non raggiunse una popolarit\u00e0 diffusa.\nAnche nella bandiera della Prussia era presente l'aquila nera imperiale, ereditata dai Cavalieri Teutonici, che l'avevano adottata a seguito della conferma del loro ordine da parte dell'imperatore Federico II nel 1226 (quindi l'aquila prussiana, come quella di Federico II, non era bicipite). Pertanto fu naturale che l'aquila nera (su sfondo bianco) divenisse il simbolo del Secondo Reich.\nFu durante la Repubblica di Weimar che su scudo giallo fu impressa un'aquila nera, anche stavolta con una testa sola. Anche durante il regime nazista, prima della svastica, lo stemma tedesco era l'aquila, prima dell'adozione dell'attuale stemma nazionale."}
{"id": "342837", "revid": "1543377", "url": "https://it.wikipedia.org/wiki?curid=342837", "title": "Grecia contemporanea", "text": "La storia della Grecia contemporanea comprende il periodo che va dalla nascita del moderno Stato greco ad oggi.\nLa creazione del moderno Stato greco.\nGli Ottomani dominarono la maggior parte della Grecia fino ai primi decenni del XIX secolo (Venezia e, dopo la fine della Repubblica veneta, la Gran Bretagna ne occuparono diverse regioni dal 1204 in poi). Nel 1821, i Greci si ribellarono e, con la Guerra d'indipendenza greca, dichiararono l'indipendenza del paese (a cui, in realt\u00e0, si arriv\u00f2 ufficialmente solo nel 1829) e vinta grazie all'intervento decisivo delle grandi potenze europee, le quali il 20 ottobre 1827 distrussero a Navarino la flotta Egiziano-Ottomana. Le \"\u00e9lite\" delle maggiori potenze europee guardarono alla guerra d'indipendenza greca sotto una luce romantica, anche a causa delle atrocit\u00e0 perpetrate dai turchi (\u00e8 il caso, per esempio, del quadro di Eug\u00e8ne Delacroix del 1824 che rappresenta \"Il massacro di Scio\"). Fu cos\u00ec che molti volontari europei decisero di battersi per la causa ellenica. Inoltre un certo peso nella positiva conclusione della lotta del popolo greco la ebbe la minaccia dell'intervento militare delle potenze europee (Francia, Russia e Inghilterra).\nIl neonato Stato Greco fu pienamente riconosciuto dal Protocollo di Londra.\nIl ministro degli Esteri russo, Giovanni Capodistria, un nobile Greco proveniente dalle Isole Ionie, rientr\u00f2 in patria divenendo Presidente della neonata Repubblica greca.\nCapodistria introdusse la coltivazione delle patate, un moderno sistema di quarantena volto a contrastare le epidemie di febbre tifoidea e la fenice, prima moneta greca. \nTent\u00f2 anche di minare l'autorit\u00e0 tradizionale dei clan e delle dinastie locali, pertanto entr\u00f2 in rotta di collisione con i capetanei che avevano guidato la rivolta armata contro gli Ottomani. Un contrasto tra i capetanei e il governatore della Laconia sfoci\u00f2 in un conflitto armato, e Capodistria si rivolse all'esercito russo per ripristinare l'ordine. \nNel 1861 il governo di Capodistria era inviso ai capetanei e alle ricche famiglie mercantili alle quali erano stati imposti dazi. \nL'arresto del maniota Petros Mavromichailis cost\u00f2 la vita a Capodistria, che infattifu assassinato dal fratello e dal figlio di questi sui gradini della chiesa di San Spiridione a Nauplia, e le Grandi Potenze Europee instaurarono un governo monarchico, con il bavarese Ottone di Wittelsbach come primo monarca Greco.\nDal regno di Ottone I a inizio 900.\nNel 1843 una rivolta forz\u00f2 il Re Ottone a concedere una Costituzione e un'assemblea rappresentativa. Tuttavia a causa del suo atteggiamento autoritario egli fu detronizzato nel 1863, venendo rimpiazzato dal Principe Vilhelm di Danimarca, che prese il nome di Giorgio I di Grecia. Questi aggiunse allo Stato Ellenico le Isole Ionie, un regalo d'incoronazione da parte dell'Impero britannico. La Tessaglia e Volos vennero acquisite senza combattere nel 1881 in seguito all'intercessione delle Grandi Potenze. Nel 1877 Charilaos Trikoupis, liberale, una figura dominante nel mondo politico Greco al quale \u00e8 attribuito un importante ruolo nel miglioramento delle infrastrutture del Paese, restrinse il potere del Re di interferire nell'assemblea qualora quest'ultima avesse voluto approvare una mozione di sfiducia nei confronti del primo ministro. Egli si altern\u00f2 al potere nei vent'anni seguenti con Theodoros Dilighiannis, di orientamento conservatore.\nNel 1896 la Grecia organizz\u00f2 i Primi Giochi Olimpici moderni ad Atene.\nCome risultato della Lotta Macedone e delle Guerre balcaniche, il territorio Greco si ampli\u00f2 notevolmente, incorporando Creta (gi\u00e0 autonoma dal 1898), parte della Macedonia e dell'Epiro, oltre a diverse isole Egee.\nPrima guerra mondiale.\nDurante la prima guerra mondiale il forte disaccordo fra il Re Costantino I, tendente alla neutralit\u00e0, e il carismatico primo ministro Eleutherios Venizelos, favorevole ad un intervento a fianco dell'Intesa, port\u00f2 alla divisione del paese (\"Scisma nazionale\"), risoltasi solo con l'esilio del Re, a cui successe il figlio Alessandro.\nLa Grecia si schier\u00f2 cos\u00ec con le potenze dell'Intesa contro l'Impero Ottomano e le altre potenze centrali.a\nIn seguito alla vittoria al fianco dell'Intesa, col trattato di S\u00e8vres la Grecia ottenne la Tracia orientale e Smirne (oggi nota come Izmir), che aveva una popolazione greca di dimensioni significative, col suo entroterra. Quest'ultima venne occupata dall'esercito greco nel 1919 in seguito all'occupazione italiana di Antalya.\nIl periodo tra le due guerre.\nIn seguito alla vittoria al fianco dell'Intesa, col trattato di S\u00e8vres la Grecia ottenne la Tracia orientale e Smirne col suo entroterra. Quest'ultima venne occupata dall'esercito greco nel 1919 in seguito all'occupazione italiana di Antalya. In seguito al rifiuto dei nazionalisti turchi di accettare il trattato di S\u00e8vres, l'esercito greco attacc\u00f2 la Turchia nazionalista di Mustafa Kemal Atat\u00fcrk puntando su Ankara. La morte di Re Alessandro, l'inattesa sconfitta elettorale di Venizelos e il ritorno di re Costantino non cambiarono la politica greca in Asia Minore. La Guerra greco-turca fin\u00ec in maniera catastrofica per la Grecia, la quale dovette abbandonare Smirne e la Tracia Orientale. Il Trattato di Losanna, ratificato nel 1923, chiuse le ostilit\u00e0 fra i due Paesi, i quali accettarono di effettuare un importante scambio di popolazioni secondo il criterio dell'appartenenza religiosa ( Greco Ortodossi contro Musulmani). L'afflusso dei profughi pose la Grecia di fronte a problemi enormi, ma d'altra parte fece di essa una nazione etnicamente omogenea.\nSecondo svariate fonti, tra cui documenti depositati alle Nazioni Unite e di vari storici, centinaia di migliaia di Greci del Ponto morirono in quello che \u00e8 spesso chiamato il genocidio dei Greci del Ponto, una regione dell'Asia minore che si affaccia sul Mar Nero. Le vittime del massacro perpetrato dalle autorit\u00e0 turche sono stimate a secondo le fonti delle Nazioni Unite, ma alcune fonti parlano addirittura di 1 milione di morti. Il genocidio della popolazione greca dell'Asia Minore \u00e8 stato ufficialmente riconosciuto, oltre che dalla Grecia e da Cipro, da vari Stati americani come il New Jersey, il Massachusetts e l'Illinois.\nGli anni venti e trenta videro nel paese l'abolizione della monarchia, una serie di governi inefficaci guidati dai militari, una grave crisi economica dovuta al crollo del 1929, il ritorno al potere di Venizelos sino al suo esilio definitivo nel 1935, il ristabilimento della monarchia con Re Giorgio II, sino a che il 4 agosto 1936 il generale Ioannis Metaxas instaur\u00f2 con un colpo di Stato una dittatura di tipo fascista.\nSeconda guerra mondiale.\nNonostante le forze armate numericamente piccole e mal equipaggiate, la Grecia diede un contributo decisivo agli sforzi degli Alleati nella seconda guerra mondiale.\nIl 28 ottobre 1940 l'Italia chiese alla Grecia la resa con un ultimatum, ma Metaxas si rifiut\u00f2 di accettare l'ordine impostogli da Mussolini (\"Giornata del NO\").\nL'Italia invase allora la Grecia passando dall'Albania il 28 ottobre 1940, ma le truppe greche respinsero gli invasori dopo un'aspra lotta (vedi guerra greco-italiana). Questo ha segnato la prima vittoria degli Alleati nella guerra.\nIn primo luogo per rendere sicuro strategicamente il confine meridionale, il dittatore tedesco Adolf Hitler intervenne a malincuore e lanci\u00f2 la campagna di Grecia. Truppe provenienti da Germania, Bulgaria e Italia invasero con successo la Grecia, passando per la Jugoslavia, superando numericamente le truppe di greci, inglesi, australiani e neozelandesi.\nIl 20 maggio 1941, i tedeschi tentarono di impadronirsi di Creta con un grande attacco di paracadutisti, con l'obiettivo di ridurre la minaccia di una controffensiva da parte delle forze alleate in Egitto, ma la resistenza fu tenace. La campagna di Grecia potrebbe aver ritardato i piani militari tedeschi contro l'Unione Sovietica, e si sostiene che l'invasione tedesca dell'Unione Sovietica avrebbe dovuto avere inizio il 20 maggio 1941, invece del 22 giugno 1941, e che senza questo ritardo l'attacco nazista contro l'Unione Sovietica sarebbe potuto riuscire. Le alte perdite di paracadutisti portarono i tedeschi a evitare di intraprendere altre invasioni aeree su larga scala. Durante gli anni di occupazione della Grecia da parte della Germania nazista, migliaia di greci sono morti nei combattimenti diretti, nei campi di concentramento, o di fame. Gli occupanti uccisero la maggior parte della comunit\u00e0 ebraica, nonostante gli sforzi della Chiesa greco-ortodossa e di molti altri cristiani Greci di mettere al riparo gli ebrei.\nDopo l'occupazione della Grecia da parte delle forze dell'Asse Roma-Berlino, nel 1941, si svilupp\u00f2 un forte movimento di resistenza partigiana organizzato nell'EAM (Fronte Nazionale di Liberazione), nell'ELAS (Esercito Nazionale Popolare di Liberazione) controllati dal KKE (Partito Comunista greco), nell'EKKA (Liberazione Nazionale e Sociale) di tendenze repubblicane e nell'EDES (Unione Nazionale Greca Democratica) di tendenze liberali/monarchiche. Il movimento partigiano riusc\u00ec a prendere il controllo di alcune parti del territorio, soprattutto nelle zone montuose dell'entroterra, istituendo una Commissione Politica di Liberazione (\"Politiki Epitropi Apeleftherosis\", PEEA) con funzioni di governo.\nPer contrastare le forze partigiane e risparmiare forze del Reich, il comando nazista, in collaborazione con il governo fantoccio di I\u014dann\u012bs Rall\u012bs, istitu\u00ec nel 1943 i \"Battaglioni di Sicurezza\" (\u03a4\u03ac\u03b3\u03bc\u03b1\u03c4\u03b1 \u0391\u03c3\u03c6\u03b1\u03bb\u03b5\u03af\u03b1\u03c2), squadre greche armate dai nazisti e agli ordini del capo delle SS in Grecia Walter Simana, che combatterono contro l'ELAS.\nQuando l'esercito sovietico ha iniziato la sua avanzata attraverso la Romania nel mese di agosto 1944, l'esercito tedesco in Grecia ha iniziato il ritiro a nord e a nord-ovest dalla Grecia, in Jugoslavia e in Albania per evitare di essere tagliati fuori in Grecia.\nL'occupazione tedesca della Grecia si \u00e8 conclusa nel mese di ottobre 1944. Le Resistenza ha preso il controllo di Atene il 12 ottobre 1944. Le truppe britanniche erano gi\u00e0 sbarcate il 4 ottobre a Patrasso, ed entrarono ad Atene il 14 ottobre 1944.\nGuerra civile greca (1946-1949).\nNel maggio del 1944 rappresentanti delle forze politiche della resistenza greca e il governo in esilio si incontrarono in Libano per una conferenza sul futuro governo dopo la liberazione. Ci fu un accordo che prevedeva la formazione di un governo di unit\u00e0 nazionale di 24 membri, 6 dei quali provenienti dalla PEEA. Nell'ottobre del 1944, dopo la liberazione, il governo di unit\u00e0 nazionale con primo ministro Ge\u014drgios Papandreou si insedi\u00f2 ad Atene. Il re rimase al Cairo in quanto si stabil\u00ec che sarebbe stato un referendum a decidere sulla monarchia. Tenutosi senza controllo internazionale, esso vide la vittoria della monarchia, anche se sull'evento non mancarono le denunce di brogli anche gravi.\nNel dicembre del 1944 tutti i membri del governo appartenenti all'EAM si dimisero in segno di protesta per il disarmo dell'ELAS voluto dagli inglesi (che pretesero infatti il disarmo di tutte quelle formazioni che durante la guerra non avevano combattuto al loro fianco). Una massiccia manifestazione al centro di Atene degener\u00f2 in scontri che causarono 28 morti. Questo \u00e8 da alcuni considerato il primo atto della guerra civile che, dopo un mese di guerriglia urbana, port\u00f2 alla ritirata dell'ELAS, e successivamente all'accordo del suo disarmo con l'accordo di Varkiza nel febbraio del 1945.\nLa guerra civile inizi\u00f2 nel marzo del 1946 quando i comunisti dell'ELAS arroccati nel nord del paese rifiutandosi di riconoscere la Monarchia proclamarono la Repubblica. Dopo alterne vicende la guerra termin\u00f2 nel 1949 con la sconfitta dei comunisti e la messa fuori legge del KKE, che vide molti suoi membri costretti all'esilio, in gran parte in Albania.\nDal 1949 al colpo di Stato militare.\nLa guerra civile, oltre ad affossare l'economia gi\u00e0 disastrata, lasci\u00f2 una profonda divisione ideologica nella popolazione, che imped\u00ec la formazione di una stabile situazione politica. Migliaia di partigiani comunisti erano fuggiti dal paese.\nFino al 1952 i governi erano formati da coalizioni di partiti di centro con maggioranze instabili, e travagliati da continue accuse di corruzione ed inefficienza. Nel 1952, con l'adozione del sistema maggioritario, al posto del proporzionale fino ad allora vigente, inizi\u00f2 una serie di governi monocolore di destra.\nLe relazioni fra Grecia e Turchia, normalizzatesi dopo la Catastrofe in Asia Minore, tornarono a deteriorarsi negli anni 50 in seguito al problema di Cipro. La volont\u00e0 della maggioranza Greca dell'isola di unirsi alla madrepatria dopo la fine del dominio coloniale Inglese (\"Enosis\") e i tumulti susseguenti provocarono la violenta reazione del governo turco, culminata con il pogrom del settembre 1955 ad Istanbul, un insieme di violenze ed enormi danni materiali perpetrati da agenti provocatori del governo di Adnan Menderes ai danni delle minoranze Greche, Ebree e Armene.\nAgli inizi degli anni sessanta il governo era ancora in mano alla destra ma iniziavano a evidenziarsi segnali di una richiesta di maggior libert\u00e0. Anni che furono caratterizzati da una marginalizzazione della sinistra nelle sfere politiche e sociali, ma anche da una significativa crescita economica. In particolare, la Grecia dal 1950 al 1973 ebbe uno dei tassi di crescita economica pi\u00f9 alti del mondo, seconda soltanto al Giappone per rapidit\u00e0 di sviluppo.\nNel 1963 l'assassinio del parlamentare della Sinistra Democratica Unita (EDA) Gregoris Lambrakis, da gruppi parastatali di destra, provoc\u00f2 una profonda emozione e anche una serie di manifestazioni di protesta che culminarono con le dimissioni del primo ministro, K\u014dnstantinos Karamanl\u012bs, nel giugno 1963.\nLe elezioni per il parlamento del novembre 1963 videro la vittoria dell'Unione Democratica di Centro con il 42% dei voti, il cui leader Ge\u014drgios Papandreou form\u00f2 un governo con il supporto dell'EDA. Ma vedendo il nuovo corso, rassegn\u00f2 quasi subito le dimissioni puntando sulla maggioranza assoluta. Nelle successive elezioni a febbraio del 1964, ottenne il 53% dei voti e un'ampia maggioranza in parlamento con 171 seggi su 300. Per la prima volta dal 1952, si presentava un governo non appartenente alla destra e .\nIl giovane e inesperto re Costantino II, succeduto al padre Paolo deceduto nel marzo del 1964, nel tentativo di mantenere il controllo sull'esercito, si scontr\u00f2 con il primo ministro Papandr\u00e9u. Nel luglio del 1965, , rifiut\u00f2 le dimissioni del ministro della Difesa, carica che Papandr\u00e9u voleva assumere egli stesso, costringendo alle dimissioni quest'ultimo. Inizi\u00f2 cos\u00ec una stagione turbolenta, di governi incapaci di ottenere la fiducia in parlamento, e proteste popolari, che culminer\u00e0 con il colpo di Stato del 1967.\nSfruttando i poteri concessogli dalla costituzione, immediatamente dopo le dimissioni (verbali) di Papandr\u00e9u il 15 luglio 1965, il sovrano nomin\u00f2 primo ministro il presidente del parlamento Georgios Athanasiadis-Novas che, malgrado l'appoggio dei dissidenti dell'Unione di Centro, guidati da Costantino Mitsotakis, e dei conservatori, non riusc\u00ec a ottenere il voto di fiducia.\nIl 20 agosto 1965 Georgios Athanasiadis-Novas fu rimpiazzato da Ilias Tsirimokos che non ebbe per\u00f2 miglior fortuna e che si dimise il 17 settembre non avendo ottenuto la fiducia dal parlamento.\nIn seguito a questi fallimenti, Costantino II indusse alcuni dei dissidenti, guidati da Stephanos Stephanopoulos a formare un governo di \"uomini del re\", governo che resistette fino al 22 dicembre 1966, avversato dai sostenitori di Papandr\u00e9u e minato da \nIn seguito alle dimissioni di Stephanopulos il re affid\u00f2 il compito di formare un governo \"ad interim\" a Ioannis Paraskevopoulos con la promessa di convocare nuove elezioni per il maggio 1967. Anche questo governo ebbe vita travagliata ed il 3 aprile 1967 fu rimpiazzato da un altro governo \"ad interim\" guidato dal leader dell'Unione Radicale Nazionale Panagi\u014dt\u012bs Kanellopoulos. Le elezioni vennero fissate per il 27 maggio di quell'anno e molte indicazioni facevano pensare che l'Unione di Centro avrebbe ottenuto la maggioranza in parlamento.\nIl regime dei colonnelli (1967-1974).\nNella notte fra il 20 ed il 21 aprile 1967 venne dato a tutti gli appartenenti al gruppo degli insurrezionalisti il segnale per agire. Alle 2:00 il colonnello Ge\u014drgios Papadopoulos, Makarezos e il colonnello Ioannis Ladas (\u0399\u03c9\u03ac\u03bd\u03bd\u03b7\u03c2 \u039b\u03b1\u03b4\u03ac\u03c2) entrarono nella sede dello Stato Maggiore dell'Esercito e annunciarono al comandante in capo Georgios Spantidakis il colpo di Stato. Spantidakis non si oppose, anzi facilit\u00f2 i piani dei colonnelli.\nContemporaneamente le truppe al comando del brigadiere generale Stylianos Pattakos guadagnarono il controllo dei centri di comunicazione, del parlamento e del palazzo reale. Le unit\u00e0 mobili della Polizia Militare (Elliniki Stratiotiki Astynomia ESA) seguendo liste gi\u00e0 predisposte dal capo Ioannis Ladas, arrestarono pi\u00f9 di 10.000 persone, incluso il primo ministro Panagi\u014dt\u012bs Kanellopoulos.\nI tre dirigenti del colpo di Stato fecero visita alle 5:30 della mattina del 21 aprile al re, nella sua residenza estiva di Tatoi che era stata circondata dai carri armati agli ordini dei rivoltosi.\nPapadopoulos assunse in breve il ruolo di uomo forte della Giunta militare.\nNel dicembre 1967 il re and\u00f2 all'estero in esilio volontario e formalmente si instaur\u00f2 la dittatura dei colonnelli. Il reggente, il generale Ge\u014drgios Z\u014ditak\u012bs, chiam\u00f2 Papadopoulos alla carica di primo ministro.\nNel 1972 lo stesso Zoitakis, entr\u00f2 in contrasto con gli altri membri della giunta militare e fu sostituito nella reggenza da Papadopoulos stesso. Dopo un referendum per la nuova costituzione repubblicana, approvato a larga maggioranza Papadopoulos assunse, il 1\u00ba giugno 1973, la carica di presidente della repubblica greca.\nDi fronte alle difficolt\u00e0 crescenti con l'economia, al dissenso popolare e all'isolamento diplomatico crescente, la giunta greca cerc\u00f2 consenso iniziando una transizione verso una certa forma di democrazia. Papadopoulos quindi cerc\u00f2 il supporto dalla vecchia classe politica e Spyrid\u014dn Markezin\u012bs accett\u00f2 di collaborare per contribuire a condurre il paese di nuovo alla normale democrazia parlamentare in un processo che venne chiamato \"metapolitefsi\". Nel settembre 1973 Papadopoulos lo nomin\u00f2 Primo Ministro.\nIl 25 novembre 1973 per\u00f2, a seguito della sanguinosa repressione della rivolta del Politecnico di Atene del 17 novembre, ed alle proteste interne ed internazionali seguite ai fatti, il generale Dimitrios Ioannides rimosse Papadopoulos e cer\u00f2 di mantenere il potere nelle mani dei militari tentando una democratizzazione del regime.\nRitorno alla democrazia.\nIl 23 luglio 1974 la giunta militare capeggiata dal generale Ioannidis si dissolse in seguito al fallimento del colpo di Stato che tentarono a Cipro contro l'arcivescovo Makarios III che mirava all'annessione di quell'isola alla Grecia e la susseguente invasione turca dell'isola.\nEssendo stata osteggiata l'originaria ipotesi di affidare l'incarico di primo ministro a Panagi\u014dt\u012bs Kanellopoulos, il presidente, il generale Gizikis, infine si risolse a proporre l'incarico a K\u014dnstantinos Karamanl\u012bs, che dal 1963 era in esilio a Parigi.\nIl giorno seguente Konstantinos Karamanlis fece ritorno in patria prestando giuramento come primo ministro e con l'incarico di condurre il paese alle prime elezioni libere. Il mese successivo torn\u00f2 anche Andreas Papandreou che fond\u00f2 il Movimento Socialista Panellenico mentre Karamanlis diede vita il 4 ottobre 1974 al nuovo partito conservatore Nuova Democrazia.\nIn agosto la Grecia usc\u00ec dalla NATO per protesta contro l'operazione Attila a Cipro, che port\u00f2 alla creazione di uno Stato fantoccio nella zona settentrionale di Cipro riconosciuto dalla sola Turchia che lo aveva occupato militarmente.\nLe elezioni del 17 novembre 1974 arrisero a Karamanlis: il suo partito Nuova Democrazia riport\u00f2 la maggioranza assoluta con 220 seggi in parlamento mentre all'Unione di Centro di George Mavros andavano 60 seggi, al partito di Papandreou appena 12 e alla Sinistra 6. Nel dicembre successivo il popolo fu chiamato ad esprimersi se darsi una forma monarchica o repubblicana. In seguito al risultato del referendum popolare la monarchia veniva abrogata definitivamente l'8 dicembre 1974. Fu varata una nuova costituzione e Presidente della repubblica fu nominato K\u014dnstantinos Tsatsos. Nel maggio del 1975 i rappresentanti del regime militare furono condannati a morte, ma la pena fu poi commutata in ergastolo. Il tribunale speciale continu\u00f2 le sue sessioni fino al 1977. Il 23 dicembre l'organizzazione terroristica 17 Noemvri uccise ad Atene Richard Wells, un ufficiale statunitense che militava nei ranghi della CIA.\nLe elezioni del 20 novembre 1977 segnarono una perdita di seggi per il partito di Karamanlis che, nonostante ci\u00f2, rimase al governo. Il partito socialista di Papandreou segn\u00f2 invece un'ascesa considerevole conquistando 92 seggi in parlamento e una percentuale del 25%. Seguiva il partito EDIK di Mavros con 15 seggi mentre al Partito comunista andavano 11 seggi e 5 all'estrema destra.\nIl 28 maggio 1979 viene firmato il trattato per regolare l'ingresso del paese nell'allora Mercato Comune Europeo. Nel 1980 la Grecia rientr\u00f2 nella struttura di comando della NATO. La Grecia \u00e8 diventata il decimo membro dell'Unione europea nel 1\u00ba gennaio 1981.\nIl 5 maggio 1981 Karamanlis lasci\u00f2 la carica di primo ministro e la guida del partito da lui fondato a Giorgio Rallis per essere eletto presidente della Repubblica Ellenica.\nL'epoca Papandreou.\nLe elezioni del 18 ottobre 1981 furono vinte dal Movimento Socialista Panellenico (PASOK) che conquist\u00f2 il 48% dei voti. Il leader socialista Andreas Papandreou divenne primo ministro mentre Nuova Democrazia passava all'opposizione.\nNel 1982 il parlamento greco approv\u00f2 una serie di progetti di legge volti a modernizzare la societ\u00e0 civile. Veniva sancita l'uguaglianza tra i due sessi. Era abolito l'obbligo del grembiule per le ragazze a scuola. Il matrimonio poteva essere celebrato con il solo rito civile.\nLa dracma sarebbe stata svalutata ben due volte nel 1983 e nel 1985 soprattutto a causa di sussidi e aumento delle pensioni sociali.\nAlle elezioni del 2 giugno 1985 il PASOK riconquist\u00f2 la maggioranza assoluta dei voti. Il secondo mandato di Papandreou fu caratterizzato da un'escalation dell'attivit\u00e0 terroristica, soprattutto ad opera dell'organizzazione rivoluzionaria \"17 novembre\". Nel luglio del 1987 le temperature particolarmente elevate in combinazione con gli alti valori dell'inquinamento atmosferico causarono la morte di ben 1287 Ateniesi, soprattutto anziani.\nIl 1988 fu segnato dallo scoppio dello scandalo Koskotas che avrebbe comportato la sconfitta del PASOK all'appuntamento elettorale successivo e il rinvio a giudizio di Andreas Papandreou.\nL'intervallo Mitsotakis.\nDopo una serie di governi transitori, il potere torn\u00f2 al partito conservatore e il suo leader Costantino Mitsotakis avrebbe governato il paese nel triennio 1990-1993 sia pur con una maggioranza risicata. Nel 1989 fecero apparizione in Grecia i primi canali privati, Mega Channel, realizzato da una cordata di editori guidata dall'armatore Vardis Vardinoyannis e ANT1 di propriet\u00e0 dell'armatore Minos Kiriakou. In politica estera la Grecia si riavvicin\u00f2 agli Stati Uniti d'America. Fu varato un programma di austerit\u00e0 in accordo al trattato di Maastricht e si avvi\u00f2 la privatizzazione delle industrie di stato.\nRitorno del Partito socialista al potere.\nFu per\u00f2 solo un intervallo perch\u00e9 alle elezioni del 10 ottobre 1993 il partito socialista riprese il potere e Papandreou, che nel frattempo era stato assolto dal tribunale per le sue implicazioni nello scandalo Koskotas, ricevette il suo terzo mandato dalle mani del presidente della Repubblica.\nIl terzo mandato di Andreas Papandreou fu caratterizzato dal blocco economico imposto alla neonata Repubblica di Macedonia, colpevole di essersi appropriata di un nome che i Greci vedono di loro esclusiva pertinenza. Il vecchio leader socialista era per\u00f2 affetto da una malattia che lo avrebbe costretto a dare le dimissioni nel gennaio 1996. Gli successe Costas Simitis. Le elezioni politiche si tennero il 22 settembre di quell'anno e furono vinte dal partito socialista, ragion per cui Simitis fu riconfermato nel suo incarico. Dopo 8 anni con Simitis al potere, il partito socialista guidato da pochi mesi da George Papandreou perse le elezioni del marzo 2004.\nTrionfo di Nuova Democrazia.\nQuelle elezioni videro il trionfo di \"Nuova Democrazia\", con 165 seggi contro 112 dei socialisti, e del suo leader K\u014dstas Karamanl\u012bs, nipote del fondatore del partito.\nLe successive elezioni del 16 settembre 2007 furono vinte ancora da Nuova Democrazia (152 seggi) e Karamanlis fu riconfermato nel suo incarico di Primo ministro.\nAlle elezioni anticipate del 6 ottobre 2009 Karamanlis viene per\u00f2 sconfitto dal PASOK guidato da George Papandreou che gli succede a capo del governo.\nNegli ultimi due decenni le relazioni con la vicina Turchia sono migliorate sostanzialmente, ad esempio nell'estate 1999 un forte terremoto colp\u00ec entrambi i paesi ed essi si offrirono vicendevolmente aiuto.\nGli anni della crisi.\nA partire dal 2009 un calo di fiducia degli investitori e una serie di declassamenti da parte delle maggiori agenzie di rating hanno fatto schizzare alle stelle gli interessi sul debito pubblico, mentre i tagli operati dai governi hanno di fatto contratto la domanda interna.\nLa criticit\u00e0 della situazione finanziaria del paese, a causa di un deficit pubblico al 12,7% del PIL - scoperto dal nuovo governo, ed \"occultato\" dal precedente- ovvero 4 volte superiore ai limiti concessi nella Zona euro, con la disoccupazione che era al 10%, indussero il governo di George Papandreou a promuovere misure di austerit\u00e0, che hanno provocato una serie di scioperi, e a varare norme finalizzate a combattere l'abnorme evasione fiscale. Dopo aver indetto per poi disdire un referendum sulle politiche d'austerit\u00e0 imposte dall'UE, dalla BCE e dal FMI, Papandreou si dimette da primo ministro il 10 novembre 2011, nondimeno restando il leader del Pasok fino al 18 marzo 2012, quando gli succeder\u00e0 Evangelos Venizelos. Tra il 7 e l'8 novembre 2011 le principali forze politiche greche (PASOK e ND) si sono accordate sulla nomina dell'economista Lucas Papademos a nuovo Primo ministro, dopo le dimissioni dell'esecutivo guidato da George Papandreou. A maggio 2012 la disoccupazione si attesta intorno al 20%.\nAlle elezioni parlamentari del maggio 2012 Nuova Democrazia ottiene 108 seggi mentre il Pasok crolla a 41 seggi. Ant\u014dn\u012bs Samaras leader di ND viene cos\u00ec incaricato dal Presidente della Repubblica Karolos Papoulias di formare il nuovo governo, ma quasi subito rimette il suo incarico nelle mani del Presidente della Repubblica. Dopo che anche gli altri tentativi falliscono, la Grecia torna alle urne un mese dopo.\nAlle elezioni parlamentari del giugno 2012, ND ottiene 129 seggi e Samaras riesce a formare un governo di unit\u00e0 nazionale con il sostegno di PASOK e DIMAR (Sinistra democratica)."}
{"id": "342839", "revid": "1543377", "url": "https://it.wikipedia.org/wiki?curid=342839", "title": "Juggalos", "text": "Con il termine juggalos vengono comunemente denominati i seguaci di quella cultura che trae origine dalla radice rap della scena suburbana di Detroit a partire dagli anni novanta.\nNascita.\nLa nascita dei juggalos \u00e8 dovuta alla presenza musicale di due esponenti del rap underground di Detroit: Violent J (Joseph Bruce) e Shaggy 2 Dope (Joseph Utsler) che insieme formano agli inizi degli anni 1990, gli Inner City Posse, che in seguito cambiano nome in ICP (Insane Clown Posse), dopo un sogno sconvolgente di Violent J, in cui gli si manifesta l'entit\u00e0 chiamata Dark Carnival, portatrice di un messaggio sul destino dell'umanit\u00e0. Cos\u00ec nacquero gli ICP, con l'intento di trasmettere il messaggio ultraterreno del Dark Carnival attraverso le loro innovative liriche rap, dipingendosi la faccia e abbracciando lo stile carnevalesco-circense tipico dei luna park erranti. Proseguono in realt\u00e0 un sottogenere del hardcore rap detto horrorcore, che nasceva nei primi anni novanta. Il duo prevede di diffondere la profezia attraverso sei stazioni dette Joker Cards e che coincidono pi\u00f9 o meno con i loro album.\nJuggalo \u00e8 un termine generico per descrivere un Fan del gruppo rap di Detroit, gli Insane Clown Posse a.k.a. ICP. Il gruppo ha costruito un mito dietro al termine per identificare un \"seguace del Dark Carnival\", come spiegato nel loro album, \"Legacy\". Violent J spiega l'origine del termine nel documentario sugli ICP, \"Behind the Paint\", durante una performance live di \"The Juggla\" dal album \"Carnival of Carnage\", spontaneamente si rivolse agli spettatori, \"What about you Juggalo? Are there any Juggalos in here?\" (Come va Juggalo? C'\u00e8 qualche Juggalo da queste parti?), e il nome rest\u00f2.\nOrigini.\nLa storia dietro i Juggalo.\nIn \"Behind The Paint\", la vecchia identit\u00e0 degli ICP, gli Inner City Posse non riuscivano a vendere abbastanza album a causa del sound e dello stile poco originale. Vollero quindi creare qualcosa di nuovo e durante i loro scambi di idee presero in considerazione l'idea di interpretare dei clown serial killer che uccidevano chi lo meritasse. Quella notte Violent J torn\u00f2 a casa e cercando di addormentarsi ebbe una strana sensazione\u2014il potere del Dark Carnival stava arrivando in citt\u00e0. Gli ICP decisero allora di basare la loro futura carriera come profeti del Dark Carnival pubblicando sei albums, ognuno con una faccia di clown sopra, come nella visione avuta da Violent J.\nDopo l'uscita del loro quarto album \"The Great Milenko\", gli ICP si ritrovarono colti da una inaspettata popolarit\u00e0, dopo che la loro etichetta discografica, la Hollywood Records, propriet\u00e0 della Disney abbandon\u00f2 l'album e lo ritir\u00f2 dagli scaffali a sole sei ore dalla sua uscita. Il manager del gruppo e cofondatore della Psychopathic Records, Alex Abiss, chiam\u00f2 un giornale di Los Angeles chiedendo se questa potesse essere una notizia interessante. il giornale mise la notizia in prima pagina e pass\u00f2 la notizia alle principali emittenti. Dopo questo, molte case discografiche iniziarono a fare offerte per il contratto degli ICP. La Island records vinse il contratto e gir\u00f2 il video \"Shockumentary\" che debutt\u00f2 su MTV. Nel 1999 part\u00ec il loro primo tour internazionale, e incontrarono la band degli House of Krazees. dopo il tour, uno dei membri degli House of Krazees decise di prendere una via diversa, e fu la nascita dei Twiztid. Gli ICP decisero di lasciare la Island records dopo l'uscita di Bizzar/Bizaar.\nQuando gli ICP pubblicarono il loro sesto album delle Joker's Card, gli Insane Clown Posse rivelarono la vera natura del Dark Carnival:il Dark Carnival \u00e8 in pratica un'entit\u00e0 superiore, e ogni album prima di questo \u00e8 un test del Dark Carnival. Per chi avesse passato ogni test, la sesta Joker's Card (the Wraith) li avrebbe portati in quel posto conosciuto dai Juggalos come Shangri-La (il paradiso dei Juggalo). Quando questo fu rivelato nella traccia finale nel album alcuni dei fan che li seguivano fin dall'inizio furono estremamente delusi e iniziarono a contrastare e discreditare fortemente la band. Altri, che interpretarono e capirono il messaggio, ne apprezzarono il significato, e vengono considerati i Veri Juggalos. questo cre\u00f2 una sottocultura seguita da altri artisti della Psychopathic Records come Blaze Ya Dead Homie, Anybody Killa, Jumpsteady, Zug Izland, Project Deadman e Axe Murder Boys.\nTerminologia.\nQuella che segue \u00e8 una lista parziale dello slang generalmente usato dai Juggalos nelle conversazioni. per una lista pi\u00f9 completa, controllate i link sottostanti.\nLa terminologia \u00e8 spiegata nell'autobiografia di Violent J \"Behind The Paint\" e su "}
{"id": "342843", "revid": "968255", "url": "https://it.wikipedia.org/wiki?curid=342843", "title": "Diagenesi", "text": "In geologia la diagenesi \u00e8 un qualsiasi cambiamento chimico-fisico subito da un sedimento dopo la sua deposizione iniziale, durante e dopo la sua trasformazione in roccia coerente, ad esclusione dell'alterazione superficiale (erosione), I cambiamenti diagenetici avvengono a temperature (fino a circa 200\u00a0\u00b0C) e pressioni (2-3 bar) relativamente basse e possono avere come conseguenza variazioni della mineralogia e/o della struttura originale della roccia.\nLa diagenesi rientra a pieno titolo nei processi sedimentari, per quanto potrebbe essere considerata il grado pi\u00f9 basso del metamorfismo, nel quale sfocerebbe se la combinazione di pressione e temperatura fosse pi\u00f9 elevata.\nI processi diagenetici precoci avvengono al momento della sedimentazione fino a un modesto seppellimento; in questa fase pu\u00f2 essere molto intensa l'azione dei batteri. &lt;br&gt;\nI processi diagenetici cosiddetti tardivi hanno luogo invece dopo un seppellimento pi\u00f9 profondo dovuto ad esempio a subsidenza. La durata complessiva di questi processi pu\u00f2 essere anche di milioni di anni.\nSi riconoscono diversi fasi nel corso della diagenesi:\nLo studio della diagenesi nelle rocce \u00e8 usato per capire la storia tettonica a cui sono state sottoposte e la natura e il tipo di fluidi che le hanno attraversate; da un punto di vista economico, permette di valutare la probabilit\u00e0 di trovare minerali sfruttabili e idrocarburi.\nIl ruolo della diagenesi nella generazione degli idrocarburi.\nQuando dei resti di animali o piante vengono sotterrati durante la sedimentazione, le molecole dei costituenti organici (lipidi, proteine, carboidrati e lignina-humica) si separano per l'aumento della temperatura e della pressione. Questa trasformazione avviene nelle prime centinaia di metri di seppellimento e ha come risultato la creazione di due prodotti primari: cherogeni e bitumi.\n\u00c8 generalmente accettato che gli idrocarburi sono formati dall'alterazione termica di questi cherogeni (la teoria \"biogenica\"). In questo modo, date certe condizioni (che dipendono in gran parte dalla temperatura), i cherogeni si separeranno per formare idrocarburi attraverso un processo chimico chiamato piroscissione o catagenesi."}
{"id": "342849", "revid": "125915866", "url": "https://it.wikipedia.org/wiki?curid=342849", "title": "Gallus gallus domesticus", "text": "Il pollo (\"Gallus gallus domesticus\" o \"Gallus sinae\") () \u00e8 un uccello domestico derivante da varie specie selvatiche di origini indiane. La sua presenza \u00e8 documentata dal 4000 a.C. nella piana dell'Indo, da cui (attraverso la Persia) \u00e8 giunto in Grecia e quindi in Europa.\nDarwin attribu\u00ec la paternit\u00e0 solo al \"Gallus gallus bankiva\" per varie motivazioni, tra cui la somiglianza del colore del piumaggio con quello di alcune razze domestiche, la variabilit\u00e0 delle sottospecie di \"Gallus gallus\" a seconda del luogo di diffusione e la fecondit\u00e0 delle uova derivanti dall'accoppiamento con i polli domestici.\nQuesta posizione \u00e8 notevolmente mutata nel corso del ventesimo secolo a seguito di esperienze di ibridazione effettuate con le altre specie selvatiche. Oggi si pu\u00f2 affermare che alla creazione del pollo domestico hanno contribuito varie specie. I polli sono sempre stati allevati per moltissimi scopi: carne, uova, piume, compagnia, gare di combattimento tra galli, motivazioni religiose, sportive od ornamentali.\nDefinizioni.\nIl maschio riproduttore \u00e8 pi\u00f9 propriamente chiamato gallo, la femmina gallina; quando quest'ultima alleva i pulcini viene detta chioccia.\nA seconda dell'et\u00e0, del peso e della razza il pollo viene definito anche:\nIl termine \"pollo\" deriva dal latino \"pullus\", cio\u00e8 animale giovane.\nCaratteristiche.\nI polli sono onnivori. Quando vivono in libert\u00e0, spesso grattano il suolo alla ricerca di semi, insetti e animali come lombrichi, lucertole e piccole serpi.\nUna loro caratteristica peculiare \u00e8 di cercare e beccare anche sabbia, piccoli sassi, granelli di minerali che trovano nel terreno, tanto che nei pollai all'aperto si usa aggiungere regolarmente maceria di riporto; questo comportamento istintivo \u00e8 dovuto in parte al fatto che ingerendo piccole quantit\u00e0 di minerale il guscio delle uova prodotte risulter\u00e0 migliore, ma il motivo principale va ricondotto alla digestione, che avviene pi\u00f9 facilmente se nello stomaco sono presenti frammenti di roccia che svolgono la funzione dei denti, di cui il pollo \u00e8 sprovvisto.\nIn natura i polli possono vivere da cinque a tredici anni a seconda della razza. Negli allevamenti intensivi, i polli da carne generalmente vengono abbattuti all'et\u00e0 di 6-14 settimane.\nLe razze selezionate per la produzione di uova possono fornire fino a 300 uova l'anno. Le galline ovaiole, raggiunta l'et\u00e0 di 12 mesi, cominciano a diminuire la capacit\u00e0 produttiva; vengono quindi macellate per ricavare alimenti per l'infanzia, alimenti per animali e altri prodotti alimentari.\nIl pollo pi\u00f9 vecchio del mondo, secondo il \"Guinness dei primati\", \u00e8 morto all'et\u00e0 di 16 anni.\nI polli non sono in grado di volare se non per brevi tratti, anche se i pi\u00f9 leggeri possono spiccare piccoli voli, ad esempio per saltare oltre un recinto o su un ramo.\nSono uccelli gregari e vivono in gruppo, in cui alcune galline si comportano come dominanti, istituendo un preciso \"ordine di beccata\" che determina la priorit\u00e0 nell'accesso al cibo e nella scelta del luogo dove nidificare.\nSe si toglie un gallo o una gallina, si interrompe la gerarchia costituita fino a quando il gruppo non si riorganizza con un nuovo ordinamento. L'aggiunta di nuovi individui (specialmente giovani) a un gruppo gi\u00e0 costituito pu\u00f2 portare a episodi di violenza e a ferite.\nUova.\nOltre alla produzione di carne per l'alimentazione, uno dei motivi per cui le galline vengono allevate \u00e8 la produzione delle uova. Le diverse razze di galline si distinguono anche per la grandezza, il colore e la produzione delle uova che pu\u00f2 essere molto differente. Tra le principali razze di galline ovaiole si ricordano i seguenti parametri indicativi:\nGradi.\nLe galline cercano di stabilirsi in nidi che gi\u00e0 contengono uova, ed \u00e8 noto che talvolta prelevano uova da altri nidi e le spostano nel loro.\nAlcuni allevatori usano uova finte per incoraggiare le galline a nidificare in una determinata posizione.\nUn gruppo di polli, perci\u00f2, utilizzer\u00e0 soltanto poche posizioni di cova preferite, piuttosto che avere un nido specifico per ciascun individuo.\nLe galline possono anche essere molto ostinate nel conservare la stessa posizione. Talvolta due o pi\u00f9 galline cercano di condividere lo stesso nido nello stesso momento. Se il nido \u00e8 piccolo o se una delle galline \u00e8 particolarmente determinata, pu\u00f2 accadere che si sistemino nello stesso nido una sopra l'altra.\nIl verso prodotto dalla gallina \u00e8 detto \"chiocciare\".\nClassificazione delle razze domestiche.\nSistemi di classificazione.\nOggi nella maggior parte degli standard delle razze pure avicole queste vengono classificate in base al paese di provenienza. In passato (e in misura minore ancora oggi in alcuni libri e riviste) le razze erano suddivise secondo vari metodi, a seconda delle esigenze del lettore. Una delle classificazioni pi\u00f9 note \u00e8 quella stilata in base allo scopo per cui viene allevata una razza:\nOppure la suddivisione pu\u00f2 essere fatta in base al peso e alle dimensioni:\nInoltre, la classificazione pu\u00f2 avvenire in base al colore delle zampe, al colore della pelle, al tipo di cresta, o al colore delle uova.\nClassificazione americana.\nL'American Poultry Association suddivide le razze principalmente in due grandi categorie: quella delle razze grandi e quella delle razze nane, ed entrambe queste categorie sono suddivise in varie classi.\nClassificazione per forma.\nProposta nel 1905 da Alessandro Ghigi, tiene conto di alcune caratteristiche morfologiche, biologiche e fisiologiche a prescindere dal luogo di origine.\nPulcini.\nIl termine \"pulcino\", generico per i piccoli di uccelli, viene sovente associato specificamente ai piccoli della gallina. Il periodo di cova dura all'incirca 3 settimane (nella cultura contadina si suol dire \"21 giorni\"), lo svezzamento dei pulcini circa un paio di mesi. Durante questo periodo, nel quale la chioccia \u00e8 particolarmente aggressiva nei confronti di estranei, i piccoli passeranno dalla calugine neonatale alle prime penne.\nCombattimento fra galli.\nIl combattimento fra galli, che si svolge in un gallodromo, \u00e8 abbastanza diffuso in quasi tutti i continenti. Se ne possono trovare esempi nel Nord della Francia, nell'isola di R\u00e9union, in Thailandia, in Cambogia, nelle Filippine, in Nordamerica, in Centroamerica e Sudamerica. In Gran Bretagna i galli da combattimento furono introdotti all'epoca della conquista romana, e tuttora la razza dei combattenti inglesi \u00e8 particolarmente apprezzata, tanto nelle forme normali quanto in quelle nane.\nNomi regionali.\nNella lingua italiana il termine \"pollo\" identifica nel parlato comune l'animale inteso come prodotto alimentare. Per indicare la specie, sia in italiano che nelle varie forme dialettali e nelle lingue regionali, vengono pi\u00f9 spesso usati i termini gallina e gallo con la preponderanza del primo in riferimento alla specie intera, data la sproporzione (in allevamento) fra il numero delle prime e quello dei secondi."}
{"id": "342864", "revid": "767487", "url": "https://it.wikipedia.org/wiki?curid=342864", "title": "Fant\u00f4mas (gruppo musicale)", "text": "I Fant\u00f4mas sono un gruppo musicale di experimental-noise formato da Mike Patton, gi\u00e0 famoso per essere stato il leader dei Faith No More, Mr. Bungle e Tomahawk.\nStoria del gruppo.\nPatton assold\u00f2 per il gruppo il suo amico e chitarrista Buzz Osborne (Melvins), il bassista Trevor Dunn (Mr. Bungle) ed il batterista Igor Cavalera (Sepultura). Cavalera declin\u00f2 l'invito ma raccomand\u00f2 a Patton il batterista che lui riteneva ideale per la band: Dave Lombardo (Slayer). Lombardo accett\u00f2 andando cos\u00ec a completare il super-gruppo. Patton chiam\u00f2 la band Fant\u00f4mas, nome di un popolare serie di romanzi criminali francesi, risalenti al primo dopo-guerra.\nSebbene ancorata al metal, la musica dei Fant\u00f4mas tocca un'incredibile gamma di generi, ed \u00e8 famosa per l'uso di humor demenziale; una parte della critica ha definito il loro stile come \"dada-metal\". Patton raramente canta testi convenzionali, preferendo un bizzarro uso della voce che si avvicina a uno strumento. Inoltre i loro dischi si basano su strane idee, che li rendono degli estranianti concept album.\nNell'estate del 2005 la band fece un tour in Europa con Terry Bozzio alla batteria, in sostituzione a Lombardo in quel periodo impegnato in tour con gli Slayer. Lombardo torn\u00f2 nel gruppo per le ultime date del tour che si concluse il 15 settembre 2005."}
{"id": "342882", "revid": "196390", "url": "https://it.wikipedia.org/wiki?curid=342882", "title": "Postproduzione", "text": ""}
{"id": "342893", "revid": "486946", "url": "https://it.wikipedia.org/wiki?curid=342893", "title": "KW-1", "text": ""}
{"id": "342907", "revid": "125684417", "url": "https://it.wikipedia.org/wiki?curid=342907", "title": "Newcastle United Football Club", "text": "Il Newcastle United Football Club, semplicemente noto come Newcastle United, \u00e8 una societ\u00e0 calcistica inglese con sede nella citt\u00e0 di Newcastle upon Tyne. Milita in Premier League, la massima divisione del campionato inglese.\nFu fondato nel 1892 dalla fusione del Newcastle East End e del Newcastle West End. Dalla sua fondazione, gioca le partite interne al St James' Park, che ha una capienza di 52.305 spettatori.\nNel corso della sua storia ha vinto in ambito nazionale quattro First Division, sei FA Cup e un Charity Shield e in ambito internazionale una Coppa delle Fiere e una Coppa Intertoto UEFA, risultando cos\u00ec il nono club inglese per numero di trofei vinti. Il periodo di maggiore successo del Newcastle risale agli anni 1910, quando vinse una FA Cup e tre titoli di First Division.\nLa squadra ha un'accesa rivalit\u00e0 con il , con cui disputa il cosiddetto derby del Tyne and Wear. I calciatori e i tifosi del club sono detti \"Magpies\" (\"Le gazze\").\nStoria.\nLa creazione (1881-1895).\nIl Newcastle United trae origini dallo Stanley Cricket Club di Byker, che decise di creare una squadra di calcio nel novembre del 1881. La squadra cambi\u00f2 nome in Newcastle East End l'anno successivo, assorbendo il Rosewood poco dopo, dando vita ad un ancor pi\u00f9 forte club. Fu poi fondato anche il Newcastle West End, che divent\u00f2 la maggior squadra della citt\u00e0, trovandosi peraltro in difficolt\u00e0 economiche nel 1892, tanto che si arriv\u00f2 alla fusione delle due squadre. Fu deciso che lo stadio sarebbe stato quello del West End, il St James' Park.\nNel dicembre 1892 il club decise di dare una nuova immagine e un nuovo nome alla squadra. Furono candidati diversi nomi, tra cui Newcastle Rangers e Newcastle City, prima che tutti si mettessero d'accordo su Newcastle United. La FA accett\u00f2 il cambio di nome il 22 dicembre, ma il nuovo nome non fu ufficializzato fino al 6 settembre 1895, quando fu costituito il Newcastle United Football Club.\nLa prima era gloriosa (1895-1914).\nSolo poco prima dell'inizio del Novecento il Newcastle riusc\u00ec a salire in Prima Divisione. Nonostante alcuni periodi burrascosi di difficolt\u00e0 economiche, il Newcastle United arruol\u00f2 numerosi giocatori talentuosi, diventando una delle potenze del campionato.\nIl Newcastle vinse tre volte il campionato, nel 1905, nel 1907 e nel 1909, raggiungendo 5 volte la finale di FA Cup in 7 anni, vincendola per\u00f2 solo nel 1910. Risale tuttavia a questo periodo quella che ancora oggi \u00e8 la sua peggior sconfitta in casa, addirittura 9-1 contro gli eterni rivali del . A seguito di tale sconfitta, epica fu la lotta fra le due tifoserie.\nI successi tra le due guerre e il periodo bellico (1919-1946).\nDopo la Prima guerra mondiale, i primi anni venti regalarono al Newcastle nuovi successi. I bianconeri tornarono a vincere la FA Cup nel 1924 contro l'Aston Villa, nella seconda finale della storia giocata a Wembley. Tre anni pi\u00f9 tardi, nel 1927, il Newcastle si aggiudic\u00f2 anche il titolo inglese grazie ai gol del centravanti scozzese Hughie Gallacher. In questo periodo nelle fila dei Magpies figuravano giocatori come Neil Harris, Stan Seymour e Frank Hudspeth. Seymour divenne negli anni successivi un'importante figura per il Newcastle, sia come giocatore, che come allenatore e direttore.\nNel 1934 conquist\u00f2 nuovamente la FA Cup grazie ad un episodio rimasto famoso nella storia del calcio inglese, perch\u00e9 il gol nacque da un cross effettuato su una palla che era uscita dal campo, ma che l'arbitro consider\u00f2 in gioco. Tuttavia in quello stesso anno la squadra fu retrocessa in Second Division.\nDurante il periodo bellico, il Newcastle integr\u00f2 in squadra Jackie Milburn, Tommy Walker e Bobby Cowell ma non vinse alcun trofeo.\nLe vittorie nelle coppe nel dopoguerra (1946-1978).\nDopo la Seconda guerra mondiale inizi\u00f2 un processo di rinforzo della squadra sotto la guida dell'ex giocatore Stan Seymour, entrato a far parte del consiglio di amministrazione. Il nuovo Newcastle divenne un mix fra i talenti del vivaio come Jackie Milburn, Bobby Cowell e Ernie Taylor, e grandi acquisti come George Robledo, Bobby Mitchell, Joe Harvey e Frank Brennan. Il Newcastle ritorn\u00f2 in Prima Divisione nel 1948, sostenuto da un'alta media di pubblico (circa 57\u00a0000 persone a partita).\nNegli anni cinquanta vinse per tre volte in cinque anni la FA Cup: nel 1951 sconfisse il Blackpool per 2-0, nel 1952 sconfisse l' per 1-0 e nel 1955 sconfisse il per 3-1. Nonostante la squadra fosse stata fra le protagoniste di questa decade, con stelle di prima grandezza come Ivor Allchurch, George Eastham e Len White, nel 1961 sprofond\u00f2 nuovamente in Second Division, sotto la guida controversa dell'ex giocatore del Manchester United Charlie Mitten.\nLa ripresa del Newcastle inizi\u00f2 a concretizzarsi col ritorno di Joe Harvey, stella dei bianconeri nel dopoguerra. Rapidamente i Magpies tornarono alla First Division vincendo il campionato cadetto del 1965. Nel 1968 conquist\u00f2 la prima qualificazione europea, vincendo l'anno dopo il primo trofeo internazionale, la Coppa delle Fiere, con giocatori come il gallese Wyn Davies e i famosi Pop Robson, Bobby Moncur e Frank Clark.\nNel 1973 vince la Coppa Anglo-Italiana, il 3 giugno a Firenze super\u00f2 in finale per 2-1 la Fiorentina.\nDopo questo successo, altri grandi giocatori vestirono la maglia bianconera del Newcastle, come Jimmy Smith, Tony Green Terry Hibbitt e soprattutto il centravanti Malcolm Macdonald, uno degli eroi dei tifosi. Nel 1974 e nel 1976 guid\u00f2 con i suoi gol la squadra alle finali di FA Cup contro il e di League Cup contro il Manchester City rispettivamente. Per\u00f2 i bianconeri persero in entrambe le occasioni.\nGi\u00f9 e su tra le divisioni (1978-1992).\nAgli inizi degli anni ottanta il Newcastle era in crisi tant'\u00e8 che torn\u00f2 in Seconda Divisione. Ma nel 1982 il Newcastle, sotto la guida di Artur Cox, torn\u00f2 alla ribalta con l'acquisto di uno dei pi\u00f9 celebri giocatori del tempo, l'ala Kevin Keegan. Insieme a lui c'erano giocatori giovani come Peter Beardsley e Chris Waddle e i veterani Terry McDermott e David McCreery.\nIl Newcastle torn\u00f2 ad essere uno dei migliori club inglesi e lanci\u00f2 un fenomeno come Paul Gascoigne dal proprio vivaio. Con Jack Charlton come direttore il Newcastle consolid\u00f2 la propria posizione in Prima Divisione, ma poi la cessione di stelle come Beardsley, Waddle e lo stesso Gascoigne fece tornare il Newcastle in crisi, con gli stadi sempre meno popolati e le casse vuote.\nI Magpies tornarono nella Seconda Divisione nel 1989 e nei tre anni successivi la crisi aument\u00f2. Ci furono diversi cambiamenti sulla panchina del Newcastle, ma n\u00e9 Jim Smith e n\u00e9 Ossie Ardiles poterono fermare la crisi. Per evitare il crollo definitivo il Newcastle aveva bisogno di un salvatore. E riusc\u00ec a trovare non uno, ma ben due salvatori, ossia Sir John Hall e Kevin Keegan.\nLa nascita della Premier League e gli anni successivi (1992-2007).\nInfatti, nel 1992 Keegan torn\u00f2 al Newcastle, stavolta come allenatore: riusc\u00ec a compiere il miracolo di salvare la squadra dalla retrocessione in terza divisione all'ultima giornata. Il nuovo padrone Sir John Hall salv\u00f2 il club dalla bancarotta e con Keegan in panchina gli stadi cominciarono a riempirsi tant'\u00e8 che il St. James Park fu anche ristrutturato grazie alle nuove finanze del club. Quello era solo l'inizio di un ciclo d'oro.\nIl programma di rinforzo della squadra diede i risultati sperati e l'anno successivo lo United torn\u00f2 in prima divisione, conquistando addirittura il terzo posto.\nDopo una stagione al sesto posto, seguirono i due clamorosi secondi posti del 1996 e del 1997, entrambi dietro al .\nVestirono in questo periodo la maglia bianconera giocatori del calibro di David Ginola, Faustino Asprilla, Les Ferdinand e nel 1996 arriv\u00f2 il centravanti della nazionale Alan Shearer.\nKeegan lasci\u00f2 la squadra nel 1997 e Kenny Dalglish ne prese le redini. Il Newcastle si qualific\u00f2 alla Champions League e Dalglish lo guid\u00f2 anche alla finale, persa, di FA Cup. Questa prestazione fu eguagliata da Ruud Gullit, nuovo allenatore del Newcastle, l'anno successivo, dove questa volta i bianconeri persero contro il Manchester United. A seguito di una partenza negativa nella stagione 1999-2000, Gullit rassegn\u00f2 le sue dimissioni.\nLa squadra fu poi affidata a Bobby Robson, che costru\u00ec una squadra giovane e vivace. Dopo aver ottenuto la salvezza nella sua prima stagione e dopo un altro anno di assestamento (2000-2001), il Newcastle riusc\u00ec ad arrivare alla conquista di un posto in Champions League, tornando a qualificarsi per la massima manifestazione europea (2001-2002). Giocatori come Kieron Dyer (un acquisto di Gullit), Craig Bellamy e Laurent Robert fecero tornare il Newcastle alla gloria dei vecchi tempi.\nNella stagione successiva (2002-2003), il Newcastle riesce a superare il primo girone eliminatorio in una maniera incredibile, perdendo le prime tre partite e vincendo le altre tre. Nel turno successivo il Newcastle \u00e8 inserito in un girone di ferro con Inter, Barcellona e e riesce ad arrivare solo terzo. In campionato il Newcastle arriva terzo qualificandosi di nuovo per la Champions League.\nIl 2004 vede subito l'eliminazione del Newcastle al primo turno di Champions, sconfitto ai rigori dal Partizan Belgrado. I bianconeri inglesi furono dirottati sulla Coppa UEFA di cui raggiunsero le semifinali. In campionato, malgrado numerosi infortuni, il Newcastle raggiunse il quinto posto, qualificandosi per la Coppa UEFA.\nLa partenza del 2004-2005 non fu delle migliori. Bobby Robson venne esonerato a inizio stagione dopo sole quattro partite. Il motivo principale non fu il magro bottino raccolto (soli due punti in quattro partite), ma la rottura con i proprietari a causa di alcuni acquisti effettuati senza il suo parere, soprattutto quello di Patrick Kluivert e alcuni problemi con i propri giocatori. Il suo sostituto fu Graeme Souness, che tuttavia non riusc\u00ec a portare la squadra oltre met\u00e0 classifica e nemmeno con l'Intertoto riusc\u00ec a qualificarla per le competizioni europee. Riesce comunque a raggiungere la semifinale di FA Cup, persa per\u00f2 contro il Manchester United.\nNella stagione 2005-2006 la societ\u00e0 ingaggi\u00f2 il centravanti del , gi\u00e0 del Michael Owen, stabilendo il record di trasferimento del Newcastle dopo quello di Alan Shearer. Oltre all'acquisto di Owen arrivarono altri ottimi giocatori come Albert Luque, Scott Parker ed Emre Bel\u00f6zo\u011flu, dimostrazione che la societ\u00e0 voleva creare un grande progetto per il Newcastle. La stagione per\u00f2 inizia malissimo e Souness viene esonerato a febbraio mentre i bianconeri erano in zona retrocessione (15\u00ba posto). Fra i vari problemi c'era soprattutto una serie incredibile di infortuni; fra gli infortunati c'erano titolari come Owen, Parker e Dyer. Al posto di Souness viene ingaggiato Glean Roeder e Alan Shearer lo affianca come assistente. Il Newcastle si riprende in un modo straordinario e finisce la stagione al settimo posto, dopo 10 vittorie, 2 pareggi e 3 sconfitte in 15 partite. Roeder viene riconfermato e Alan Shearer si ritira dall'attivit\u00e0 agonistica alla fine dell'anno, dopo una decina di stagioni con la maglia bianconera e dopo aver superato la soglia di duecento gol nella sua ultima stagione. Il suo addio al calcio viene celebrato in una serata in suo onore con una partita che Shearer non potr\u00e0 giocare a causa di un infortunio, ma che comunque regala grandi emozioni con un gol di rigore segnato proprio da Alan.\nA seguito del ritiro di Alan Shearer, viene nominato nuovo capitano della squadra Scott Parker. Nella stagione 2006-2007 vengono acquistati dal club giocatori di livello come Damien Duff, Obafemi Martins e Giuseppe Rossi, anche se quest'ultimo arriva in prestito per 4 mesi. La nuova stagione del Newcastle inizia male e dopo una sconfitta per 1-0 contro lo Sheffield United numerosi tifosi chiedono le dimissioni del presidente Freddy Shepherd e di altri dirigenti del club. Il 16 dicembre 2006 il Newcastle United viene nominato vincitore della Coppa Intertoto.\nIl Newcastle non fa bene neanche nella FA Cup, dove prima il Birmingham City riesce a pareggiare 2-2 in casa all'ultimo minuto, mentre al St James' Park i bianconeri vengono umiliati con un 1-5. La crisi del Newcastle continua e tutto ci\u00f2 viene aggravata quando la The Football Association accusa Emre di aver usato parole razziste/aggressive verso giocatori dell'. Non vengono trovate prove per queste accuse e la questione si risolse in un nulla di fatto.\nMentre venivano approvati piani per un ampliamento dello stadio e il 30 aprile 2007 tornava finalmente Michael Owen in campo, la crisi del Newcastle in campionato era irreparabile, tant'\u00e8 che il 6 maggio 2007 l'allenatore Glenn Roeder si dimise dal suo incarico. La stagione finisce il 13 maggio 2007 con un pareggio per 1-1 con il Watford ed il tredicesimo posto.\nDopo due giorni, il 15 maggio 2007, Sam Allardyce, fino ad allora tecnico del Bolton, diventa il nuovo allenatore dei Magpies. Allardyce comincia subito a rivoluzionare la squadra rilasciando sei giocatori fra cui Craig Moore, Titus Bramble e Antoine Sibierski.\nIl cambio di propriet\u00e0 e la retrocessione (2007-2010).\nIl 23 maggio 2007 l'uomo d'affari Mike Ashley compr\u00f2 l'intera partecipazione di Hall nel club, che corrispondeva al 41.6%, per 55 milioni di sterline. Il 7 giugno Freddy Shepherd e la Shepherd Offshore Services Ltd. accettarono di vendere la loro partecipazione nel club ad Ashley invitando gli altri azionisti a fare lo stesso. Mike Ashley accumul\u00f2 sempre pi\u00f9 azioni fino ad arrivare al 93,2% il 29 giugno 2007.\nCon il nuovo presidente cominciarono ad arrivare anche nuovi giocatori: furono spesi in totale 18,4 milioni di sterline per comprare Joey Barton, David Rozehnal, Alan Smith e Jos\u00e9 Enrique, mentre arrivarono gratuitamente Mark Viduka, Geremi e Ca\u00e7apa. Fra le varie cessioni occorre ricordare quella del capitano Scott Parker, venduto al West Ham per 7 milioni di sterline.\nIl 24 luglio 2007 Chris Mort sostitu\u00ec Freddy Shepherd come presidente del club. La nuova stagione inizi\u00f2 l'11 agosto con una vittoria per 3-1 contro il Bolton, l'ex squadra di Allardyce. Allardyce in seguito fu esonerato e al suo posto ritorna sulla panchina del Newcastle Kevin Keegan. Durante il calciomercato invernale del 2008 il Newcastle cede al Manchester City una delle sue bandiere, il portiere Shay Given.\nLa stagione successiva si rivela ancora pi\u00f9 difficile. L'allenatore Joe Kinnear inizialmente sembra ridare linfa alla squadra, ma a met\u00e0 stagione inizia una fase calante, mentre Kinnear lascia il posto al suo assistente Chris Hughton per problemi di salute. Il 1\u00ba aprile 2009 \u00e8 nominato nuovo tecnico Alan Shearer, ma la nomina non basta ad evitare, dopo 17 anni, una clamorosa retrocessione, sancita dalla sconfitta all'ultima giornata sul campo dell'Aston Villa (1-0), per una delle squadre pi\u00f9 importanti d'Inghilterra e d'Europa.\nLa promozione e la nuova retrocessione (2010-2016).\nNella stagione 2009-2010 il Newcastle, guidato dall'irlandese Chris Hughton, si issa subito in vetta al campionato di seconda divisione inglese, la Football League Championship, e gi\u00e0 a Natale \u00e8 a 8 punti di vantaggio sulla seconda classificata. Nell'aprile del 2010 guadagna l'aritmetica promozione in Premier League con ben 5 giornate di anticipo rispetto alla fine del torneo. Il club bianconero chiude al primo posto un campionato dominato, ottenendo 102 punti, quota record, 11 pi\u00f9 del West Bromwich Albion secondo, e mantenendo l'imbattibilit\u00e0 casalinga, come nessuna squadra riusciva a fare da oltre un secolo.\nDurante la sessione estiva di calciomercato la squadra, per evitare la retrocessione, attua una ricca campagna acquisti comprando giocatori come Hatem Ben Arfa, Cheik Tiot\u00e9 e Sol Campbell. In Premier League la squadra parte bene, riuscendo sempre a rimanere a met\u00e0 classifica. Il 6 dicembre 2010, nonostante i risultati ampiamente sopra le aspettative, viene esonerato l'allenatore Chris Hughton al quale subentra Alan Pardew. A fine stagione la squadra si classifica dodicesima in Premier League e viene eliminata al terzo turno dallo Stevenage in FA Cup e agli ottavi di finale dall'Arsenal in Carling Cup.\nNella nuova stagione l'obiettivo non \u00e8 pi\u00f9 la salvezza ma la qualificazione alle coppe europee, per questo motivo la squadra attua una folta campagna di rinforzo: vengono infatti acquistati Gabriel Obertan, Demba Ba, Yohan Cabaye, Davide Santon e Sylvain Marveaux. La squadra si ritrova ai primi posti della Premier League fin dall'inizio. Tra marzo e aprile la squadra continua la sua stagione agganciando al quinto posto il Chelsea; tra i protagonisti di questa rimonta la coppia di attaccanti formata da Demba Ba e Papiss Ciss\u00e9 (arrivato a gennaio dal Friburgo) capace di mettere a segno complessivamente 30 gol. Il 6 aprile 2012 la formazione delle \"gazze\" si porta a -2 dal terzo posto occupato dalle due londinesi dell'Arsenal e del Tottenham (anche se con una partita in meno) e +3 sul Chelsea. A fine stagione la squadra chiude al quinto posto con 65 punti, qualificandosi per l'Europa League 2012-2013.\nIn vista della stagione 2012-2013 viene rinforzato il centrocampo con gli arrivi di Vurnon Anita, Romain Amalfitano e Ga\u00ebl Bigirimana. Durante la sessione invernale di calciomercato viene ceduto Demba Ba al Chelsea e vengono acquistasti Mathieu Debuchy, Massadio Ha\u00efdara, Mapou Yanga-Mbiwa, Moussa Sissoko e Yoan Gouffran, tutti provenienti dalla Ligue 1, per cercare di risollevarsi dopo una prima parte di stagione sottotono. L'annata si chiude comunque in modo deludente: il Newcastle viene eliminato ai quarti di finale di Europa League dal Benfica e si piazza al 14\u00ba posto in Premier League, centrando la salvezza soltanto a poche giornate dal termine.\nLa stagione 2013-2014 inizia con la contestata nomina, nel giugno 2013, di Joe Kinnear a direttore sportivo. Il suo mandato ha vita breve: dopo otto mesi, criticato dai tifosi per l'abitudine di ingaggiare calciatori in prestito e per la cessione, nel gennaio 2014, di Yohan Cabaye al PSG per 20 milioni di sterline, si dimette. Mike Ashley si trova ad affrontare una vera e propria guerra con la tifoseria del Newcastle, che lo invita a vendere il club, e con i media, a molti dei quali Ashley, con l'accusa di inventare notizie allo scopo di screditare la sua persona, proibisce di presenziare alle conferenze stampa e al centro di allenamento della squadra. Per tutta la stagione la squadra riesce a stazionare nella prima met\u00e0 della classifica e riesce anche a battere il Manchester United ad Old Trafford per la prima volta dal 1972. Il 1\u00ba marzo 2014 l'allenatore Pardew \u00e8 squalificato per 7 giornate e multato di 60.000 sterline per aver rifilato una testata al centrocampista dell'Hull City David Meyler. Da quel momento la squadra perde otto delle successive dieci partite di campionato, terminando il torneo al 10\u00ba posto.\nIl Newcastle torna a soffrire nella stagione 2014-2015. Nelle prime otto giornate i Magpies non ottengono neanche una vittoria in campionato, ma tra ottobre e novembre riescono a stabilire una striscia di imbattibilit\u00e0 di cinque giornate oltre ad eliminare dalla Coppa di Lega i detentori del Manchester City, battuti per 2-0 ed eliminati, con la qualificazione ai quarti di finale. Il 30 dicembre 2014 Pardew cede alle continue pressioni dei tifosi, che allo stadio con cartelli e striscioni chiedono platealmente che abbandoni l'incarico, e si dimette. Gli subentra il vice John Carver. Nelle successive partite la squadra ottiene solo 13 punti sui 50 disponibili. Dopo un girone di ritorno disastroso e una crisi senza eguali che vede i bianconeri crollare sul fondo della classifica, i Magpies si trovano a dover lottare per la salvezza fino all'ultima giornata, quando, grazie alla soffertissima vittoria per 2-0 contro il West Ham tra le mura amiche, scongiurano il pericolo della retrocessione. A fine stagione Carver \u00e8 sollevato dall'incarico.\nNel 2015-2016 il Newcastle di Steve McClaren si presenta ai nastri di partenza della Premier League rinforzato dagli acquisti dei giovani Aleksandar Mitrovi\u0107, Georginio Wijnaldum, Chancel Mbemba e Florian Thauvin. I Magpies, per\u00f2, deludono le attese e arrivano alla fine di dicembre trovandosi negli ultimi tre posti in classifica. Nel mercato di gennaio arrivano Jonjo Shelvey, Andros Townsend, Henri Saivet e Seydou Doumbia, ma la tendenza negativa non cambia. A dieci giornate dalla fine del campionato, con il Newcastle penultimo con 24 punti dopo 28 giornate, il club esonera McClaren e l'11 marzo 2016 chiama in panchina l'ex tecnico del Rafa Ben\u00edtez. Il tecnico spagnolo debutta pareggiando in casa con il e perdendo a Norwich, fallendo dunque due scontri diretti che successivamente risulteranno decisivi per la salvezza. Pur migliorando la media-punti del suo predecessore con 10 punti in 9 partite, Ben\u00edtez ottiene solo 2 vittorie in 10 incontri e non riesce ad evitare una dolorosa retrocessione, che \u00e8 sancita con una giornata di anticipo con la vittoria per 3-0 ottenuta dal Sunderland contro l'Everton.\nLa promozione e il nuovo cambio di propriet\u00e0 (2016-presente).\nNel 2016-2017 i Magpies partono male in Championship, perdendo le prime due partite contro Fulham (1-0) e Huddersfield Town (1-2). Ciononostante, le serie di cinque e otto vittorie consecutive nelle successive quindici giornate consentono di avviare la corsa verso la promozione, messa in sicurezza con una striscia di imbattibilit\u00e0 durata undici turni fra gennaio e marzo e conquistata aritmeticamente il 24 aprile 2017, a due gare dal termine della stagione regolare, battendo per 4-1 il Preston North End. La squadra di Rafa Ben\u00edtez, che il 7 maggio vince il campionato battendo all'ultima giornata il , torna cos\u00ec in Premier League dopo appena una stagione.\nLa prima stagione in Premier dopo la risalita si conclude per il Newcastle United al decimo posto, miglior piazzamento degli ultimi quattro anni, mentre nella stagione 2018-2019 Ben\u00edtez guida i suoi al tredicesimo posto. Per l'annata successiva, falliti i tentativi di rinnovo del contratto del tecnico spagnolo, la societ\u00e0 ingaggia l'allenatore Steve Bruce.\nIl 7 ottobre 2021, dopo quattordici anni di gestione Ashley, il club viene acquistato da un consorzio guidato dal Public Investment Fund, fondo sovrano dell'Arabia Saudita, e comprendente anche PCP Capital Partners e RB Sports &amp; Media.\nColori e simboli.\nI colori sociali sono il bianco ed il nero, la prima maglia \u00e8 cos\u00ec composta: maglia a strisce verticali bianche e nere, pantaloncini neri con bande bianche laterali, calzettoni neri. I giocatori della squadra sono soprannominati \"Magpies\", le \"gazze\". La gazza \u00e8 infatti il simbolo della citt\u00e0 di Newcastle upon Tyne.\nStadio.\nIl Newcastle United gioca le partite casalinghe al St James' Park, stadio con capienza di 52.305 spettatori.\nIl Newcastle United nella cultura di massa.\nIl Newcastle United compare nel film \"Goal!\" (2005), in quanto i due personaggi principali della pellicola, Santiago Mu\u00f1ez e Gavin Harris (interpretati rispettivamente da Kuno Becker e Alessandro Nivola), giocano proprio nella squadra bianconera.\nMark Knopfler, cantautore e frontman-chitarrista dei Dire Straits, \u00e8 un noto sostenitore del Newcastle United. Tra le sue varie produzioni, ha composto \"Going Home: Theme of the Local Hero\", canzone diventata simbolo per i tifosi dei \"Magpies\". Un altro fan del Newcastle United \u00e8 Brian Johnson, cantante del gruppo hard rock australiano AC/DC, che \u00e8 apparso anche nel sopracitato film \"Goal!\". Altri sostenitori della squadra sono Sting, cantautore e bassista, ex leader e frontman dei Police, e David Nizaam Baksh, conosciuto anche come Brownsound, chitarrista e cantante della rock band canadese Sum 41.\nAllenatori.\nAggiornata all'8 novembre 2021. In \"corsivo\" gli allenatori \"ad interim\".\nStatistiche e record.\nStatistiche nelle competizioni UEFA.\nTabella aggiornata alla fine della stagione 2017-2018.\nOrganico.\nRosa 2021-2022.\n\"Rosa, numerazione e ruoli, tratti dal sito ufficiale, sono aggiornati al 30 gennaio 2022\".\nStaff tecnico.\n\"Aggiornato all'8 novembre 2021\"."}
{"id": "342914", "revid": "339392", "url": "https://it.wikipedia.org/wiki?curid=342914", "title": "Esercito Israeliano", "text": ""}
{"id": "342916", "revid": "292162", "url": "https://it.wikipedia.org/wiki?curid=342916", "title": "San Nicol\u00f2 (Creta)", "text": "San Nicol\u00f2 (in greco: \u0391\u03b3\u03b9\u03bf\u03c2 \u039d\u03b9\u03ba\u03cc\u03bb\u03b1\u03bf\u03c2, \"Aghios Nik\u00f3laos\") \u00e8 un comune della Grecia situato nell'isola di Creta (unit\u00e0 periferica di Lasithi) con 26.069 abitanti secondo i dati del censimento 2001.\nA seguito della riforma amministrativa detta \"programma Callicrate\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 512\u00a0km\u00b2 e la popolazione \u00e8 passata da 19.462 a 26.069 abitanti. Il comune sorge degli ex comuni di: San Nicol\u00f2, Neapoli e Vrachasi.\nEconomia.\nSan Nicol\u00f2 \u00e8 un importante polo di attrazione turistica grazie alla presenza di numerosi alberghi di categoria superiore.\nL'agricoltura \u00e8 una voce rilevante dell'economia locale soprattutto nelle zone interne. Notevole la produzione di olio di oliva e l'allevamento di ovini.\nStoria.\nEsistono indizi che il territorio fu abitato nel periodo di mezzo della civilt\u00e0 minoica (2100 a.C.-1560 a.C.)\nNell'VIII secolo a.C. esisteva qui una citt\u00e0 dorica, Lat\u00f2 che \u00e8 stata individuata in localit\u00e0 Goul\u00e0s vicino all'odierno villaggio di Kritsa, a 11\u00a0km circa dal capoluogo.\nLat\u00f2 era dotata di un porto, Kamara che sorgeva sul sito dell'odierno capoluogo. Mentre Lat\u00f2 decadeva, Kamara si sviluppava fino a diventare in epoca romana e bizantina il centro maggiore della regione.\nEsisteva qui una chiesa bizantina dedicata a San Nicola che poi diede il nome alla citt\u00e0.\nIn seguito si alternarono Arabi, Genovesi, Veneziani e Turchi Ottomani.I Genovesi eressero un castello sulla collina Nomarchia e lo chiamarono Mirabello, nome che indica ancora oggi sia il golfo su cui si affaccia la citt\u00e0 di San Nicol\u00f2 sia una delle tre province della prefettura di Lasithi.\nLocalit\u00e0.\nSan Nicol\u00f2.\nSan Nicol\u00f2 ospita un interessante museo archeologico dove sono ospitati reperti provenienti dai numerosi scavi effettuati nella prefettura. A nord della citt\u00e0 sulla vetta di un promontorio si trova la minuscola chiesa bizantina di San Nicola, esempio di arte bizantina del primo periodo\nElounda.\nElounda \u00e8 uno dei centri balneari pi\u00f9 famosi di Creta. \u00c8 congiunta al capoluogo da una strada litoranea di 10\u00a0km che offre splendidi colpi d'occhio sul golfo di Mirabello. Conta 2200 abitanti, tutti dediti ad attivit\u00e0 turistiche o comunque ad esse connesse.\nLe fortune di Elounda iniziarono con la proiezione di un film di Walt Disney del 1964 dal titolo: \"Giallo a Creta\" (Titolo originale: The moon-spinners). Nel 1969 fu eretto il primo grande albergo di lusso Elounda beach per iniziativa di Elena Nakos e dei fratelli Spiro e Giorgio Cocot\u00f2s. Seguirono poi l'Elounda Mare, Elounda porto, Elounda peninsula e l'Elounda Rok.\nElounda ha per\u00f2 una storia molto pi\u00f9 antica; fu presa dai Veneziani agli inizi del secolo XIII. I Veneziani vi costruirono saline che diedero impulso ad un fiorente commercio del sale.Nel XVI secolo, minacciati sempre pi\u00f9 da vicino dagli Ottomani, i Veneziani costruirono la fortezza di Spinalonga.Iraklio cadde nelle mani degli Ottomani nel 1669. Spinalonga resistette per altri 46 anni.\nKritsa.\nKritsa \u00e8 un villaggio dell'interno a 10\u00a0km da San Nicol\u00f2, i cui abitanti hanno conservato le tradizioni e gli usi cretesi. Esso conobbe una certa fioritura in epoca bizantina e veneziana come attestano le chiese dei dintorni. Panaya Ker\u00e0, ad 1\u00a0km dall'abitato, \u00e8 una chiesa che conserva interessanti affreschi della tarda era bizantina. La chiesa \u00e8 formata da tre cappelle unite, la prima dedicata a Santa Anna, la seconda alla dormizione della vergine e la terza a Sant'Antonio abate.\nSan Giovanni Evangelista \u00e8 un'altra chiesa bizantina del XVI secolo vicino a Kritsa, sulla strada per Krusta.\nKal\u00f2 Chori\u00f2.\nKal\u00f2 Chori\u00f2 \u00e8 un centro agricolo importante nella zona meridionale del golfo di Mirabello.\nNelle vicinanze del paese si trova il sito dell'antica citt\u00e0 di Istros."}
{"id": "342922", "revid": "188116", "url": "https://it.wikipedia.org/wiki?curid=342922", "title": "Esercito israeliano", "text": ""}
{"id": "342941", "revid": "697352", "url": "https://it.wikipedia.org/wiki?curid=342941", "title": "Giuseppe Garibaldi (disambigua)", "text": ""}
{"id": "342946", "revid": "767487", "url": "https://it.wikipedia.org/wiki?curid=342946", "title": "Don Camillo (film 1952)", "text": "Don Camillo \u00e8 un film del 1952 diretto da Julien Duvivier.\nLa pellicola \u00e8 liberamente ispirata ai personaggi creati da Giovannino Guareschi in una serie di racconti (1946-47), poi riuniti in volume nel marzo 1948 dall'editore Rizzoli.\nIl film \u00e8 stato selezionato tra i 100 film italiani da salvare.\nTrama.\nBrescello, Bassa emiliana, giugno 1946. Don Camillo, parroco impulsivo ed esuberante che non rinuncia ad immischiarsi in faccende politiche, rimane molto contrariato per la vittoria alle elezioni amministrative locali di Giuseppe Bottazzi, detto Peppone, capo della sezione locale del PCI, nonch\u00e9 suo vecchio amico, sebbene i litigi tra i due siano all'ordine del giorno. Mentre Peppone tiene un comizio, don Camillo suona le campane della chiesa per intralciare la manifestazione. I comunisti allora sembra vogliano assaltare la Chiesa, ma in realt\u00e0 vanno ad acclamare Peppone che dal balcone della sua casa mostra il suo ultimo figlio appena nato. Anche il neonato \u00e8 fonte di un ennesimo bisticcio tra i due: Peppone lo vuole chiamare Lenin Libero Antonio, ma don Camillo non ne vuole sapere; alla fine i due si accordano, sbrigando la faccenda a modo loro, per Libero Antonio Camillo Lenin.\nLa rivalit\u00e0 tra i due prosegue: don Camillo incendia una casa di campagna diroccata, dove aveva scoperto che Peppone nascondeva un'ingente quantit\u00e0 di armi da guerra da usare per la rivoluzione proletaria, e si impossessa di una mitragliatrice. Peppone proclama nei suoi comizi il progetto della costruzione di una casa del popolo; don Camillo, non comprendendo dove il Sindaco possa trovare i fondi, lo accusa di essersi appropriato di dieci milioni di lire che egli aveva dichiarato sequestrate dai fascisti durante la Guerra. Il Sindaco allora presenta al Parroco un attestato, in cui dichiara di adoperare il denaro ancora in suo possesso per la costruzione della casa del popolo, ma don Camillo lo costringe, minacciandolo col mitra, a far costruire anche una citt\u00e0 giardino per i bambini del paese e cos\u00ec a Peppone non rimane che arrendersi.\nMontano intanto le proteste dei disoccupati. Peppone e la giunta comunale, a corto di fondi, stabiliscono di tassare i terreni dei possidenti a 1.000 lire alla biolca: Filotti, il maggior possidente della zona, si oppone e i comunisti reagiscono con uno sciopero. Lo sciopero delle maestranze agricole, che si rifiutano di coltivare i campi e di mungere le vacche dei possidenti a rischio di provocarne la morte (saranno salvate in segreto da don Camillo e Peppone) si incrocia con la vicenda di Gina Filotti e Mariolino Della Bruciata, due giovani innamorati che non possono sposarsi perch\u00e9 non riescono a ottenere il consenso delle famiglie, tra cui scorre rivalit\u00e0 politica: il padre di Mariolino \u00e8 un collaboratore di Peppone, mentre il nonno di Gina \u00e8 un fidato amico di don Camillo.\nLo sciopero finisce, ma giungono in Paese, ormai in ritardo, alcuni comunisti dalla citt\u00e0, che Peppone aveva chiamato come rinforzi. Si fermano comunque in Paese, ma commettono la leggerezza di prendere in giro don Camillo. Il Prete, indispettito, gli scaraventa addosso un tavolo: ne segue una scazzottata a dir poco epica e don Camillo ne manda 15 all'ospedale, guadagnandosi l'ammonizione del Vescovo, avvertito da Peppone della bravata del Parroco.\nI Filotti e i Della Bruciata dovrebbero venire riconciliati dalla signora Cristina, vecchia maestra del paese, cui i due giovani chiedono di tentare una mediazione. Quando per\u00f2 la signora muore all'et\u00e0 di 85 anni in seguito a una caduta dopo poco, l'opportunit\u00e0 sfuma. L'anziana maestra, fervente monarchica, aveva fatto promettere a Peppone di usare la bandiera reale durante il suo funerale e, malgrado l'opposizione dei suoi collaboratori, Peppone rispetta le ultime volont\u00e0 della defunta. I Filotti e i Della Bruciata vietano dunque il matrimonio a Mariolino e Gina, che vengono fermati da Peppone e don Camillo mentre tentano di suicidarsi, buttandosi nel Po. Il Parroco promette ai due che verranno sposati dal vescovo, in visita al paese per l'inaugurazione della casa del popolo e della citt\u00e0 giardino.\nPeppone simpatizza subito con il Vescovo, accompagnandolo in paese, e il prelato assiste all'inaugurazione della casa del popolo prima di celebrare il matrimonio tra i due, deludendo don Camillo. La sera delle nozze tra Mariolino e Gina, don Camillo partecipa a una rissa tra i proprietari terrieri e gli uomini di Peppone: il Vescovo, che lo aveva gi\u00e0 ammonito per la precedente rissa con i comunisti di citt\u00e0, lo invia a Montenara, un paesino di montagna.\nIl giorno della partenza, Don Camillo rimane deluso dal fatto che nessun parrocchiano si sia presentato per un saluto, per timore delle rappresaglie minacciate da Peppone. Partito in solitudine, trova per\u00f2 i compaesani ad attenderlo alla prima fermata, con un coro e con cos\u00ec tanti doni che il sacerdote a fatica riesce a caricarli sul treno. Commosso, rimane ancor pi\u00f9 sorpreso nel trovare alla stazione seguente Peppone e i suoi, accompagnati dalla banda comunale che lo accoglie suonando L'Internazionale. Tra cordialit\u00e0 e minacce, i due si salutano, con l'augurio reciproco di rivedersi presto. Per suggellare l'evento, Don Camillo libera due colombi regalati dai parrocchiani.\nProduzione.\nFonti letterarie.\nIl film \u00e8 ispirato (spesso molto liberamente) ad alcuni racconti di Guareschi della serie dedicata alle figure immaginarie di Don Camillo e di Peppone. Per la precisione, sono stati utilizzati i racconti \"Peccato confessato\" (1946), \"Il battesimo\" (1947), \"Rivalit\u00e0\" (1947), \"Incendio doloso\" (1947), \"Inseguimento\" (1947), \"Giulietta e Romeo\" (1947), \"Scuola serale\" (1947), \"Il proclama\" (1947), \"Finto funerale\" (1947), \"Uomini e bestie\" (1947), \"Quelli di citt\u00e0\" (1947), \"Passa il \"giro\"\" (1947), \"Football\" (1947), \"Democrazia\" (1947), \"La maestra vecchia\" (1947), \"I bruti\" (1947), \"La festa\" (1947), \"Delitto e castigo\" (1947), \"Giallo e rosa\" (1947).\nTuttavia, lo scrittore ambient\u00f2 i suoi personaggi a \"Ponteratto\", un paese immaginario della Bassa Padana. Visto che lo scrittore era originario della provincia di Parma, per girare il film furono cercati paesi in quella zona ma, per motivi politici, questi rifiutarono le riprese. Furono quindi cercati altri paesi emiliani vicini, fino ad arrivare al comune di Brescello, che accett\u00f2. \nIl crocifisso parlante.\nCelebre nelle scene di tutta la saga \u00e8 il \"Crocifisso parlante\" della chiesa parrocchiale di \"Santa Maria Nascente\". Fu scolpito a partire da disegni abbozzati dallo scenografo veronese Bruno Avesani, e fu scolpito da un falegname locale, di Brescello, Emilio Bianchini, utilizzando un legno leggero di cirmolo, mentre la croce, in legno leggero di balsa, fu ulteriormente alleggerita svuoltandola all'interno, per facilitarne gli spostamenti durante le scene. Il volto di Ges\u00f9 Cristo fu realizzato con tre diverse espressioni, interscambiabili a seconda delle scene, tuttavia soltanto una \u00e8 rimasta ai giorni nostri. Il crocifisso fu infatti donato dalla Rizzoli alla stessa chiesa parrocchiale e, benedetto, \u00e8 tuttora conservato nella cappella laterale.\nPer donare una voce sufficientemente carismatica al crocifisso si decise di affidarne il doppiaggio italiano a Ruggero Ruggeri, uno dei pi\u00f9 prestigiosi attori teatrali italiani dell'epoca. Ruggeri sar\u00e0 la voce del crocifisso anche nel film successivo, \"Il ritorno di don Camillo\", mentre verr\u00e0 sostituito da Renzo Ricci negli ultimi tre episodi della saga. Nella versione francese, invece, la voce del crocifisso fu, nei primi tre film, quella di Jean Debucourt (1894\u20131958), raffinato attore e regista teatrale della Com\u00e9die-Fran\u00e7aise, sostituito nel quarto da Paul-Emile Deiber (1925-2011), che era stato proprio allievo di Debucourt. Nel quinto film la voce del crocifisso \u00e8 doppiato da Jean Topart (1922-2012).\nRiprese.\nLa propriet\u00e0 detta \"la Bruciata\" \u00e8 in realt\u00e0 Corte San Giorgio (tenuta Favagrossa), situata a Lentigione, frazione di Brescello.\nPer quanto riguarda le stazioni che si vedono nel finale, esse si trovano sulla ferrovia Parma-Suzzara che ai tempi delle riprese era una linea in concessione gestita dalla Societ\u00e0 Veneta (SV). Don Camillo prende il treno alla stazione del paese, che ha il nome composito di Brescello-Viadana. Nella realt\u00e0, le stazioni successive dovrebbero essere Sorbolo, in direzione Parma, oppure Boretto, in direzione Suzzara, ma nella finzione filmica don Camillo trova i suoi sostenitori presso una stazione il cui esterno \u00e8 ancora quello di Brescello-Viadana. Le riprese della seconda stazione, dove il protagonista incontra Peppone e i comunisti, \u00e8 quella di Gualtieri che rispetto a Brescello-Viadana si trova in direzione Suzzara (la stazione successiva a Gualtieri \u00e8 Guastalla), contraria a quella dove avrebbe dovuto dirigersi, ovvero le montagne del parmense.\nColonna sonora.\nLa colonna sonora fu composta dal maestro Alessandro Cicognini. Il leitmotiv del \"Don Camillo\", erroneamente considerato semplicistico, persino un lavoro minore se paragonato alle composizioni del maestro abruzzese per pellicole pi\u00f9 impegnate (\"Quattro passi fra le nuvole\", \"Ladri di biciclette\", \"Sciusci\u00e0\", \"Umberto D.\", ecc.) ha come ritornello un tema da canzoncina religiosa, ritmato sul suono delle campane; nel finale, viene addirittura intonato dalle voci bianche che accompagnano i fedeli recatisi a salutare don Camillo alla stazione (\u00abla rondine vuol partir, a Primavera ritorner\u00e0... torna torna al nostro cuor, torna torna al nostro amor\u00bb). La partitura originale era andata perduta e solo nel 2009 \u00e8 stata ricostruita, partendo dalle registrazioni delle scene del film. Le musiche, eseguite dall'Orchestra Sinfonica del Conservatorio di Alessandria, sono state registrate e pubblicate su un CD, prodotto da Cinevox Record.\nDistribuzione.\nData di uscita.\nIn Italia il film fu proiettato in pubblico per la prima volta il 15 marzo 1952.\nDi seguito sono riportati i titoli e le date di distribuzione del film all'estero:\nDoppiaggio.\nIn tutte le cinque pellicole che compongono la serie, Fernandel \u00e8 doppiato da Carlo Romano, noto anche come voce italiana di Jerry Lewis. \nLa voce del narratore \u00e8 quella di Emilio Cigoli (e rester\u00e0 la sua anche nei successivi due seguiti, mentre diverr\u00e0 quella di Sergio Fantoni nel quarto film e di Riccardo Cucciolla nel quinto).\nDifferenze di versione.\nLa versione francese presenta scene che non compaiono in quella italiana. Per esempio: quando i due amici-nemici mungono le mucche nella stalla \"occupata\", oltre a mungerle, don Camillo fa nascere pure un vitellino; la sequenza finale del tentato suicidio \u00e8 pi\u00f9 lunga e drammatico-realistica (Gina e Mariolino vengono mostrati meglio quando s'immergono nel fiume per uccidersi). Quando don Camillo si picchia con i comunisti venuti dalla citt\u00e0 per lo sciopero, la scena \u00e8 pi\u00f9 lunga; dopo la confessione di Peppone, il calcio, che nella versione italiana si intuisce pi\u00f9 che vedersi, oltralpe si vede molto chiaramente; il funerale della signora Cristina \u00e8 pi\u00f9 lungo e accuratamente filmato; oltre che con il crocifisso, c'\u00e8 un brevissimo dialogo fra il parroco e la statua della Madonna.\nNella versione in inglese la voce narrante \u00e8 quella di Orson Welles.\nAccoglienza.\nIncasso.\nIl film incass\u00f2 circa un miliardo e mezzo di lire, risultando cos\u00ec il maggiore successo dell'anno, oltre che il pi\u00f9 alto incasso italiano di sempre per l'epoca.\n\"Don Camillo\" detiene ad oggi il settimo posto nella classifica dei film italiani pi\u00f9 visti di sempre con spettatori. In Francia fu visto da spettatori ed \u00e8 tuttora il 17\u00b0 film pi\u00f9 visto di sempre.\nSeguiti.\nIl film ebbe quattro seguiti, per un totale quindi di cinque pellicole pi\u00f9 uno incompiuto a causa della morte improvvisa di Fernandel:"}
{"id": "342995", "revid": "1573940", "url": "https://it.wikipedia.org/wiki?curid=342995", "title": "Francesco Crin\u00f2", "text": "Biografia.\n\u00c8 stato eletto al Senato della Repubblica nel 2001, nel collegio maggioritario di Palmi, in Calabria, come rappresentante della Casa delle Libert\u00e0 in quota Nuovo PSI.\nNel corso della XIV Legislatura \u00e8 vicepresidente del gruppo misto-Nuovo PSI al Senato, membro della Commissione Industria, Commercio, Turismo e della Commissione d'inchiesta sul fenomeno della mafia.\nAl congresso di partito dell'ottobre 2005 ha contrastato la mozione del segretario Gianni De Michelis e si \u00e8 schierato dalla parte di Bobo Craxi, sostenendo la necessit\u00e0 di dichiarare conclusa l'alleanza con la Casa delle Libert\u00e0.\nCos\u00ec, a febbraio 2006, ha partecipato alla scissione interna al Nuovo PSI aderendo alla nuova formazione politica denominata I Socialisti, alleata dell'Unione, che, per le elezioni 2006, lo ha ricandidato nella circoscrizione calabrese. Tuttavia i Socialisti non hanno ottenuto alcun seggio, in quanto non hanno superato gli sbarramenti previsti alla Camera e al Senato.\nHa ricoperto il ruolo di segretario regionale del partito calabrese de I Socialisti ed era stato indicato dal Presidente del partito come possibile sottosegretario in quota I Socialisti nel Governo Prodi. Conclusasi negativamente l'esperienza per il suo ingresso nel Governo Prodi e quella per l'unit\u00e0 socialista si ferma per 1 anno intero.\nOggi \u00e8 membro del direttivo regionale calabrese del PDL e collaboratore presso Palazzo Chigi. Nel 2010 tenta la corsa per uno scranno di consigliere regionale il fratello Pietro, gi\u00e0 sindaco per molti anni nel comune di nascita Casignana. Il fratello diventa primo dei non eletti per soli 70 voti ma nel 2013, dopo l'elezione dell'Onorevole Bilardi a Senatore della Repubblica grazie alla spinta dei 5.000 voti della Jonica andati alla lista Grande Sud dove Franco Crin\u00f2 era candidato al numero 3, Pietro Crin\u00f2 diventa Consigliere Regionale. Oggi Franco Crin\u00f2 \u00e8 ancora protagonista della vita politica calabrese grazie al successo delle regionali e alla costanza dimostrata dentro il centrodestra calabrese."}
{"id": "342998", "revid": "15732", "url": "https://it.wikipedia.org/wiki?curid=342998", "title": "Francesco Antonio Crin\u00f2", "text": ""}
{"id": "343005", "revid": "2074539", "url": "https://it.wikipedia.org/wiki?curid=343005", "title": "The Vaselines", "text": "I Vaselines sono un gruppo musicale scozzese fondato nel 1986 da Eugene Kelly e Frances McKee.\nStoria.\nIl duo formatosi ufficialmente nel 1986 tent\u00f2 una rapida scalata al successo ma non ottenendolo, seppur dopo appena una manciata di EP e un LP, i Vaselines decisero di sciogliersi 4 anni dopo, nel 1990.\nLa riscoperta dei Nirvana.\nAlcuni anni pi\u00f9 tardi, Kurt Cobain (allora leader dei Nirvana) li invit\u00f2 ad aprire il loro concerto a Edimburgo.\nCobain, oltre a eseguire dal vivo numerose volte la loro \"Jesus Want Me for a Sunbeam\" (inserita nell'album MTV Unplugged in New York), registr\u00f2 in studio anche due loro canzoni: \"Molly's Lips\" e \"Son of a Gun\".\nQuesti brani vennero inseriti poi nella raccolta \"Incesticide\".\nNonostante il successo delle cover dei Nirvana, che port\u00f2 i Vaselines a pubblicare la raccolta \"\", di nuovo la carriera del duo si interruppe.\nIl nuovo millennio.\nFrances McKee \u00e8 tornata al pubblico nel 2006, pubblicando il suo album solista \"Sunny Moon\", dalle influenze Indie, Rock e Alternative, ed iniziando un successivo tour per il quale ha ripreso la collaborazione nella band di Eugene Kelly.\nAnche Kelly, aveva pubblicato nello stesso anno il suo album solista intitolato \"Man Alive\".\nIl tour prevedeva quindi l'esecuzione dei brani dei Vaselines e dei rispettivi album solisti.\nNonostante album e tour, il ritorno della coppia \u00e8 rimasto ufficioso dal 2006 al 2008. La reunion viene resa ufficiale nel 2009, anno in cui vengono messi sotto contratto dalla Sub Pop Records, che offr\u00ec loro la possibilit\u00e0 di pubblicare il loro secondo disco. \nNel 2010 la band scozzese incide cos\u00ec l'album \"Sex with an X\" che, col successivo tour, segna il loro definitivo ritorno sulle scene musicali."}
{"id": "343017", "revid": "729019", "url": "https://it.wikipedia.org/wiki?curid=343017", "title": "Sojuz 20", "text": "Sojuz 20 \u00e8 la denominazione di una missione non equipaggiata della navicella spaziale Sojuz verso la stazione spaziale sovietica Saljut 4 (DOS 4). Si tratt\u00f2 del trentasettesimo volo nell'ambito del programma Sojuz sovietico nonch\u00e9 del terzo volo verso la predetta stazione spaziale.\nEquipaggio.\nnessuno\nMissione.\nLa Sojuz 20 era una capsula spaziale della serie Sojuz ulteriormente modificata nei confronti delle navicelle precedentemente impegnate (denominazione di costruzione oppure \"indice GRAU\" 11F615A9). Con questa missione non equipaggiata venne eseguito una revisione ed un controllo completo di tutti i sistemi e strumenti di bordo decisamente migliorati e la loro affidabilit\u00e0 e reazione a diverse situazioni di volo nello spazio. Tutta la missione venne eseguita in automatico. La capsula spaziale fu equipaggiata con una portata \"biologica\". Diversi organismi viventi vennero esposti per tre mesi allo stato di assenza di forza di gravit\u00e0.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "343047", "revid": "767487", "url": "https://it.wikipedia.org/wiki?curid=343047", "title": "Tre metri sopra il cielo (film)", "text": "Tre metri sopra il cielo \u00e8 un film del 2004, diretto dal regista Luca Lucini, tratto dal romanzo omonimo di Federico Moccia, uscito nelle sale il 12 marzo 2004.\nTrama.\nRoma. Stefano Mancini, detto \"Step\" e Fabrizia Gervasi detta \"Babi\" appartengono a due realt\u00e0 completamente diverse, nonostante entrambi appartengano a famiglie altolocate. Lei \u00e8 una studentessa modello, ha amici e corteggiatori e si divide tra casa, scuola e festicciole private d'\u00e9lite. Lui \u00e8 un teppista dal passato violento e pieno di rabbia a causa della separazione dei genitori, che trascorre il suo tempo tra corse clandestine in moto e scorribande con l'amico Pollo e altri amici della palestra. Il destino li porter\u00e0 a incontrarsi e a innamorarsi, sebbene Babi sia l'unica testimone dell'aggressione di Step a un pover'uomo a cui ha spaccato gli occhiali con una testata e intenda testimoniare contro il ragazzo. La loro storia decolla secondo la banale logica dell'alchimia tra opposti e dell'opposizione dei genitori di lei. Babi viene introdotta in un mondo che le \u00e8 sconosciuto, inizia a marinare la scuola, a studiare di meno e a cacciarsi nei guai ma sembra che nulla sia in grado di dividerla da Step. I due non sono mai stati innamorati prima, ma la vita violenta e sregolata condotta da Step far\u00e0 fare marcia indietro a Babi svariate volte sino a quando, in seguito alla morte del suo grande amico Pollo che a sua volta era fidanzato con Pallina, la migliore amica di Babi, decider\u00e0 di lasciarlo definitivamente.\nProduzione.\nCarmela Vincenti interpreta una docente, ruolo che aveva gi\u00e0 interpretato (come imitazione) nel suo film d'esordio \"Compagni di scuola\".\nLa moto utilizzata da Step nel film \u00e8 una \"Ghezzi-Brian Furia\", rara special d'autore creata su motore Moto Guzzi; \u00e8 immediatamente riconoscibile per i caratteristici due fari anteriori sovrapposti.\nQuando Babi vede per la prima volta la scritta \"Io e te tre metri sopra il cielo\", si trova nella strada che passa sotto Corso Francia a Roma. Il castello si trova a Santa Severa (Santa Marinella). Il ponte su cui Step scrive la celebre dedica \"Io e te tre metri sopra il cielo\" \u00e8 Ponte Flaminio.\nColonna sonora.\nIl 4 marzo 2004 viene pubblicato il CD contenente le tracce della colonna sonora del film.\nSequel.\nIl 9 marzo 2007 \u00e8 uscito nelle sale italiane il sequel del film intitolato \"Ho voglia di te\", tratto dall'omonimo libro.\nRemake.\nNel 2010 \u00e8 stato realizzato un remake del film, intitolato \"Tres metros sobre el cielo\". Il film \u00e8 una produzione spagnola diretta da Fernando Gonz\u00e1lez Molina ed interpretata da Mar\u00eda Valverde, Mario Casas, Nerea Camacho e Diego Mart\u00edn.\nIl film in Spagna nel primo weekend ha incassato 2.099.601 euro (323.515 spettatori). L'incasso totale in Spagna nel 2019 \u00e8 di 8.464.994,39 euro (1.331.895 spettatori), la produzione spagnola pi\u00f9 vista dell'anno 2010. Il film ha incassato complessivamente quasi 10 milioni di euro (9.881.471, 30 giugno 2011)."}
{"id": "343052", "revid": "1032083", "url": "https://it.wikipedia.org/wiki?curid=343052", "title": "Ente nazionale per l'aviazione civile", "text": "LEnte nazionale per l'aviazione civile (ENAC) \u00e8 l'autorit\u00e0 italiana di regolamentazione tecnica, certificazione e vigilanza nel settore dell'aviazione civile sottoposta al controllo del Ministero delle infrastrutture e dei trasporti.\n\u00c8 un ente pubblico non economico dotato di autonomia regolamentare, organizzativa, amministrativa, patrimoniale, contabile e finanziaria.\nStoria.\nNel 1997 il governo italiano emana il decreto legislativo n. 250&lt;ref name=\"DLGS250/1997\"&gt;Decreto legislativo n\u00ba 250 del 25 luglio 1997 su www.parlamento.it.&lt;/ref&gt;, che riunisce in ENAC le competenze e le funzioni del Registro aeronautico italiano, della Direzione generale dell'aviazione civile del Ministero dei Trasporti e della Navigazione e dell'Ente nazionale della gente dell'aria.\nDal 1997 in poi la normativa specifica ha subito molteplici modifiche, stralci, integrazioni e innovazioni all'impianto previsionale del decreto istitutivo dell'Ente, la cui analisi va quindi integrata sia con quella delle circolari e dei regolamenti, parimenti disponibili sul sito Internet dell'ENAC, sia con il dettato del nuovo Codice della navigazione.\nMolte delle competenze dell'ENAC sono oggi progressivamente trasferite all'European Aviation Safety Agency e presumibilmente i compiti dell'ENAC saranno pi\u00f9 di carattere limitato e regionale.\nDal 1 luglio 2021 \u00e8 presieduto da Perluigi Di Palma.\nCompetenze.\nL'articolo 2 del decreto istitutivo 250/1997 sanciva che l'ENAC:\nRecita l'articolo 687 del Codice della Navigazione\nCorrezioni e integrazioni sono state recentemente apportate al Codice della navigazione dal decreto legislativo n\u00ba 151 del 15 marzo 2006, \"Disposizioni correttive ed integrative al decreto legislativo 9 maggio 2005, n. 96, recante la revisione della parte aeronautica del codice della navigazione\", pubblicato nella Gazzetta Ufficiale n. 88 del 14 aprile 2006.\nL\u2019ente rappresenta l'Italia nelle maggiori organizzazioni internazionali dell'aviazione civile, come l'International Civil Aviation Conference (ICAO), la European Civil Aviation Conference, la European Aviation Safety Agency ed EUROCONTROL, con le quali ha continui rapporti di confronto e collaborazione e nelle quali riveste anche posizioni di leadership.\nComposizione dell'ENAC.\nGli organi dell'ENAC sono: presidente, consiglio di amministrazione, collegio dei revisori dei conti e direttore generale, tutti scelti tra soggetti aventi particolare capacit\u00e0 ed esperienza riferite al trasporto aereo e all'aviazione civile. L'iter di nomina del presidente prevede la designazione da parte del Consiglio dei ministri su proposta del ministro dei Trasporti, e quindi il parere delle commissioni Trasporti della Camera dei deputati e del Senato ed infine il decreto di nomina del presidente della Repubblica. Il direttore generale (coadiuvato da un vice direttore generale nominato dal consiglio di amministrazione su proposta del presidente e del consiglio di amministrazione) \u00e8 nominato con decreto del presidente del Consiglio dei ministri. Per la nomina del collegio dei revisori dei conti, costituito da un presidente e due membri, si provvede con un decreto del Ministro delle infrastrutture e dei trasporti. L'attuale struttura dell'ENAC \u00e8 stata fissata dalla disposizione organizzativa del direttore generale n\u00ba 22/DG del 18 marzo 2010.\nStrutture.\nL'ENAC opera con 20 strutture organizzative:\nPersonale.\nL'ENAC ha, nel complesso, un organico di circa 1.000 unit\u00e0, di cui cento ingegneri ed una ventina gli ispettori di volo, piloti con diversi anni di esperienza presso operatori aerei.\nAttivit\u00e0 dell'ENAC.\nNell'istituire l'ENAC il legislatore ha riservato al Ministero delle infrastrutture e dei trasporti le seguenti competenze:\nIl mandato istituzionale dell'ENAC prevede:\nCon sede centrale a Roma, l'ENAC \u00e8 rappresentato, nei maggiori aeroporti italiani, dalle Direzioni Aeroportuali (Nord-Ovest, Milano Malpensa, Lombardia, Nord-Est, Emilia-Romagna, Toscana, Regioni Centro, Campania, Puglia-Basilicata, Calabria, Sardegna, Sicilia Occidentale, Sicilia Orientale).\nUlteriori obiettivi dell'ENAC sono la garanzia della qualit\u00e0 dei servizi resi all'utente e la tutela dei diritti del passeggero. Seguendo le indicazioni dell'Unione europea, l'ENAC ha redatto la \"Carta dei diritti del passeggero\" e la \"Carta dei servizi dei gestori aeroportuali\". Nella Carta dei diritti del passeggero \u00e8 raccolta in un testo unico la normativa vigente a livello nazionale, comunitario ed internazionale sulle forme di tutela rivendicabili oggi dal passeggero, in caso di disservizi, mentre la Carta dei servizi dei gestori aeroportuali definisce gli standard qualitativi minimi che devono essere osservati da ciascuno degli operatori aeroportuali nei servizi forniti ai passeggeri."}
{"id": "343055", "revid": "15756", "url": "https://it.wikipedia.org/wiki?curid=343055", "title": "J-Curve", "text": "La J-Curve illustra l'effetto della illiquidit\u00e0 di un fondo di private equity sul suo NAV (Net Asset Value). Tracciando un grafico, rispetto al tempo, del ritorno del NAV annualizzato di un fondo di private equity (dal momento del lancio alla fine), si evidenzia una curva a \"J\": l'effetto J Curve.\nLa consuetudine di spesare le management fee e i costi di avviamento sul fondo crea un disallineamento dal valore di libro in aggiunta al fatto che gli investimenti \"in perdita\" manifestano i loro impatti prima (in senso temporale) dell'incasso dei proventi degli investimenti migliori, che devono essere mantenuti al costo storico e non prospettico in quanto illiquidi (international Venture Capital Association guidelines): il risultato \u00e8 che un fondo avr\u00e0 rendimenti negativi nei primi anni di vita (3-4 anni) per poi crescere esponenzialmente negli anni seguenti\nDopo circa 3 anni, si possono iniziare ad avere indicazioni sulla qualit\u00e0 (tasso interno di rendimento o IRR) del fondo.\nL'effetto J-Curve \u00e8 generalmente inferiore (2 anni) per i fondi di buyout rispetto ai fondi di venture capital e development capital (3-4 anni).\nL'analisi dell'effetto J-Curve \u00e8 un importante per i fondi di secondario, fondi specializzati nel comperare da investitori quote di fondi di private equity.\nBilancia commerciale.\nLa J-Curve \u00e8 utile per spiegare anche la condizione di Marshall-Lerner; infatti, in caso di deprezzamento del tasso di cambio, si ha il cosiddetto effetto J-Curve. Nel breve periodo il deprezzamento del tasso di cambio induce il peggioramento della bilancia commerciale in quanto si manifesta solo l'effetto prezzo, mentre l'effetto quantit\u00e0 tende ad essere nullo. Questo \u00e8 dovuto al fatto che nella realt\u00e0 i consumatori e i produttori reagiscono alle variazioni dei prezzi sulle IM e delle EX in tempi differenti rispetto alle variazioni dei tassi di cambio, di conseguenza le quantit\u00e0 scambiate rimangono per un certo periodo immutate. Nel lungo termine l'effetto quantit\u00e0 si manifesta con intensit\u00e0 crescente e riesce a produrre un incremento delle quantit\u00e0 esportate e una diminuzione delle IM. Questo fa s\u00ec che nel lungo periodo la bilancia commerciale migliori."}
{"id": "343074", "revid": "4", "url": "https://it.wikipedia.org/wiki?curid=343074", "title": "Howell il Buono", "text": ""}
{"id": "343079", "revid": "226458", "url": "https://it.wikipedia.org/wiki?curid=343079", "title": "Vivaldo", "text": ". \nOrigine e diffusione.\n\u00c8 un nome di tradizione francone, la cui etimologia per\u00f2 \u00e8 incerta; come la maggioranza dei nomi germanici \u00e8 composto da due elementi, di cui il primo \u00e8 forse \"wiw\" (\"combattimento\"), mentre il secondo \u00e8 identificabile con una certa sicurezza in \"wald\" (\"potenzia\", \"dominio\"); alternativamente, potrebbe derivare da una contrazione di Villibaldo. \u00c8 possibile che sia stato successivamente associato paretimologicamente al latino \"vivere\".\n\u00c8 documentato nelle forme latina \"Vivaldus\" e \"Vivardus\" dal 1156, ed \u00e8 sostenuto dal culto verso il beato Vivaldo, attestandosi principalmente in Toscana, Emilia-Romagna e, pi\u00f9 sparsamente, nell'Italia centro-settentrionale; parte della sua diffusione, in particolare relativamente alla forma \"Vivaldi\", \u00e8 dovuta al prestigio del musicista settecentesco Antonio Vivaldi e dei due navigatori genovesi Ugolino e Vadino Vivaldi.\nOnomastico.\nL'onomastico si pu\u00f2 festeggiare il 1\u00ba maggio in memoria del beato Vivaldo da San Gimignano, terziario francescano ed eremita presso Montaione."}
{"id": "343087", "revid": "226458", "url": "https://it.wikipedia.org/wiki?curid=343087", "title": "Vivenzio (nome)", "text": "Origine e diffusione.\nDeriva dal \"cognomen\" latino \"Viventius\", che, tratto dall'aggettivo \"vivens\", significa letteralmente \"vivente\", \"che \u00e8 vivo\", \"che ha tanta vitalit\u00e0\" (in maniera analoga ai nomi Vitale, Viviano e Vivo).\nOnomastico.\nL'onomastico si pu\u00f2 festeggiare il 13 gennaio in memoria di san Vivenzio, confessore a Vergy e vescovo di Blera, oppure il 4 agosto in ricordo di un altro san Vivenzio martire nel Maine, o ancora il 12 luglio in onore di san Vivenziolo, vescovo di Lione."}
{"id": "343097", "revid": "1833487", "url": "https://it.wikipedia.org/wiki?curid=343097", "title": "Vladimiro", "text": "Origine e diffusione.\nDeriva dal nome in Antico slavo ecclesiastico \"Vladimiru\", che \u00e8 composto da un primo elemento proveniente da \"vlasti\" o \"volod\", \"governare\" (presente anche nei nomi Ladislao e Vsevolod) e da un secondo elemento che viene ricondotto a diverse parole, fra cui \"miru\" o \"mir\", \"pace\" ma anche \"mondo\" (comune a molti altri nomi, come Dragomir, Radomir e Miroslavo) oppure \"mer\", \"grande\", \"famoso\". Il significato viene quindi indicato rispettivamente con \"governo della pace\" (o \"pace che governa\"), \"governo del mondo\" o \"governare con grandezza\".\nAltre interpretazioni lo indicano come proveniente dalla lingua germanica, da \"Valdomar\" o \"Waldemar\", composto da \"walt\", \"potenza\", e \"mar\" o \"meri\", \"celebre\". Il significato sarebbe quindi \"potenza celebre\" o \"celebre re\". Alcune identificano per\u00f2 lo stesso \"Waldemar\" come un derivato germanico di Vladimir, e quindi col medesimo significato.\nIn Italia rappresenta una ripresa ottocentesca dal russo Vladimir. La grafia con la W non ha riscontro in nessuna lingua slava, salvo il polacco \"W\u0142odzimierz\", comunque non pertinente.\nOnomastico.\nL'onomastico viene festeggiato il 15 luglio in ricordo di san Vladimiro di Kiev principe della Rus' di Kiev, patrono dell'URSS, morto nel 1015."}
{"id": "343105", "revid": "2014155", "url": "https://it.wikipedia.org/wiki?curid=343105", "title": "Valdemaro", "text": "Origine e diffusione.\nSi tratta di un derivato germanico di Vladimiro; pu\u00f2 anche basarsi sul nome germanico \"Waldomar\", composto dalle radici \"wald\" (o \"walda\", \"potere\", \"dominio\") e \"meri\" (o \"maru\", \"illustre\", \"famoso\") - quindi \"glorioso re\" - elementi che comunque sono imparentati con quelli slavi che formano Vladimiro.\nVenne introdotto nel XII secolo in Scandinavia dal re danese Valdemaro I, che aveva ricevuto tale nome in onore di un antenato della sua madre ucraina, Ingeborg. In Italia, \u00e8 distribuito soprattutto al Centro-Nord, in particolare in Toscana.\nOnomastico.\nL'onomastico viene festeggiato il 15 luglio in memoria di san Vladimir I di Kiev, principe ed evangelizzatore della Russia, chiamato anche Valdemaro."}
{"id": "343109", "revid": "2153076", "url": "https://it.wikipedia.org/wiki?curid=343109", "title": "Ballbreaker", "text": "Ballbreaker \u00e8 il tredicesimo album in studio degli AC/DC, pubblicato il 26 Settembre 1995 e prodotto da Rick Rubin.\nI tre singoli che vennero estratti da quest'album sono \"Hard as a Rock\", \"Cover You in Oil\" e \"Hail Caesar\". \"Ballbreaker\" \u00e8 il primo disco della band dopo 5 anni, e vede l'avvicendamento tra Chris Slade e Phil Rudd alla batteria, che torna dopo i seri diverbi avuti con Malcolm Young nel 1983.\nL'album raggiunse la prima posizione in Svizzera, Svezia, Finlandia ed Australia, la seconda in Austria e Nuova Zelanda, la quarta in Norvegia, Germania e nella Billboard 200 e la sesta nella Official Albums Chart."}
{"id": "343119", "revid": "226458", "url": "https://it.wikipedia.org/wiki?curid=343119", "title": "Varo (nome)", "text": "Origine e diffusione.\nContinua l'antico nome latino \"Varus\", basato sull'omonimo aggettivo che indicava chi aveva le gambe storte (ossia \"vare\"); alternativamente, avrebbe anche potuto derivare dal termine \"varius\", che denotava invece una pelle chiazzata di efelidi.\nInoltre, ad oggi pu\u00f2 anche costituire un ipocoristico di Alvaro."}
{"id": "343122", "revid": "640277", "url": "https://it.wikipedia.org/wiki?curid=343122", "title": "Marc Aaronson", "text": "Aaronson studi\u00f2 al California Institute of Technology dove consegu\u00ec un BSc nel 1972. Complet\u00f2 nel 1977 un Ph.D. con una dissertazione sull'apertura fotometrica quasi a infrarossi delle galassie. Successivamente lavor\u00f2 come professore associato di astronomia all'Universit\u00e0 dell'Arizona. Aaronson e Jeremy Mould vinsero il premio George Van Biesbroeck nel 1981 e il premio Newton Lacy Pierce Prize per l'astronomia nel 1984 dall'American Astronomical Society.\nI suoi lavori si concentrarono in tre campi: la determinazione della costante di Hubble H0, utilizzando la relazione di Tully-Fisher, lo studio di stelle al carbonio e la distribuzione di velocit\u00e0 delle stelle nelle galassie nane sferoidali.\nAaronson mor\u00ec in un tragico incidente avvenuto la sera del 30 aprile 1987 nella cupola del Telescopio Mayall dell'Osservatorio Nazionale di Kitt Peak. Aaronson mor\u00ec schiacciato dallo sportello che conduceva al ballatoio esterno quando una scala, collegata alla cupola girevole, lo fece chiudere di colpo su di lui. Un interruttore posto sullo sportello spegneva automaticamente il motore che faceva ruotare la cupola ma questa continu\u00f2 a girare per inerzia consentendole cos\u00ec di colpire lo sportello. Gli osservatori non avrebbero dovuto aprire lo sportello mentre la cupola era in movimento, proprio per questo possibilie pericolo dovuto ad un errore di progettazione che fu corretto subito dopo l'incidente accorciando la scala e ridisegnando lo sportello.\nL'asteroide 3277 Aaronson \u00e8 stato cos\u00ec chiamato in suo onore."}
{"id": "343129", "revid": "110157", "url": "https://it.wikipedia.org/wiki?curid=343129", "title": "Alvaro", "text": "Origine e diffusione.\nDeriva dal nome spagnolo \"\u00c1lvaro\", a sua volta da un nome germanico la cui identificazione \u00e8 per\u00f2 dibattuta.\nEra assai diffuso nella penisola iberica durante il Medioevo, e poi grazie a un dramma di \u00c1ngel de Saavedra intitolato \"Don Alvaro o La forza del destino\"; Giuseppe Verdi adatt\u00f2 il dramma in un'opera lirica nel 1862, \"La forza del destino\", grazie alla quale il nome divenne assai popolare anche in Italia; curiosamente nella trasposizione, forse per un errore, l'accento fu spostato sulla penultima sillaba, secondo l'uso pi\u00f9 consueto nella lingua italiana. Va detto comunque che il nome era gi\u00e0 utilizzato nella penisola italiana, probabilmente grazie alla dominazione spagnola, ed era stato usato per uno dei personaggi della commedia di Carlo Goldoni del 1748 \"La vedova scaltra\".\nDiffuso in tutta l'Italia centro-settentrionale, \u00e8 particolarmente accentrato in Toscana, anche nella forma femminile Alvara, e nel Lazio. \u00c8 usato anche come cognome.\nOnomastico.\nL'onomastico si pu\u00f2 festeggiare in memoria di diversi beati, alle date seguenti:"}
{"id": "343146", "revid": "47767", "url": "https://it.wikipedia.org/wiki?curid=343146", "title": "Venere (nome)", "text": "Origine e diffusione.\nRiprende il nome della dea romana della bellezza, Venere, assimilata alla greca Afrodite, alla quale \u00e8 intitolato il secondo pianeta del sistema solare. Etimologicamente, il nome \u00e8 tratto direttamente dal latino \"venus\" (plurale \"veneres\") che significa \"amore\", \"desiderio sessuale\", \"bellezza\" (termine a cui risale anche il nome Venusto); alcune fonti lo riconducono invece ad una radice protolatina da cui deriva anche il verbo \"veneror\" (\"venerare\", \"riverire\").\nIl nome Venerio \u00e8 un teoforico derivato da Venere. In Italia il nome \u00e8 pi\u00f9 frequente al Nord e al Centro, specie in Emilia-Romagna; in Sicilia il nome, e i suoi diminitivi, sono invece da considerarsi varianti di Venera.\nOnomastico.\nIl nome \u00e8 adespota, ovvero non \u00e8 portato da alcuna santa. L'onomastico ricade pertanto il 1\u00ba novembre, giorno di Ognissanti."}
{"id": "343154", "revid": "767487", "url": "https://it.wikipedia.org/wiki?curid=343154", "title": "Verbena (nome)", "text": "Origine e diffusione.\nNome di scarsa diffusione che richiama il fiore della verbena, e fa quindi parte di quell'ampia schiera di nomi augurali tratti dal mondo floreale, come Iris, Laura, Rosa e via dicendo.\nIl nome di questa pianta deriva dal latino \"verbena\", che originariamente indicava foglie o rametti di varie piante (oltre alla verbena anche ulivo, alloro e mirto) che venivano utilizzati per cerimonie religiose dai Romani. L'etimologia \u00e8 dibattuta: secondo alcune fonti va fatto risalire ai termini celtici \"fer\" (\"scacciare\") e \"faen\" (\"piede\"), per la sua propriet\u00e0 di prevenire i calcoli renali, oppure al latino \"herba veneris\", ossia \"erba di Venere\", per delle presunte propriet\u00e0 afrodisiache; altre fonti ancora lo riconducono direttamente alla radice protoindoeuropea \"werb\", \"piegare\".\n\u00c8 accentrato al centro e al nord d'Italia.\nOnomastico.\nIl nome \u00e8 adespota, in quanto non \u00e8 portato da alcuna santa. L'onomastico si pu\u00f2 festeggiare ad Ognissanti, che ricorre il 1\u00ba novembre."}
{"id": "343158", "revid": "729019", "url": "https://it.wikipedia.org/wiki?curid=343158", "title": "Sojuz 21", "text": "Sojuz 21 \u00e8 la denominazione di una missione della navicella spaziale Sojuz verso la stazione spaziale sovietica Saljut 5 (ALMAZ 3). Si tratt\u00f2 del ventesimo volo equipaggiato di questa capsula, del trentottesimo volo nell'ambito del programma Sojuz sovietico nonch\u00e9 del primo volo equipaggiato verso la predetta stazione spaziale.\nMissione.\nSi tratt\u00f2 di una missione eseguita principalmente per testare la stazione spaziale di carattere militare. Fecero parte dei vari esperimenti condotti durante la missione l'osservazione della Terra mediante uno spettrografo manuale, la registrazione di immagini fotografiche usando diverse pellicole in bianco e nero o a colori, '\u2019uso di un telescopio a raggi infrarossi, collegamenti via radio per la trasmissione di notizie fuori dal raggio d'azione delle stazioni di contatto a terra grazie all'uso di un satellite artificiale del tipo Molnija, nonch\u00e9 esperimenti per la navigazione autonoma della stazione mediante l'aiuto del sistema astrometrico. L'equipaggio si trov\u00f2 a bordo della stazione spaziale esattamente in concomitanza con la manovra militare dell'Armata Rossa eseguita in Siberia denominata \"Sibir\". I cosmonauti dovettero osservare tale manovra militare dalla stazione spaziale per accertare l'affidabilit\u00e0 della stazione stessa per il suo impegno di carattere militare, cio\u00e8 per un eventuale uso quale stazione di spionaggio. Non venne comunque tralasciato di eseguire degli esperimenti di base per ottenere risultati relativi a questioni medico-biologiche collegate alla permanenza prolungata nello spazio. Tra queste bisogna particolarmente evidenziare le ricerche effettuate su Guppy (piccoli pesciolini portati nello spazio in un apposito acquario), i tentativi di seminazione con delle piante e l'esperimento chiamato \"Levkoje\" per la misurazione del volume del cuore. Inoltre vennero eseguiti degli esperimenti per lo sviluppo artificiale di cristalli, un collegamento via TV con un istituto scolastico, nonch\u00e9 delle osservazioni solari. Siccome non fu raggiunta una durata di questa missione paragonabile con la durata di precedenti voli, si mormora e si specula su eventuali ragioni che hanno comportato un'interruzione della missione con rientro a terra in anticipo sui piani di volo. Queste speculazioni vanno da gas tossici che si sarebbero sviluppati all'interno della stazione spaziale in seguito ad un incendio fino a problemi di carattere psichico (\"malattia dello spazio\" o nostalgia di casa del cosmonauta \u017dolobov) che sarebbero stati causa dell'interruzione.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "343161", "revid": "767487", "url": "https://it.wikipedia.org/wiki?curid=343161", "title": "Kichij\u014dji", "text": " \u00e8 un quartiere della citt\u00e0 di Musashino, conurbata in Tokyo (Giappone). La stazione ferroviaria omonima serve l'area tramite la linea Ch\u016b\u014d. Kichij\u014dji ha il suo cuore nella zona commerciale attraversata dalla \"Sun Road\", una strada coperta che si estende verso nord dalla stazione. Pulita, ben organizzata e ricca di negozi, la zona ha una spiccata vocazione giovanile, artistica e controculturale.\nA sud della stazione di Kichij\u014dji si trova il parco di Inokashira, sorgente del fiume Kanda. In primavera il parco diventa uno dei punti prediletti per l\"'hanami\", la contemplazione della fugace fioritura dei ciliegi.\nA met\u00e0 della \"Sun Road\" sorge un tempio buddhista con cimitero e nell'estremo nord della strada sorgono alcuni templi shintoisti.\nAttorno alla stazione sorgono ristoranti, bar, \"izakaya\" e altri locali che animano la vita notturna del quartiere. A est della stazione si trova probabilmente il pi\u00f9 vasto quartiere a luci rosse sulla linea Ch\u016b\u014d fra Tachikawa e Shinjuku, con love hotel e hostess bar.\nKichij\u014dji viene considerato, secondo alcuni sondaggi, uno dei migliori quartieri residenziali di Tokyo.\nNel quartiere di Kichij\u014dji \u00e8 anche ambientato il celebre anime \"Great Teacher Onizuka\", nonch\u00e9 un pezzo del libro \"Norwegian Wood\"."}
{"id": "343168", "revid": "1573940", "url": "https://it.wikipedia.org/wiki?curid=343168", "title": "Poecile palustris", "text": "La cincia bigia (\"Poecile palustris\" ()) \u00e8 un piccolo uccello passeriforme appartenente alla famiglia dei Paridi.\nDescrizione.\nIl piumaggio \u00e8 castano sul dorso, sulle ali e la coda, pi\u00f9 chiaro sull'addome con un caratteristico cappuccio nero e guance bianche.\nBiologia.\nRiproduzione.\nTra aprile e giugno la cincia bigia nidifica soprattutto nelle cavit\u00e0 preesistenti dei tronchi, utilizzando muschio, peli di lepri e di conigli selvatici. Vengono deposte 7-10 uova covate per circa 15 giorni.\nI genitori si occupano entrambi dei piccoli fino alla completa autosufficienza.\nAlimentazione.\nCome tutte le cince anche la cincia bigia \u00e8 un insettivoro. Integra comunque la dieta con piccoli frutti, semi e miele.\nCanto.\nLa cincia bigia emette un \u201cptciu\u201d nasale ben squillante, ripetuto pi\u00f9 volte.\nDistribuzione e habitat.\nDiffusa in tutta Europa, vive prevalente nei querceti e nei boschi di caducifoglie in generale. Non \u00e8 difficile per\u00f2 incontrarla nei parchi e giardini, soprattutto durante la stagione invernale."}
{"id": "343170", "revid": "226458", "url": "https://it.wikipedia.org/wiki?curid=343170", "title": "Veturio", "text": "Origine e diffusione.\nNome di scarsa diffusione, che deriva dall'antico gentilizio romano \"Veturius\", tipico della \"gens Veturia\". Dall'etimologia incerta, potrebbe essere correlato al latino \"vetulus\" (\"vecchietto\") oppure a un qualche nome etrusco a cui risale anche il toponimo di Vetulonia.\nIn alcuni casi, specie per le varianti \"Vetulio\" e \"Vetulo\", pu\u00f2 anche costituire una variante di Vitulio (da \"vitulus\", \"vitello\").\nOnomastico.\nL'onomastico si pu\u00f2 festeggiare il 17 luglio in memoria di san Veturio, uno dei martiri scillitani."}
{"id": "343173", "revid": "1610933", "url": "https://it.wikipedia.org/wiki?curid=343173", "title": "Cincia bigia", "text": ""}
{"id": "343179", "revid": "47767", "url": "https://it.wikipedia.org/wiki?curid=343179", "title": "Vico (nome)", "text": ""}
{"id": "343188", "revid": "69794", "url": "https://it.wikipedia.org/wiki?curid=343188", "title": "Ludovico", "text": "Origine e diffusione.\nAl pari di Aloisio, Alvise, Aligi e Clodoveo, si tratta di una forma allotropa di Luigi; \u00e8 quindi un nome di origine germanica, di tradizione francone, composto da \"hloda\" (generalmente interpretato come \"gloria\", \"fama\" o \"famoso\") e \"wig\" (\"battaglia\").\nGrazie al prestigio di diversi sovrani e al culto di alcuni santi che lo portarono, \u00e8 diffuso in quasi tutta Italia, dal settentrione fino alla Campania.\nOnomastico.\nL'onomastico si pu\u00f2 festeggiare in memoria di pi\u00f9 santi e beati, alle date seguenti:"}
{"id": "343191", "revid": "115446158", "url": "https://it.wikipedia.org/wiki?curid=343191", "title": "Vilfredo", "text": "Origine e diffusione.\nRappresenta la ripresa di un antico nome medioevale, \"Wilfridus\", derivato dall'anglosassone \"Wilfri\u00f0\" (o dall'imparentato germanico \"Willifrid\"). \u00c8 composto da \"will\" (\"volont\u00e0\", \"volere\"), e \"fri\u00f0\" (\"pace\"), quindi \"che desidera la pace\".\nLa forma inglese, \"Wilfred\", si rarific\u00f2 con la conquista normanna, ma venne riportata in uso durante il XIX secolo.\nOnomastico.\nL'onomastico si pu\u00f2 festeggiare il 24 aprile in memoria di san Vilfrido, vescovo di York. Si ricorda con questo nome anche il santo Wilfrido della Gherardesca, monaco longobardo, commemorato il 15 febbraio."}
{"id": "343193", "revid": "47767", "url": "https://it.wikipedia.org/wiki?curid=343193", "title": "Vivante", "text": ""}
{"id": "343205", "revid": "120515336", "url": "https://it.wikipedia.org/wiki?curid=343205", "title": "Vivo (nome)", "text": "Origine e diffusione.\nSi tratta di un nome dal significato chiaro e augurale (\"vivo\", \"vivente\"), dal latino \"vivere\" (di identifico significato in italiano); \u00e8 quindi connesso, per etimologia, ai nomi Vitale, Vivenzio e Viviano (di cui pu\u00f2 talvolta rappresentare un ipocoristico). \nLa variante femminile \"Vivetta\" \u00e8 stata resa celebre dalla protagonista dell'opera di Alphonse Daudet \"L'Arl\u00e9sienne\", ripresa poi da Francesco Cilea ne \"L'Arlesiana\".\nOnomastico.\nIl nome non \u00e8 portato da alcun santo, ed \u00e8 quindi adespota; l'onomastico si pu\u00f2 eventualmente festeggiare il 1\u00ba novembre, festa di Ognissanti."}
{"id": "343209", "revid": "226458", "url": "https://it.wikipedia.org/wiki?curid=343209", "title": "Vicinio", "text": ". \nOrigine e diffusione.\nNome dalla scarsissima diffusione, accentrato in Romagna, dove si venera san Vicinio; il nome, dal latino ecclesiastico \"Vicinius\", \u00e8 di origine incerta: potrebbe derivare da una deformazione di Vinicio oppure di Vicino, un nome augurale basato sul latino \"vicinus\" (\"vicino\").\nOnomastico.\nL'onomastico ricorre il 28 agosto in memoria di san Vicinio, vescovo di Sarsina."}
{"id": "343223", "revid": "226458", "url": "https://it.wikipedia.org/wiki?curid=343223", "title": "Vezio (nome)", "text": "Origine e diffusione.\nDa una parte, pu\u00f2 rappresentare un ipocoristico del nome Elvezio. Tuttavia questo nome pu\u00f2 anche avere origini pi\u00f9 lontane: alcune fonti lo riconducono al nome latino \"Vetius\", basato su \"vetus\" (\"anziano\", \"vecchio\"), altre ad un altro nome latino, continua il nome latino \"Vettius\" o \"Vectius\", di incerta interpretazione, risalente forse al verbo \"vehere\" (\"trasportare\").\nAlla sua diffusione (comunque scarsa) ha contribuito, anche se solo in piccola parte, il culto verso il santo cos\u00ec chiamato.\nOnomastico.\nL'onomastico si pu\u00f2 festeggiare il 2 giugno in memoria di san Vezio, detto \"Epagato\", martire a Lione con diversi altri compagni sotto Marco Aurelio."}
{"id": "343237", "revid": "1543377", "url": "https://it.wikipedia.org/wiki?curid=343237", "title": "Trachemys venusta", "text": "La tartaruga scivolatrice mesoamericana orientale (Trachemys venusta ()) \u00e8 una testuggine appartenente alla famiglia degli emididi.\nDistribuzione e habitat.\nDiffusa lungo la costa Atlantica del Mesoamerica. I loro habitat preferiti sono i laghi, gli stagni e i fiumi dal corso d'acqua lento e fangoso con abbondanza di piante acquatiche. D'estate al prosciugarsi delle pozze d'acqua scavano delle buche nel fango o si riparano nei boschi o nell'erba alta.\nDescrizione.\nMorfologicamente molto simile alla \"Trachemys scripta\" se ne differenzia per la taglia pi\u00f9 grande (le femmine possono raggiungere i 48\u00a0cm), per una sottile linea gialla che si diparte dalla base del collo e per il carapace ornato con maggiore ricchezza di colori e disegni labirintici concentrici. Il riconoscimento del sesso avviene attraverso l'individuazione dei caratteri sessuali secondari. La coda del maschio \u00e8 lunga, robusta e grossa alla base, il piastrone \u00e8 leggermente concavo e il carapace appiattito. La femmina ha coda e unghie pi\u00f9 corte e carapace bombato.\nComportamento.\nRiproduzione.\nI maschi durante il corteggiamento adottano la tipica ritualit\u00e0 delle \"Trachemys\" continentali meso- e sudamericane, ondeggiando la testa innanzi al muso della femmina in un piano verticale.\nLe deposizioni delle uova avvengono tra aprile e luglio con schiuse tra luglio e settembre. Alla nascita il carapace dei giovani esemplari \u00e8 lungo intorno ai 3\u00a0cm ed \u00e8, rispetto agli adulti, pi\u00f9 arcuato e con colorazione pi\u00f9 brillante.\nAlimentazione.\nLe tartarughe del genere \"Trachemys\" sono onnivore e da adulte si cibano di piante acquatiche, di piccoli invertebrati e vertebrati.\nI giovani esemplari sono prevalentemente carnivori.\nTerrariofilia.\nLe \"T. venusta\" sono tartarughe acquatiche che hanno bisogno di una temperatura dell'acqua tra i 26-30 gradi. Per mantenerle sane bisogna disporre una lampada UV che mantiene duro e resistente il carapace."}
{"id": "343245", "revid": "287204", "url": "https://it.wikipedia.org/wiki?curid=343245", "title": "Ferdinando Fontana", "text": "Biografia.\nNato in una famiglia di artisti - sia il padre Carlo che il fratello Roberto furono pittori - a sette anni entr\u00f2 nel collegio dei Barnabiti, per passare poi al collegio Zambelli. Ancora giovane, dovette abbandonare gli studi a causa della morte della madre, per provvedere a s\u00e9 e a due sorelle minori.\nIn questo periodo svolse i mestieri pi\u00f9 umili, finch\u00e9 fu assunto al \"Corriere di Milano\" come correttore di bozze. Fu cos\u00ec che Fontana entr\u00f2 in contatto col mondo del giornalismo e delle lettere.\nEsponente della seconda Scapigliatura, fu uno scrittore molto versatile: oltre alle commedie e ai libretti scrisse poesie, anche in dialetto, libri di viaggi e fu un apprezzato giornalista, tra l'altro del \"Corriere della Sera\". Tra il 1878 e il 1879 fu corrispondente da Berlino per la \"Gazzetta Piemontese\" (oggi \"La Stampa\").\nConvinto e acceso socialista, partecip\u00f2 ai moti milanesi del 1898. A causa delle repressioni che ne seguirono dovette rifugiarsi in Svizzera (a Montagnola, nei pressi di Lugano, fu ospitato in una casa architettonicamente molto originale che divenne pi\u00f9 tardi la dimora dello scrittore Hermann Hesse). Rimase in Ticino fino alla morte, riducendo drasticamente la sua attivit\u00e0 letteraria e conducendo una vita modestissima.\nScrisse due commedie in lingua lombarda (dialetto milanese): \"La Pina Madamin\" e \"La Stat\u00f4a del sci\u00f4r Incioda\", che ottennero un notevole successo e che furono interpretate da Edoardo Ferravilla, ritenuto il pi\u00f9 grande comico del teatro milanese.\nDurante il suo periodo milanese scrisse diversi libretti, due dei quali per Alberto Franchetti, oltre a quelli gi\u00e0 ricordati per \"Le Villi\" e \"Edgar\" di Puccini, libretti che si contraddistinguono per un fantasmagorico senso teatrale.\nTradusse inoltre in italiano numerose operette, tra cui \"La vedova allegra\" e \"Il conte di Lussemburgo\" di Leh\u00e1r.\nTesti per musica.\nQuando non diversamente indicato, si tratta di libretti d'opera."}
{"id": "343258", "revid": "110157", "url": "https://it.wikipedia.org/wiki?curid=343258", "title": "Cosetta", "text": "Origine e diffusione.\n\u00c8 un adattamento italiano del nome francese \"Cosette\", creato da Victor Hugo per un personaggio del suo romanzo \"I miserabili\"; \u00e8 basato sul francese \"chosette\", letteralmente \"cosetta\", \"piccola cosa\" (da \"chose\", \"cosa\", \"oggetto\"); per la precisione, nel romanzo si tratta di un soprannome, in quanto il nome reale di quel personaggio \u00e8 \"Euphrasie\".\nOnomastico.\nNon esistono sante che portano questo nome, che quindi \u00e8 adespota. L'onomastico pu\u00f2 essere festeggiato in occasione di Ognissanti, il 1\u00ba novembre."}
{"id": "343261", "revid": "1573940", "url": "https://it.wikipedia.org/wiki?curid=343261", "title": "Poecile montanus", "text": "La cincia bigia alpestre (\"Poecile montanus\" ()) \u00e8 un piccolo uccello passeriforme della famiglia dei Paridi.\nDescrizione.\nEstremamente simile alla cincia bigia (\"Poecile palustris\"). Nel XIX secolo sono comunque state riconosciute e separate come due specie distinte. \nLa testa \u00e8 leggermente pi\u00f9 rotonda e larga, dando l'impressione che l'uccellino non abbia il collo.\nIl piumaggio \u00e8 castano scuro sul dorso e le ali, mentre il ventre \u00e8 pi\u00f9 chiaro. Il cappuccio nero e le guance bianche sono la sua caratteristica.\nBiologia.\nRiproduzione.\nIl nido viene costruito all'interno di cavit\u00e0 arboree con fibre naturali, peli e piume.\nLe piccole uova sono lisce, lucide di colore bianco con piccole macchie rosso-marroni e vengono covate per 15 giorni. I piccoli vengono accuditi da entrambi i genitori per circa altri 20 giorni.\nAlimentazione.\nSi ciba di insetti, semi e nocciole, soprattutto nella stagione invernale.\nCanto.\nLa Cincia bigia alpestre si differenzia dalla Cincia bigia solo per il canto, consistente un trillo nasale simile ad un \"ciaii-ciaii-ciaii\".\nDistribuzione e habitat.\nDiffusa in tutta Europa, non \u00e8 un uccello molto comune da vedersi nei giardini, preferendo la boscaglia di conifere umida, ricca di fiumi e ruscelli."}
{"id": "343262", "revid": "110157", "url": "https://it.wikipedia.org/wiki?curid=343262", "title": "Costante (nome)", "text": "Origine e diffusione.\nDeriva dal \"cognomen\" e, in et\u00e0 imperiale, nome latino \"Constans\"; \u00e8 tratto dal participio presente del verbo \"constare\" (\"restare fermo\", \"non mutare\") e significa quindi \"fermo\", \"costante\", \"tenace\", \"perseverante\". Allo stesso termine risale il nome Costanzo, che \u00e8 sostanzialmente considerato una sua variante.\n e alla valenza religiosa del concetto di \"costanza\" nella fede.\nOnomastico.\nNessun santo ha mai portato il nome Costante; l'onomastico si pu\u00f2 festeggiare lo stesso giorno della variante Costanzo, che invece conta un buon numero di santi patroni."}
{"id": "343263", "revid": "1610933", "url": "https://it.wikipedia.org/wiki?curid=343263", "title": "Cincia bigia alpestre", "text": ""}
{"id": "343267", "revid": "1762097", "url": "https://it.wikipedia.org/wiki?curid=343267", "title": "Cettina", "text": ""}
{"id": "343269", "revid": "339392", "url": "https://it.wikipedia.org/wiki?curid=343269", "title": "E.N.A.C.", "text": ""}
{"id": "343270", "revid": "125641002", "url": "https://it.wikipedia.org/wiki?curid=343270", "title": "Pioggia acida", "text": "La deposizione acida umida, anche nota come pioggia acida, nella meteorologia consiste nella ricaduta dall'atmosfera sul suolo di particelle acide, molecole acide diffuse nell'atmosfera che vengono catturate e deposte al suolo da precipitazioni quali: piogge, neve, grandine, nebbie, rugiade, ecc. Tale processo si distingue dal fenomeno della \"deposizione acida secca\" nella quale la ricaduta dall'atmosfera di particelle acide non \u00e8 veicolata dalle precipitazioni ed avviene per effetto della forza di gravit\u00e0. In questo caso si parla quindi di depositi secchi.\nUna pioggia viene definita acida quando il suo pH \u00e8 minore di 5; In condizioni normali il pH della pioggia, costituita prevalentemente da acqua distillata e pulviscolo atmosferico, assume valori compresi fra 5 e 6,5: nel 1880 ad esempio le precipitazioni sul pianeta avevano un pH stimato di 5,6 . La composizione delle \"deposizioni acide umide\" \u00e8 data per circa il 70% da anidride solforica, che reagisce in acqua dando acido solforico. Il rimanente 30% risulta principalmente costituito dagli ossidi di azoto.\nDefinizione scientifica.\nLe deposizioni acide rappresentano la risultante delle alterazioni chimico-fisiche a cui vanno incontro alcuni gas presenti nell'atmosfera, i prodotti di tali reazioni ricadono sul suolo terrestre, se la ricaduta \u00e8 dovuta a precipitazioni si definiscono \"deposizioni acide umide\", se invece la ricaduta dei prodotti di reazione \u00e8 dovuta al normale fenomeno di deposizione gravitazionale del pulviscolo atmosferico si definiscono \"deposizioni acide secche\".\nSolitamente l'opinione pubblica ed i media fanno coincidere il termine \"piogge acide\" con il fenomeno della \"deposizione acida umida\".\nL'acqua distillata, in assenza di anidride carbonica, ha un pH neutro, ovvero di 7. I liquidi con un pH inferiore a 7 sono per definizione denominati acidi, e quelli con un pH superiore a 7 sono definiti basici. La pioggia non inquinata ha un pH leggermente acido che oscilla fra 5 e 7, ci\u00f2 \u00e8 dovuto alla presenza di anidride carbonica e acqua in atmosfera, le quali reagiscono insieme a formare acido carbonico.\nL'acido carbonico cos\u00ec formatosi in cielo pu\u00f2 quindi ionizzare in acqua con formazione di una bassa concentrazione di ioni idrogeno e carbonato:\nQuando nell'atmosfera sono presenti ulteriori molecole acide che sommano la propria acidit\u00e0 a quella dell'acido carbonico, in concomitanza con l'aumento di anidride carbonica, la quale sposta la reazione verso un'aumentata produzione di acido carbonico, il pH delle precipitazioni si abbassa, ricadendo sul suolo d\u00e0 origine a fenomeni di deposizione acida.\nEmissioni.\nL'immissione di alcuni gas in atmosfera pu\u00f2 innescare un processo di acidificazione, il gas pi\u00f9 importante che porta all'acidificazione \u00e8 il biossido di zolfo SO2. Le emissioni di ossidi di azoto che vengono ossidati per formare acido nitrico sono di crescente importanza a causa di controlli pi\u00f9 rigorosi sulle emissioni di composti contenenti zolfo. L'emissione stimata si aggira intorno ai 70 Tg all'anno, sotto forma di SO2 proveniente dalla combustione di combustibili fossili e dall'industria, 2,8 Tg da incendi e fra i 7 e gli 8 Tg per anno emessi dai vulcani.\nI principali fenomeni naturali che contribuiscono all'immissione di gas nell'atmosfera sono le emissioni dei vulcani; Nei casi di massiva attivit\u00e0 vulcanica si sono osservate precipitazioni con acidit\u00e0 anche a pH 2.\nLa principale fonte biologica dei composti contenenti zolfo viene identificata nel solfuro di dimetile; L'acido nitrico in acqua piovana invece \u00e8 una fonte importante di azoto fissato per la vita vegetale, a volte prodotto anche dall'attivit\u00e0 elettrica nell'atmosfera, come per esempio le scariche dei fulmini, depositi acidi sono stati infine individuati nei ghiacci perenni.\nI suoli delle foreste di conifere risultano molto acidi, ci\u00f2 si deve alla naturale decomposizione degli aghi, questo fenomeno non deve essere confuso con l'attivit\u00e0 umana.\nComposti di zolfo e di azoto possono anche essere immessi nell'ambiente da attivit\u00e0 umane, quali per esempio: la produzione di elettricit\u00e0, le fabbriche e veicoli a motore, le centrali elettriche a carbone risultano fra le pi\u00f9 inquinanti. Inoltre, l'industria animale svolge un ruolo importante, in quanto risulta responsabile di quasi i due terzi di tutte le emissioni di ammoniaca prodotta da attivit\u00e0 antropiche, la quale contribuisce significativamente al fenomeno dell'acidificazione.\nFormazione.\nLe piogge acide sono dovute all'abbassamento del pH (acidificazione) delle precipitazioni, la causa di tale acidificazione viene essenzialmente imputata ad un aumento dell'anidride carbonica, degli ossidi di zolfo (SOx) e, in parte minore, degli ossidi d'azoto (NOx), i cui valori possono innalzarsi in atmosfera sia per cause naturali che per effetto delle attivit\u00e0 umane; Il processo che porta alla formazione delle piogge acide inizia dalla liberazione in atmosfera di anidride solforosa (SO2) e biossido di azoto (NO2 ); Tali prodotti di combustione vengono convertiti in acido solforico e acido nitrico. \nReazioni in fase gassosa.\nIn atmosfera l'anidride solforosa viene ossidata dalla reazione ossidrilica radicalica con formazione di un intermedio di reazione:\nEssendo l'intermedio altamente reattivo a causa del proprio elettrone spaiato (\u2022) si verifica immediatamente un ulteriore reazione:\nIn presenza di acqua, il triossido di zolfo (SO3) \u00e8 rapidamente convertito in acido solforico (H2SO4):\nIl diossido di azoto invece reagisce con il radicale dell'ossigeno (OH\u2022) dando acido nitrico (HNO3):\nReazioni in fase liquida.\nIn presenza di nubi, il tasso di perdita di SO2 \u00e8 pi\u00f9 veloce di quanto possa essere spiegato con la chimica in fase gassosa. Ci\u00f2 \u00e8 dovuto alle reazioni che avvengono all'interno delle goccioline di acqua cio\u00e8 in fase liquida:\nL'anidride solforosa si scioglie nelle goccioline d'acqua portate dalle nubi, come l'anidride carbonica, in tali goccioline si idrolizza in una serie di reazioni di equilibrio:\nSono presenti un gran numero di reazioni in fase acquosa in grado di ossidare lo zolfo da S(IV) a S(VI), tuttavia esse giungono alla formazione di acido solforico. Le reazioni di ossidazione pi\u00f9 importanti avvengono per interazione con l'ozono, il perossido di idrogeno e l'ossigeno (le reazioni con l'ossigeno sono catalizzate da ferro e manganese nelle goccioline delle nubi).\nDeposizione.\nGli acidi prodotti in fase gassosa o liquida vanno incontro a deposizione sul suolo, la quale pu\u00f2 avvenire secondo meccanismi differenti dettati principalmente dalle dimensioni delle particelle (per impatto e gravit\u00e0), dallo stato d'aria a contatto con la superficie ricevente e dalla struttura chimica e fisica della superficie stessa. In ogni caso i depositi secchi di SOx e di NOx conducono rapidamente alla formazione dei relativi acidi al suolo.\nNel caso in cui questi gas entrino in contatto con l'acqua atmosferica allora si originano degli acidi prima della deposizione. In presenza di acqua gli ossidi di zolfo originano l'acido solforico, mentre gli ossidi di azoto si trasformano in acido nitrico; di conseguenza queste sostanze causano un'acidificazione delle precipitazioni. In effetti da alcuni decenni in molte zone del pianeta si sono registrate precipitazioni piovose, nevose, nebbie e rugiade con valori di pH significativamente pi\u00f9 bassi del normale (pH 5,5), cio\u00e8 compresi tra 2 e 5. L'azione degli acidi che si formano direttamente in sospensione oppure al suolo provoca l'acidificazione di laghi e corsi d'acqua, danneggia la vegetazione (soprattutto ad alte quote) e molti suoli forestali.\nOltre a questo, le piogge acide accelerano il decadimento dei materiali da costruzione e delle vernici; compromettono poi la bellezza ed il decoro degli edifici, delle statue e delle sculture patrimonio culturale di ogni nazione.\nDa notare che, prima di raggiungere il suolo, i gas SOx e NOx e i loro derivati, solfati e nitrati, contribuiscono ad un peggioramento della visibilit\u00e0 ed attentano alla salute pubblica.\nStoria.\nI primi effetti corrosivi delle deposizioni acide furono osservati nelle aree urbane da John Evelyn, il quale nel XVII secolo, identific\u00f2 in tali deposizioni la principale causa del cattivo stato di conservazione di strutture in marmo e calcare. Dall'epoca della rivoluzione industriale in poi, le emissioni di anidride solforosa e ossidi di azoto nell'atmosfera sono aumentate in maniera consistente, non spiegabile con la sola attivit\u00e0 vulcanica.\nNel 1852, Robert Angus Smith fu il primo a mostrare la relazione tra piogge acide e inquinamento atmosferico a Manchester, in Inghilterra. Anche se la scoperta delle deposizioni acide risale al 1852, l'interesse scientifico e le analisi sistematiche sul fenomeno iniziano alla fine del 1960. Il termine \"piogge acide\" \u00e8 stato coniato nel 1872 da Robert Angus Smith.\nHarold Harvey fu tra i primi a dedicare ampio spazio alla ricerca nel campo dei \"laghi morti\". La consapevolezza del pubblico e l'attenzione mediatica sul fenomeno delle piogge acide ebbero origine negli USA a partire dal 1970, dopo che il New York Times diffuse le relazioni dello \"Hubbard Brook Experimental Forest\" in New Hampshire, dando ampio risalto agli effetti deleteri di tali precipitazioni.\nLetture dei valori del pH in acque piovane e in nebbie inferiori a 2,4 sono state segnalate in aree industrializzate. Viene anche rilevato che piogge acide di origine industriale stanno avendo un notevole impatto ambientale in Cina e in Russia inoltre le aree geograficamente esposte sottovento alla Cina stanno subendo danni da deposizioni acide pur non avendo ancora raggiunto un grado di industrializzazione massivo. Viene riscontrato che l'impatto ambientale delle piogge acide, non solo \u00e8 aumentato a seguito dell'espansione demografica e della crescita industriale, ma \u00e8 sempre pi\u00f9 diffuso anche in aree sottosviluppate. L'uso di alte ciminiere per ridurre l'inquinamento locale ha infatti paradossalmente contribuito alla diffusione delle deposizioni acide con il rilascio di gas in circolazione atmosferica. Generalmente la deposizione avviene ad una notevole distanza sottovento rispetto ai luoghi di emissione; le zone montane tendono a catturare la frazione maggiore della deposizione, coerentemente con le maggiori precipitazioni a cui sono soggette queste regioni. Un esempio di questo fenomeno di dispersione atmosferica \u00e8 il basso pH della pioggia che cade in Scandinavia, rispetto ai valori delle emissioni locali.\nEffetti.\nGli effetti delle deposizioni acide si manifestano a diversi livelli: sono stati riscontrati effetti negativi sulle foreste, sulle acque dolci e sui terreni, sugli insetti acquatici e pi\u00f9 in generale sulle forme di vita vegetali ed acquatiche, sulla salute umana ed anche a livello urbanistico, col danneggiamento di edifici sia moderni che storici.\nCi\u00f2 comporta che la chimica del suolo possa essere drasticamente alterata, in particolare quando cationi basici, come calcio e magnesio, vengono dilavati dalle piogge acide, danneggiando o uccidendo le specie sensibili, come l'acero da zucchero (Acer saccharum).\nL'effetto di tale reazione pu\u00f2 essere osservato su antiche lapidi, costruzioni o statue esposte alle intemperie. La pioggia acida aumenta anche il tasso di ossidazione dei metalli, in particolare il rame e il bronzo.\nZone colpite.\nLe aree geografiche nelle quali \u00e8 stato accertato un impatto ecologico significativo dovuto al fenomeno dell'acidificazione includono:\nRimedi e prevenzione.\nA livello tecnico in molte centrali a carbone \u00e8 stato messo in atto il procedimento di desolforazione dei gas di scarico (FGD). Tale metodo consente di rimuovere i gas contenenti zolfo dalle emissioni delle centrali. Riguardo alle obsolete stazioni elettriche a carbone, si stima che l'FGD rimuover\u00e0 il 95% o pi\u00f9 di SO2 a livello fluviale.\nA livello normativo, periodicamente vengono rivisti una serie di trattati internazionali in materia di trasporto a lunga distanza degli inquinanti atmosferici; sono stati concordati trattati internazionali in ambito di riduzione delle emissioni di zolfo e della convenzione sull'inquinamento atmosferico attraverso le frontiere. La maggior parte dei paesi europei ed il Canada hanno sottoscritto tali trattati, il pi\u00f9 famoso dei quali \u00e8 il Protocollo di Ky\u014dto.\nNel corso degli anni diversi paesi hanno aderito ad uno schema di regolamentazione definito \"mercato di scambio delle emissioni\", che risulta strutturato come un mercato aperto all'interno del quale \u00e8 possibile scambiare, acquistare e vendere quote di emissioni per ogni unit\u00e0 di un determinato inquinante. A seconda delle quote in possesso ogni operatore potr\u00e0 emettere un determinato quantitativo e tipo di inquinanti, e ricever\u00e0 agevolazioni fiscali nell'installazione di apparecchiature di controllo dell'inquinamento. L'intenzione dichiarata \u00e8 di offrire agli operatori incentivi economici per installare dispositivi di controllo dell'inquinamento. Il primo mercato di scambio delle emissioni fu fondato negli Stati Uniti grazie alla promulgazione del \"Clean Air Act\" nel 1990; esso si prefigge l'obiettivo generale di ottenere significativi benefici ambientali e di salute pubblica attraverso la riduzione delle emissioni di biossido di zolfo e ossidi di azoto (NOx), identificati come le cause principali delle piogge acide, attraverso un minimo costo a carico della societ\u00e0."}
{"id": "343277", "revid": "123844867", "url": "https://it.wikipedia.org/wiki?curid=343277", "title": "Ponte Bisantis", "text": "Il ponte Bisantis (denominazione ufficiale: \"Viadotto Bisantis\", detto anche \"Ponte Morandi\", \"Viadotto sulla Fiumarella\" o, in dialetto catanzarese, \"U ponta 'e Catanzaru\" o \"U ponta subb'a Hjumareddha\") \u00e8 un ponte ad arco stradale e pedonale, composto da un'unica carreggiata e da 3 corsie, due in direzione SO e una in direzione NE, costruito su una sola arcata in calcestruzzo armato (C.A.), che collega il centro di Catanzaro con la Strada dei Due Mari (viale De Filippis, galleria del Sansinato) e con la periferia nord-ovest della citt\u00e0 (quartieri Mater Domini e Gagliano), situati sul versante opposto della valle del torrente Fiumarella.\nCostruito dalla Sogene su progetto dell'ing. Riccardo Morandi, all'epoca della realizzazione era il secondo ponte ad arco singolo in calcestruzzo armato in Europa e nel mondo per ampiezza della luce, dopo lo svedese Sand\u00f6bron. Al giorno d'oggi, pur essendo uscito dai primi posti di questa importante classifica internazionale, rimane una pietra miliare nella storia dell'ingegneria mondiale e nazionale.\nStoria.\nNegli anni cinquanta, durante la presidenza di Fausto Bisantis (1948-1957), l'Amministrazione Provinciale di Catanzaro stabil\u00ec la costruzione di una via di accesso alla citt\u00e0 dal versante occidentale che, superando la vallata della Fiumarella, collegasse la Strada dei Due Mari con il centro storico e con la Sila.\nNel 1958, in pieno periodo di \"boom\" economico, il nuovo presidente Aldo Ferrara (1958-1970) commission\u00f2 alla So.Ge.Ne di Roma, allora uno dei primi \"main contractor\" al mondo, la costruzione dell'opera d'arte, con un costo preventivato di due miliardi di lire, di cui circa la met\u00e0 finanziato dalla Cassa del Mezzogiorno.\nIl progettista incaricato prof. Riccardo Morandi, ingegnere e architetto, rispetto ad una prima ipotesi di un ponte a tre archi, decise di realizzarne uno in calcestruzzo armato, retto su un'unica grande arcata. Morandi evit\u00f2 i previsti due piloni centrali di sostegno, oltre che per ragioni di economia, perch\u00e9 il terreno di fondazione sul fondo del vallone era di natura alluvionale, mentre quello delle pareti risultava di salda roccia.\nIl viadotto fu inaugurato nel 1962, dopo soli tre anni dall'inizio dei lavori, dopo aver superato una imponente prova di carico a cui assistette gran parte dell'incredula cittadinanza catanzarese. Divenne subito il simbolo della citt\u00e0 di Catanzaro.\nNel 1963 fu subito celebrato (assieme ad altri luoghi pittoreschi del catanzarese) nel cinema italiano comparendo in modo spettacolare in alcune scene del film \"La ballata dei mariti\". \nIl 12 ottobre 2001 venne inaugurato l'impianto di illuminazione dell'arco, oggi spento, mentre nel 2002, in occasione del 40\u00b0 dalla costruzione, il ponte fu dedicato alla memoria di Fausto Bisantis, divenuto poi senatore della Repubblica Italiana.\nNel 2012 Catanzaro ha celebrato il 50\u00b0 del suo ponte con un importante Convegno ed una visitatissima Mostra storica, presso il Museo delle arti cittadino, con foto d'epoca e documenti originali. Nell'occasione, Poste italiane ha emesso uno speciale annullo filatelico.\nOggi, oltre che un monumento emblema e volano della trasformazione urbana della citt\u00e0, il ponte Bisantis \u00e8 un fondamentale raccordo viario tra i versanti ovest (quartiere Gagliano), nord (Sila), sud (SS 280, quartiere Lido), centro storico (tunnel del San Giovanni, rotatoria Gualtieri, raccordo di via Carlo V) e, dal 2006, anche per il versante est (quartiere Siano).\nCaratteristiche.\nIl viadotto Bisantis \u00e8 composto da:\nNonostante il grigio calcestruzzo \"a vista\", Morandi raggiunse con quest'opera ardita, sintesi delle soluzioni da lui adottate nei lavori precedenti, una notevole eleganza formale. Egli stesso la definisce: \nUnica deroga \u00e8 l'uso dei \"ritti\", le stilate disposte con asse inclinato di 15\u00b030' che irradiano dall'arco nelle due direzioni bilanciandone il profilo. Sono una \"firma\" tipica di Morandi, che li riteneva la particolarit\u00e0 fondamentale di questo progetto, come sostenne di fronte agli studenti di architettura dell'Universit\u00e0 di Firenze: \nL'arcata unica \u00e8 interrotta in tre cerniere: una in chiave (dove risulta larga 10,50 m) e due all'imposta (dove la larghezza \u00e8 25 m).\nLa fibra media dell'arco, dello sviluppo di 274,76 m, \u00e8 profilata secondo una curva polinomiale di 5\u00ba grado coincidente per il maggior numero possibile di punti con il poligono degli sforzi normali entro l'arco stesso per effetto del peso proprio, salvo alcuni punti di discontinuit\u00e0 di curvatura del poligono per effetto di carichi concentrati e correzioni volute dal Morandi per tenere conto delle deformazioni elastiche e plastiche.\nCostruzione.\nIl ponte \u00e8 stato costruito dalla Sogene. Fino agli anni sessanta, l'uso del cemento armato per la costruzione di ponti ad arco aveva come punto debole l'elevato costo delle centine. Lo stesso Morandi aveva gi\u00e0 trovato un geniale espediente sostitutivo, nella progettazione e realizzazione di due suoi ponti precedenti: la Passerella sul Torrente Lussia (Garfagnana, 1953) e il Paul Sauer Bridge, \"gemello piccolo\" del Bisantis (Sudafrica, 1953-1956). La tecnica consiste nel costruire i due semiarchi in posizione verticale incernierati sulle sponde opposte, per poi farli ruotare inclinandoli l'uno verso l'altro fino a farli congiungere in chiave, ossia al centro dell'arco. \nDiversi recenti ponti ad arco in C.A. in Cina sono stati costruiti con questa modalit\u00e0, ma la soluzione che andr\u00e0 affermandosi dagli anni ottanta sar\u00e0 quella di costruire l'arco a sbalzo, sorreggendolo con stralli provvisori: una tecnica che permetter\u00e0 di raggiungere luci ragguardevoli per gli archi, come per i due ponti di Krk, che collegano dal 1980 alla terraferma l'omonima isola croata (Veglia in italiano), con luci rispettivamente di 390 m e 244 m. Una modalit\u00e0 alternativa \u00e8 quella di aggiungere a sbalzo segmenti in Cemento armato precompresso dell'arco fino a quando le due met\u00e0 si incontrano in chiave.\nPer realizzare il ponte di Catanzaro, Morandi us\u00f2 invece una centina da record, unica e ultima del suo genere installata in Italia. Costruita dalla Dalmine-Innocenti, era per met\u00e0 in calcestruzzo (5 stilate verticali, robusti cavalletti di cui i 3 centrali eretti nel vallone e alti quanto palazzi di 10 piani) e per met\u00e0 in tubi d'acciaio Innocenti, (per l'appunto, disposti \"a ventagli\" dipartenti dai cavalletti e alti fino a 60 m). Al 1962 la centina del ponte di Catanzaro risultava la pi\u00f9 grande costruita al mondo: alta 120 m, poteva resistere a raffiche di vento superiori ai 140\u00a0km/h. Per realizzarla vennero utilizzati 450\u00a0km di tubi di acciaio pesanti 2000 tonnellate totali e fissati tra loro con 245.000 giunti.\nDelicatissima fu la fase dell'allineamento delle varie aste e il loro fissaggio, che richiese \"una apposita squadra di montatori che sorvegliasse senza interruzione tutti i giunti della centina\". Ma ancora pi\u00f9 complessa fu l'operazione del getto del calcestruzzo per l'arco, o meglio per le sue sponde, visto che all'interno esso \u00e8 quasi totalmente cavo, altrimenti nessuna centina ne avrebbe potuto reggere il peso. Tale operazione dur\u00f2 dal 5 dicembre 1960 fino al 1\u00ba marzo 1961, con due turni giornalieri di 10 ore e fu molto delicata soprattutto \"per aver dovuto evitare che deformazioni anche anormali inducessero nella struttura distorsioni\". \nCuriosit\u00e0: il calcestruzzo usato conteneva \"ghiaia silicea di Catanzaro Lido, sabbia granitica del fiume Alli e cemento della cementeria di Catanzaro\".\nAll'atto del disarmo della centina, l'arco si abbass\u00f2 in chiave di circa 75\u00a0mm, contro i 100\u00a0mm previsti. Fu storicamente la prima volta che un arco di tali dimensioni non croll\u00f2 al momento del disarmo.\nPrimati.\nConfrontando i dati reperibili su alcuni siti specializzati, possiamo stabilire le seguenti posizioni del Ponte Bisantis:\nTra tutti i ponti ad arco, costruiti in C.A. e/o acciaio:\nTra i soli ponti ad arco costruiti in C.A.:\nQuest'ultimo \u00e8 probabilmente il primato pi\u00f9 notevole del ponte Bisantis.\nSuicidi.\nLe autorit\u00e0 nel tentativo di scongiurare alcuni casi di suicidio hanno provveduto ad erigere una recinzione laterale, anche se ulteriori casi continuano a verificarsi anche dopo l'innalzamento della barriera."}
{"id": "343278", "revid": "92723", "url": "https://it.wikipedia.org/wiki?curid=343278", "title": "Cipriano (nome)", "text": "Origine e diffusione.\nDeriva dal \"cognomen\" romano \"Cyprianus\", di origine etnica, che significa \"proveniente da Cipro\"; in parte potrebbe anche essere collegato a \"cipride\" (sempre \"di Cipro\"), un epiteto della dea Afrodite, anticamente molto venerata sull'isola. \u00c8 un nome di matrice cristiana, diffusosi grazie al culto di molti santi cos\u00ec chiamati; ad oggi \u00e8 attestato principalmente in Veneto, Lombardia e Toscana.\nOnomastico.\nL'onomastico viene festeggiato solitamente il 16 settembre in ricordo di san Cipriano, vescovo di Cartagine e martire assieme a san Cornelio, papa. Con questo nome si ricordano anche, alle date seguenti:"}
{"id": "343282", "revid": "793215", "url": "https://it.wikipedia.org/wiki?curid=343282", "title": "Regno di Mauretania", "text": "Il regno di Mauretania fu un regno berbero, collocato all'estremit\u00e0 occidentale del Nordafrica, ad ovest del regno di Numidia, che si estendeva in corrispondenza dell'attuale Marocco e dell'Algeria occidentale, tra il IV secolo a.C. e il I secolo.\nStoria.\nBerberi e prime colonie fenice.\nNella regione si era estesa la colonizzazione prima fenicia e poi punica (\"Lixus\", sulla costa atlantica del Marocco e \"Russadir\", poi diventata Melilla sulla sua costa mediterranea).\nUn regno indigeno vi si era sviluppato a partire probabilmente dal IV secolo a.C., dalla confederazione di diverse trib\u00f9 berbere. Il regno sub\u00ec l'influsso cartaginese e delle monete battute a Lixus, riportano scritte in lingua punica.\nIl Regno e la Repubblica romana.\nCon la fine del II secolo a.C. il regno entr\u00f2 in contatto con i Romani: il re Bocco I svolse un importante ruolo durante la guerra giugurtina, che vedeva il re Giugurta di Numidia, contrapposto agli eserciti di Roma: fu lui infatti a consegnare Giugurta ai Romani nel 105 a.C., e anche in seguito fu alleato di Roma. Gli successe il figlio, Soso, o Mastanesoso, e in seguito il regno fu suddiviso tra i due figli di questi, in una met\u00e0 orientale retta da Bocco II e in una met\u00e0 occidentale, retta da Bogud. Durante la guerra civile tra Ottaviano e Marco Antonio, Bogud venne cacciato da una rivolta a \"Tingis\" (Tangeri) e il suo regno fu incorporato dal fratello.\nDa stato cliente a provincia romana.\nAlla sua morte, nel 33 a.C. Bocco II lasci\u00f2 erede del proprio regno il popolo romano e Ottaviano vi fond\u00f2 quindi una serie di colonie di veterani. Nel 25 a.C. il regno venne assegnato a Giuba II, della famiglia reale numida e rest\u00f2 indipendente fino al 40 d.C., quando Caligola fece assassinare l'ultimo re, Tolomeo, figlio di Giuba II. Dopo aver debellato una rivolta di trib\u00f9 dell'interno, l'imperatore Claudio istitu\u00ec due province nel territorio dell'antico regno: la Mauretania Tingitana e la Mauretania Cesariense."}
{"id": "343291", "revid": "47767", "url": "https://it.wikipedia.org/wiki?curid=343291", "title": "Colombano (nome)", "text": "Origine e diffusione.\n\u00c8 la forma italiana del nome latino \"Columbanus\"; esso pu\u00f2 essere o un derivato del nome \"Columba\", col significato di \"di Columba\", \"discendente di Columba\", \"discepolo di Columba\" e via dicendo, o una forma latinizzata dell'irlandese \"Columban\". \"Columban\", a sua volta, pu\u00f2 essere tanto un diminutivo del gi\u00e0 citato \"Columba\" quando un composto di \"colum\" (\"colomba\") e \"b\u00e1n\" (\"bianco\").\nLa sua diffusione riflette il culto di san Colombano, monaco irlandese che fond\u00f2 l'abbazia di Bobbio; riguardo al suo nome, una curiosa traduzione vuole che esso fosse dovuto ad un sogno del suo discepolo san Gallo, nel quale vide il suo maestro trasformarsi in colomba e salire in cielo; premonizione della morte del santo effettivamente avvenuta a Bobbio il 23 novembre del 615.\nOnomastico.\nL'onomastico ricorre il 23 novembre in memoria del gi\u00e0 citato san Colombano, abate. Si ricordano con questo nome anche un altro santo, recluso a Gand, il 15 febbraio, e il beato Colombano, fondatore dell'abbazia cistercense di Santa Maria di Corazzo."}
{"id": "343295", "revid": "339392", "url": "https://it.wikipedia.org/wiki?curid=343295", "title": "Ente nazionale aviazione civile", "text": ""}
{"id": "343306", "revid": "661803", "url": "https://it.wikipedia.org/wiki?curid=343306", "title": "Cunegonda (nome)", "text": "Origine e diffusione.\nDeriva dal nome germanico \"Chunigunda\", formato dalle radici \"chun\" (o \"kuni\", \"kunja\", \"stirpe\", \"clan\", \"famiglia\", ma anche \"audace\", \"coraggioso\") e \"gund\" (o \"gunth\", \"guerra\", \"battaglia\", \"combattimento\"). Entrambi gli elementi sono frequenti nell'onomastica germanica: il primo si ritrova anche in Kuno, Corrado e Cuniberto, il secondo in G\u00fcnther, Gontrano, Consalvo, Aldegonda e Ildegonda.\nIn Italia il nome gode di poca fortuna, anche a causa della sua solennit\u00e0 e pesantezza, sopravvivendo (quasi solo al femminile) in alcune zone del Veneto e dell'Emilia-Romagna, principalmente grazie al culto di santa Cunegonda, imperatrice di Germania.\nOnomastico.\nL'onomastico si festeggia il 3 marzo in ricordo di santa Cunegonda, imperatrice di Germania come moglie di Enrico II. Con questo nome si ricordano anche santa Kinga o Cunegonda, regina e patrona della Polonia, festeggiata il 24 luglio, e santa Cunegonda, una delle leggendarie compagne di sant'Orsola, martire a Rapperswil."}
{"id": "343314", "revid": "77358", "url": "https://it.wikipedia.org/wiki?curid=343314", "title": "Boca Junior", "text": ""}
{"id": "343315", "revid": "287204", "url": "https://it.wikipedia.org/wiki?curid=343315", "title": "Corebo (nome)", "text": ". \nOrigine e diffusione.\n\u00c8 un nome di scarsissima diffusione, derivante dal greco antico (\"Koroibos\"), di origine incerta, forse pregreca.\n\u00c8 di tradizione sia classica, sia cristiana; nella mitologia greca, Corebo \u00e8 il fondatore di Megara, mentre nell\"Eneide\" Corebo \u00e8 un giovane guerriero, figlio di Migdone di Frigia e pretendente di Cassandra: a causa di questo secondo personaggio, proverbialmente pazzo, il nome \"Corebo\" viene a volte utilizzato come sostantivo generico per indicare una persona folle, e proprio tale significato gli viene attribuito da alcune fonti.\nOnomastico.\nL'onomastico pu\u00f2 essere festeggiato il 18 aprile, in memoria di san Corebo, prefetto di Messina convertito da sant'Eleuterio e martire a Roma sotto Adriano."}
{"id": "343327", "revid": "2008079", "url": "https://it.wikipedia.org/wiki?curid=343327", "title": "Corinna (nome)", "text": "Origine e diffusione.\nDeriva dal nome greco \u039a\u03bf\u03c1\u03b9\u03bd\u03bd\u03b1 (\"Korinna\"), un diminutivo del termine \u03ba\u03bf\u03c1\u03b7 (\"kore\", \"fanciulla\", \"giovinetta\", da cui anche il nome Cora, di cui viene talvolta considerato una variante); per significato, quindi, \u00e8 analogo a Talitha, Colleen, Morwenna e Zita, oltre che al gi\u00e0 citato Cora.\nIl nome era portato da Corinna, una poetessa dell'antica Grecia, e venne poi adoperato da Ovidio che battezz\u00f2 cos\u00ec la protagonista femminile delle sue \"Amores\". Il suo uso in epoca moderna \u00e8 dovuto principalmente al successo del romanzo di Madame de Sta\u00ebl \"Corinna o l'Italia\", che narra di una poetessa inglese chiamata cos\u00ec; per quanto riguarda la lingua inglese, l\u00ec \u00e8 in uso sostanzialmente dal XVII secolo, grazie a vari poeti fra i quali Robert Herrick che lo rispolver\u00f2 per la sua opera \"Corinna's going a-Maying\".\nIn italiano \u00e8 attestata anche una forma maschile, Corinno, ma il nome gode di una certa diffusione solo al femminile.\nOnomastico.\nL'onomastico pu\u00f2 essere festeggiato il primo di novembre, festa di Ognissanti, non essendovi sante con questo nome che \u00e8 quindi adespota."}
{"id": "343351", "revid": "106908", "url": "https://it.wikipedia.org/wiki?curid=343351", "title": "Clodoveo", "text": "Origine e diffusione.\nSi tratta di una forma allotropa di Luigi, Ludovico, Alvise, Aloisio e Aligi, tutti derivanti dal nome germanico \"Hlodwig\", il cui significato \u00e8 generalmente interpretato come \"guerriero famoso\" o \"famoso in battaglia\" (da \"hloda\", \"gloria\", \"fama\", e \"wig\", \"battaglia\").\nIl nome \u00e8 giunto in Italia per tradizione francone e latinizzato nella forma \"Clodoveus\" o \"Clodovicus\" (da un pi\u00f9 antico \"Clodovechus\"); la sua diffusione, ad ogni modo, \u00e8 scarsissima, accentrata perlopi\u00f9 in Toscana ed Emilia-Romagna, e il nome \u00e8 ricordato per essere stato portato da Clodoveo I, il re dei Franchi che convert\u00ec il proprio popolo al cristianesimo.\nOnomastico.\nIl nome Clodoveo di per s\u00e9 \u00e8 adespota, cio\u00e8 non \u00e8 portato da alcun santo, ma data l'affinit\u00e0 dei nomi, l'onomastico pu\u00f2 essere festeggiato lo stesso giorno di Luigi o Ludovico."}
{"id": "343377", "revid": "1718925", "url": "https://it.wikipedia.org/wiki?curid=343377", "title": "Spugna (tessile)", "text": "Il tessuto a spugna \u00e8 cos\u00ec chiamato per la capacit\u00e0 di assorbire grandi quantit\u00e0 di acqua.\nCaratteristiche.\nSi fabbrica utilizzando due orditi e una trama: il primo ordito detto di \"fondo\" costituisce l'ossatura del tessuto, il secondo chiamato di \"effetto\" o di \"riccio\" forma la superficie ad anelli. L'ordito di fondo viene lavorato ad una tensione maggiore di quella di riccio, che accoppiato all'uso di filati (generalmente di cotone) a torsione soffice conferisce al tessuto la capacit\u00e0 di trattenere molta acqua.\nIl tessuto pu\u00f2 essere di tipo \"semplice\" o \"doppio\" a seconda se i ricci sono presenti su una sola faccia o su entrambe le facce del tessuto. Il pi\u00f9 utilizzato \u00e8 quello di tipo doppio per la maggior capacit\u00e0 di assorbire acqua.\nIl tessuto a spugna \u00e8 normalmente utilizzato per confezionare biancheria da bagno come asciugamani e accappatoi; abbigliamento infantile e sportivo, strofinacci per la pulizia.\nNel caso degli strofinacci per la pulizia il filato utilizzato \u00e8 normalmente in microfibra."}
{"id": "343385", "revid": "1522738", "url": "https://it.wikipedia.org/wiki?curid=343385", "title": "5 (personaggio)", "text": ""}
{"id": "343386", "revid": "1776051", "url": "https://it.wikipedia.org/wiki?curid=343386", "title": "Didimo (nome)", "text": "Origine e diffusione.\nDeriva dal nome greco \"Didymos\", basato sull'aggettivo \u03b4\u03af\u03b4\u03c5\u03bc\u03bf\u03c2 (\"didumos\", \"didymos\", \"doppio\", \"gemello\"), quindi \"fratello gemello\", ed ha quindi significato analogo ai nomi Tommaso e Gemello.\nIl nome ha tradizione sia classica che biblica; nella mitologia greca, \"Didima\" e \"Didimeo\" erano appellativi di Artemide e Apollo, in quanto gemelli; nel Vangelo di Giovanni () \u00e8 il nome con cui viene chiamato l'apostolo Tommaso.\nOnomastico.\nL'onomastico si pu\u00f2 festeggiare in una qualsiasi di queste date:"}
{"id": "343388", "revid": "124198280", "url": "https://it.wikipedia.org/wiki?curid=343388", "title": "Damaso", "text": "Origine e diffusione.\nDamaso, che si pronuncia con l'accento sulla prima \"a\", deriva dal nome greco \u0394\u03ac\u03bc\u03b1\u03c3\u03bf\u03c2 (\"Damasos\"), latinizzato in \"Damasus\". Si tratta di una forma abbreviata di altri antichi nomi greci contenenti il verbo \u03b4\u03b1\u03bc\u03ac\u03b6\u03c9/\u03b4\u03b1\u03bc\u03bd\u03ac\u03c9/\u03b4\u03ac\u03bc\u03bd\u03b7\u03bc\u03b9 (\"dam\u00e1z\u014d/damn\u00e1\u014d/d\u00e1mn\u0113mi\", \"domare\"), quali Damasippo, Damasicle e Ippodamante; lo stesso verbo si ritrova anche nei nomi Damiano e Admeto. Il significato del nome pu\u00f2 quindi essere interpretato come \"domatore\" (in riferimento, in ambienti cristiani, al \"domare la carne).\nIl nome, attestato nell'antichit\u00e0 solo per alcuni personaggi greci (fra cui Damaso, un guerriero dell\"Iliade\"), venne portato nel IV secolo da san Damaso I, papa di origine spagnola; \u00e8 a lui che si deve la diffusione odierna del nome, pi\u00f9 usato in Spagna che in Italia.\nOnomastico.\nL'onomastico si pu\u00f2 festeggiare in memoria di san Damaso I, papa della Chiesa cattolica, commemorato l'11 dicembre; con questo nome si ricorda anche, il 19 agosto, il beato D\u00e1maso Luis, religioso lasalliano, martire a Valdepe\u00f1as."}
{"id": "343394", "revid": "47767", "url": "https://it.wikipedia.org/wiki?curid=343394", "title": "Drusiana", "text": "Origine e diffusione.\nNome di scarsissima diffusione, \u00e8 utilizzato perlopi\u00f9 in ricordo della protagonista femminile del racconto epico francese \"Buovo d'Antona\", chiamata appunto Drusiana (\"Druzane\" nell'originale francese).\nEtimologicamente, \"Drusiana\" continua il latino \"Drusiana\", forma femminile di \"Drusianus\": quest'ultimo era un \"cognomen\" scarsamente diffuso, usato sia da schiavi sia da liberi e derivato dal nome Druso. Una donna con questo nome viene inoltre citata negli apocrifi \"Atti di Giovanni\", dove si tratta di un'efesina resuscitata da Giovanni.\nOnomastico.\nNessuna santa porta questo nome, che quindi \u00e8 adespota; l'onomastico si pu\u00f2 eventualmente festeggiare il 1\u00ba novembre, in occasione di Ognissanti."}
{"id": "343403", "revid": "181699", "url": "https://it.wikipedia.org/wiki?curid=343403", "title": "Desdemona (nome)", "text": "Origine e diffusione.\nNome di tradizione shakespeariana, ripreso dall'omonima figura dell\"'Otello\"; Shakespeare lo coni\u00f2 basandosi su \"Disdemona\", a sua volta un prodotto letterario dello scrittore Giambattista Giraldi Cinzio per i suoi \"Ecatommiti\". Dal personaggio di Shakespeare prende il nome Desdemona, un satellite del pianeta Urano.\nA proposito della derivazione di \"Disdemona\", Cinzio lo bas\u00f2 probabilmente sul greco antico \u03b4\u03c5\u03c3\u03b4\u03b1\u03af\u03bc\u03c9\u03bd (\"dysdaimon\") o \u03b4\u03c5\u03c3\u03b4\u03b1\u03b9\u03bc\u03bf\u03bd\u03af\u03b1 (\"dysdaimonia\", \"miseria\"), con il significato di \"dal destino avverso\", \"disgraziata\", \"sfortunata\", \"nata sotto una cattiva stella\".\nOnomastico.\nIl nome \u00e8 adespota, non avendo santa patrona. L'onomastico si pu\u00f2 festeggiare il 1\u00ba novembre per la festa di Ognissanti."}
{"id": "343404", "revid": "767487", "url": "https://it.wikipedia.org/wiki?curid=343404", "title": "Bocco I", "text": "Fu anche suocero di Giugurta, insieme al quale condusse una guerra contro Roma. Consegn\u00f2 Giugurta ai Romani nel 106 a.C.\nStoria.\nNel 108 a.C. fu incerto se schierarsi con Giugurta o con i Romani, e si alle\u00f2 con Giugurta solo quando questi gli promise la terza parte del suo regno. I due re vennero sconfitti due volte. Bocco riprese allora le trattative con i Romani, e dopo un incontro con Silla, che all'epoca era questore di Mario, mand\u00f2 a Roma degli ambasciatori. A Roma la prospettiva di un'alleanza venne vista di buon occhio, ma a condizione che Bocco mostrasse di meritarla. Dopo ulteriori negoziati con Silla, Bocco si decise, alla fine, ad inviare a Giugurta un messaggio in cui gli chiedeva la sua presenza. Giugurta cadde nel tranello e venne consegnato a Silla. Bocco concluse un trattato con Roma, e annesse ai propri domini una parte della Numidia. Per rendersi ancor pi\u00f9 amici i Romani, ed in particolare Silla, invi\u00f2 in Campidoglio un gruppo di Vittorie che recavano trofei, tra cui un'immagine d'oro che raffigurava Bocco nell'atto di consegnare Giugurta a Silla.\nBocco I fu probabilmente il nonno di Bocco II (che era figlio di un Soso o Mastanesosus di cui poco si sa ma che probabilmente era figlio di Bocco I). Alla morte di Bocco II, senza eredi (33 a.C.), il regno pass\u00f2 ad Augusto e divenne una provincia romana."}
{"id": "343407", "revid": "47767", "url": "https://it.wikipedia.org/wiki?curid=343407", "title": "Dalia (nome italiano)", "text": "Origine e diffusione.\nSi tratta di un nome augurale che richiama il fiore della dalia, il cui nome (originariamente \"dahlia\", adattato in \"dalia\" in italiano) deriva dal cognome del botanico svedese Anders Dahl che la scopr\u00ec nel 1788 in Messico (di cui \u00e8 quindi considerata \"fiore nazionale\") e la introdusse in Europa; etimologicamente, il cognome di Dahl risale al vocabolo svedese \"dahl\", che significa \"valle\" (imparentato con l'inglese \"dale\", dal medesimo significato).\nDalia fa parte di quell'ampia schiera di nomi augurali di ispirazione floreale, insieme con Margherita, Viola, Giacinta, Poppy, Narciso, Aoi, Azucena e molti altri. Il suo uso in inglese \u00e8 moderno, attestato a partire dal tardo XIX secolo.\nVa notato che questo nome \u00e8 omografo con altri due, il lituano Dalia e l'ebraico Dalia.\nOnomastico.\nNon ci sono sante con questo nome, che \u00e8 quindi adespota. L'onomastico si pu\u00f2 festeggiare il 1\u00ba novembre, giorno di Ognissanti."}
{"id": "343410", "revid": "1652635", "url": "https://it.wikipedia.org/wiki?curid=343410", "title": "Edoardo", "text": "Origine e diffusione.\nDeriva dall'antico nome anglosassone \"Eadweard\", composto da \"ead\" (\"propriet\u00e0/retaggio\", \"ricchezza\" o \"ricco\", \"benedetto\") e \"werd\" (\"guardiano\", \"custode\"). Pu\u00f2 essere interpretato in vari modi, fra i quali \"ricco guardiano\", \"difensore del retaggio\".\nFu portato da tre sovrani anglosassoni, ma dopo la conquista del regno inglese da parte di Guglielmo I cadde per circa due secoli in disuso presso l'aristocrazia feudale normanna e plantageneta. Il suo utilizzo presso le classi alte torn\u00f2 in auge con Enrico III che, per via della sua devozione a Edoardo il Confessore, chiam\u00f2 cos\u00ec il proprio primogenito. Da allora divenne uno dei nomi pi\u00f9 popolari in Inghilterra e si diffuse anche nell'Europa continentale (nella penisola iberica per via della popolarit\u00e0 di re Edoardo del Portogallo, la cui madre era l'inglese Filippa di Lancaster, figlia di Giovanni di Gaunt).\nFra il 1895 e il 1930 la forma inglese \"Edward\" \u00e8 stata costantemente fra i dieci nomi pi\u00f9 usati per i nuovi nati negli Stati Uniti.\nLa variante Odoardo deriva da \"Audoard\", \"Odoard\", un nome germanico imparentato con \"Eadward\"\nOnomastico.\nSono numerosi i santi e i beati che hanno portato questo nome; generalmente, l'onomastico si festeggia il 5 gennaio in memoria di sant'Edoardo il Confessore, re d'Inghilterra, commemorato dalla Chiesa cattolica il 5 gennaio, data della morte (localmente anche il 13 ottobre, anniversario della traslazione delle reliquie); tra gli altri con questo nome si ricordano, alle date seguenti:"}
{"id": "343411", "revid": "712828", "url": "https://it.wikipedia.org/wiki?curid=343411", "title": "Balosar", "text": ""}
