{"id": "350418", "revid": "729019", "url": "https://it.wikipedia.org/wiki?curid=350418", "title": "Sojuz 22", "text": "Sojuz 22 \u00e8 la denominazione di una missione della navicella spaziale Sojuz sovietica. Si tratt\u00f2 del ventunesimo volo equipaggiato di questa capsula nonch\u00e9 del trentanovesimo volo nell'ambito del programma Sojuz sovietico. La navicella spaziale impegnata per questa missione originariamente era stata utilizzata quale navicella di riserva per il programma test Apollo-Sojuz. Infatti portava il numero di serie 74, mentre la capsula del programma test Apollo-Sojuz (cio\u00e8 quella impegnata per la Sojuz 19) aveva il numero di serie 75.\nMissione.\nLa traiettoria d'orbita scelta (con un'inclinazione assiale di 64,75\u00ba) era totalmente atipica per una missione Sojuz. Sin dalle missioni del programma Voschod infatti tali traiettorie d'orbita non vennero pi\u00f9 utilizzate. La decisione di effettuare la missione con questa traiettoria ormai in disuso fu condizionata dal fatto che si voleva coprire, cio\u00e8 sorvolare, il pi\u00f9 possibile territori della Germania Est.\nQuesta navicella Sojuz non era dotata di un congegno d'aggancio, bens\u00ec, al suo posto, di una fotocamera multispettrale modello \"MKF 6\". Gi\u00e0 in precedenza (durante la missione Sojuz 13) il congegno d'aggancio era stato sostituito da una telecamera. La fotocamera era stata prodotta in Germania Est dal \"VEB\" (Volkseigener Betrieb - tradotto in italiano: ditta/impresa di propriet\u00e0 del popolo) Carl Zeiss Jena. Con questa fotocamera vennero registrate pi\u00f9 di 2.500 immagini fotografiche nello spettro elettromagnetico visibile come pure a radiazione infrarossa di gran parte dell'Unione Sovietica e di quasi tutto il territorio della Germania Est.\nVennero eseguite due correzioni della traiettoria d'orbita, entrambe entro 24 ore dal lancio. La prima modifica della traiettoria d'orbita venne eseguita durante la quarta orbita terrestre e comport\u00f2 il cambio di traiettoria in un'ellisse con 280 km e 250 km di raggio. La seconda correzione venne effettuata durante la sedicesima orbita terrestre e riport\u00f2 lo navicella in una traiettoria quasi a forma di cerchio con un raggio di 257 km rispettivamente 251 km.\nIncarico ufficiale di questa missione fu il controllo e il miglioramento dei metodi per l'esplorazione terrestre nell'interesse dell'economia sociale dell'Unione Sovietica e della Germania Est.\nLa fotocamera impiegata era dotata di sei obiettivi - quattro per la luce visibile e due per luce infrarossa. In ogni circostanza si pot\u00e9 registrare una striscia della Terra di 165 chilometri di larghezza. Ci\u00f2 significava che entro dieci minuti si poteva controllare ed analizzare una superficie pari a mezzo milione di chilometri quadri di grandezza.\nLa MKF 6 consentiva una combinazione tra fotogrametria e spettrometria. La lunghezza focale fu di 125\u00a0mm, la zona spettrale osservata di 460-500\u00a0nm, 520-560\u00a0nm, 580-620\u00a0nm, 640-680\u00a0nm, 700-740\u00a0nm, 780-860\u00a0nm registrate su pellicole del formato 56\u00a0mm\u00a0x\u00a081\u00a0mm.\nProprio in quel periodo venne svolta in Norvegia la manovra militare della NATO \"Exercise Teamwork\". A causa della traiettoria d'orbita differente nei confronti della traiettoria d'orbita della stazione spaziale Almaz 3 che si trovava nello spazio in tale periodo, venne sorvolato la maggior parte del territorio norvegese tanto che si presume che siano state registrate pure delle immagini fotografiche delle zone nelle quali la manovra militare si svolse (si stima una risoluzione pari a 35 metri). Indicazioni concrete su questa speculazione, sia di conferma come pure di negazione, non vennero mai fatte ufficialmente dai responsabili.\nLe prime immagini fotografiche vennero registrate delle ferrovia Bajkal-Amur, la quale si trovava in fase di costruzione proprio in quel periodo. Il terzo giorno di missione vennero registrate delle immagini di una zona della Siberia fino al Mare Ochotico ed il Nord dell'Unione Sovietica.\nDurante il quarto giorno di missione, l'equipaggio fu impegnato ad osservare l'atmosfera terrestre. Non persero nemmeno l'occasione di registrare delle immagini fotografiche del sorgere e del calare della Luna mentre orbitavano intorno alla Terra. Fu cos\u00ec che poterono constatare se i vetri dell'abitacolo della capsula spaziale erano puliti o meno. Successivamente vennero registrate delle fotografie dell'Asia centrale, del Kazakistan e della Siberia con particolar interesse all'osservazione delle formazioni geologiche e dell'agricoltura praticata in tali zone.\nIl quinto giorno di missione venne dedicato al Azerbaigian, alla parte sud dei monti Urali, nuovamente alla ferrovia Baikal-Amur e alla parte ovest della Siberia. Contemporaneamente un aereo di ricognizione sovietico sorvolo la stessa zona con una seconda fotocamera. Al termine della missione le immagini registrate vennero confrontate tra di loro.\nL'agenzia di stampa sovietica ITAR-TASS indica per il sesto giorno di missione una zona fino a tale momento non ancora stata oggetto di registrazione fotografica dallo spazio come per esempio parti della Siberia nonch\u00e9 la parte nord e la parte europea dell'Unione Sovietica.\nL'ultimo giorno di missione era quasi esclusivamente dedicato alla Germania Est. Un aereo del tipo \u201eAntonow An-30\u201c sorvol\u00f2 la zona con un'analoga fotocamera della Sojuz 22. Successivamente vennero ultimate la registrazione fotografica delle zone dell'Asia Centrale, del Kazakistan, dell'est della Sibera, e di parti a sud-ovest dell'Unione Sovietica. Queste immagini poterono essere confrontate con immagini registrate in precedenza.\nUltimo incarico per l'equipaggio fu lo smontaggio della fotocamera. Infatti dovettero effettuare tale operazione per aver in mano i vari filtri (blu, verde, arancione, rosso, viola e nero) della quale la fotocamera era dotata. I filtri furono necessari per poter calibrare le immagini durante il loro sviluppo dopo il rientro a terra. Tale operazione di demontaggio impegno i due cosmonauti per pi\u00f9 ore.\nDurante la settimana di durata della missione l'equipaggio esegu\u00ec, oltre alla registrazione di immagini fotografiche della Terra, degli esperimenti di carattere biologico. Per questo motivo era stato portato a bordo della navicella spaziale una piccola centrifuga con la quale venne analizzato come possano crescere delle piante in una forza di gravit\u00e0 artificiale. L'equipaggio analizz\u00f2 pure gli effetti della radiazione cosmica dopo che questa avesse passato gli occhi. Questo effetto era in precedenza stato registrato dagli equipaggi del programma Apollo durante le varie fasi di riposo. Gli astronauti dichiararono di vedere, o meglio essere abbagliati da lampi e fulmini quando chiudevano gli occhi per riposare. Questo fatto era proprio dovuto all'esposizione dell'occhio alla radiazione cosmica. A bordo della Sojuz 22 si trovava pure un piccolo acquario e l'equipaggio pot\u00e9 osservare lo sviluppo e la crescita dei pesciolini compagni di missione.\nAl termine di una missione di successo, i due cosmonauti poterono prelevare tutte le pellicole dalla fotocamera per depositare il tutto, insieme ad altri oggetti da riportare a terra, negli appositi contenitori posizionati nel modulo di ritorno della navicella spaziale. La fase di rientro in atmosfera e l'atterraggio riusc\u00ec perfettamente senza incontrare particolari problemi.\nL'equipaggio aveva registrato pi\u00f9 di 2.400 immagini fotografiche di 30 zone della Terra. Nessuna delle scatole contenenti le pellicole era difettosa e tutte le immagini erano di ottima qualit\u00e0. Dichiarazioni ufficiali parlano che la missione abbia contribuito eccezionalmente a favore dell'agricoltura, della cartografia, della mineralogia e dell'idrologia che hanno potuto trarre enorme profitto dai risultati della missione."}
{"id": "350419", "revid": "767487", "url": "https://it.wikipedia.org/wiki?curid=350419", "title": "In una notte di chiaro di luna", "text": "In una notte di chiaro di luna \u00e8 un film del 1989 diretto da Lina Wertm\u00fcller.\nTrama.\nUn giornalista durante un'inchiesta si finge sieropositivo per studiare le reazioni della gente. Casualmente scopre che un conoscente realmente sieropositivo, ha avuto rapporti (gi\u00e0 infetto) con una donna con cui successivamente \u00e8 stato lui stesso. Contemporaneamente la donna di cui \u00e8 innamorato pensa di essere incinta di lui. Inizia cos\u00ec una affannosa ricerca della verit\u00e0, fra rabbia e disperazione."}
{"id": "350420", "revid": "438678", "url": "https://it.wikipedia.org/wiki?curid=350420", "title": "La leggenda del santo bevitore (film)", "text": "La leggenda del santo bevitore \u00e8 un film del 1988 diretto da Ermanno Olmi.\nLa pellicola, adattamento cinematografico del racconto omonimo di Joseph Roth, ha vinto il Leone d'Oro alla 45\u00aa Mostra internazionale d'arte cinematografica di Venezia.\nTrama.\nSotto i ponti della Senna uno sconosciuto benefattore dona ad Andreas Kartack, ex minatore senzatetto, 200 franchi; Andreas, che tiene al proprio onore, vuole sdebitarsi: il distinto signore chiede allora che il \"prestito\" venga restituito a santa Teresa di Lisieux, cui egli \u00e8 devoto, indicando una chiesa in cui si trova la sua statua.\nGrazie all'insperato prestito, Andreas rinasce. Tra un bicchiere e l'altro incontra una serie di personaggi che interferiscono con la sua determinazione a restituire i 200 franchi alla santa. Nelle due settimane e mezzo successive, Andreas incontra nuovamente Karoline, una donna per cui aveva involontariamente ucciso ed era stato in prigione; ritrova un vecchio compagno di scuola, Kanjak, divenuto un pugile famoso; e si gode un'avventura amorosa con Gabby, una ballerina di variet\u00e0.\nMa il rimorso dei 200 franchi \u00e8 pungente. Nella mattina della terza domenica, Andreas si avvia infine a pagare il suo debito ma, ancora una volta ubriaco, viene colto da un malore e muore poco dopo aver scambiato una bambina per la santa ed averle offerto i duecento franchi."}
{"id": "350422", "revid": "184755", "url": "https://it.wikipedia.org/wiki?curid=350422", "title": "Bolletta", "text": "Una bolletta \u00e8 una fatturazione postale o elettronica di un contratto di fornitura di servizi. La tipologia giuridica di questi contratti \u00e8 il contratto di somministrazione, che in origine e, propriamente ancora oggi, indicano la somministrazione di servizi, da non confondere, dunque, con il contratto di somministrazione di lavoro.\nIn tutti i contratti di somministrazione (acqua, energia, gas, telefono fisso, telefono mobile a bollettazione, etc.) vige una prescrizione breve, diversa dall'ordinaria decennale; i gestori possono, pertanto, contestare le bollette fino a un massimo di qualche anno; per la precisione cinque secondo quanto stabilito dall'articolo 2948 del codice civile. Al consumatore spetta l'onere della prova, ovvero la conservazione dei documenti contabili relativi al pagamento delle bollette, che valgono come ricevute dell'avvenuto pagamento.\nDomiciliazione delle utenze.\nLe banche offrono un servizio di domiciliazione delle utenze su conto corrente.\nIl servizio in genere \u00e8 gratuito. La banca riceve copia della bolletta e il 6\u00ba giorno dalla scadenza invia una RID commerciale a favore della societ\u00e0 emittente: fino al 5\u00ba giorno lavorativo, successivo alla scadenza della bolletta, il RID pu\u00f2 essere bloccato presso la propria banca.\nIn questo modo, il cliente evita code allo sportello per pagare le bollette, e non perde giorni di valuta in quanto le fatture verranno pagate il giorno della scadenza. Se si tratta di una super-bolletta, di un importo non giustificato l'utente pu\u00f2 non fare a tempo a contestare l'addebito e comunicare alla banca di pagare la parte di sua pertinenza.\nLa banca effettua il pagamento, salvo diversa comunicazione del cliente, anche telefonica o via fax.\nL'intestatario dell'utenza pu\u00f2 chiedere al fornitore (di acqua, luce, gas, etc.) di inviare la documentazione dei consumi, priva dell'allegato per il pagamento, per verificare la correttezza dell'importo. La bolletta viene inviata alcuni giorni prima della scadenza e dell'addebito in banca.\nSorgono problemi quando la banca respinge la richiesta di pagamento della societ\u00e0 emittente, o addebita la bolletta di un altro correntista. Errori di questo tipo possono accadere per un ritardo nell'esecuzione delle RID commerciali, per un errore dell'operatore, e perch\u00e9 la RID commerciale non \u00e8 gestita in modo completamente automatico.\nIl fornitore del servizio non risponde di negligenze della banca e, dopo un primo sollecito, pu\u00f2 interrompere la fornitura e procedere per la morosit\u00e0 (di telefono, acqua, luce, gas, etc.).\nLa banca effettua il servizio salvo buon fine, e non risponde di eventuali interessi di mora o interruzioni della fornitura che pu\u00f2 subire il cliente.\nLa domiciliazione esclude qualsiasi altra modalit\u00e0 di pagamento, che l'utente pu\u00f2 modificare solamente a partire dalle successive fatturazioni.\nIn alternativa alla domiciliazione, molte societ\u00e0 permettono il pagamento gratuito tramite bonifico bancario via Internet o dal Bancomat. \u00c8 sufficiente inserire l'IBAN, e il numero della fattura nella causale di pagamento, in modo da identificarlo univocamente.\nDal 2013 i gestori di servizi pubblici sono obbligati ad attivare la modalit\u00e0 di pagamento con bonifico o carta di credito per somme dovute a qualsiasi titolo dall'utenza (D. Lgs. n. 82/2005, art. 5, come modificato dal Decreto Sviluppo bis n. 189/2012-art. 15).\nGestione delle morosit\u00e0.\nNel caso di morosit\u00e0, avviene il distacco del servizio anche se \u00e8 soggetto alla legge sul servizio universale (ad esempio, energia e telefono fisso). Il gestore pu\u00f2 anche rivalersi sui beni del moroso. Per avviare una procedura esecutiva di pignoramento, il gestore necessita di un titolo esecutivo. La strada pi\u00f9 veloce per ottenerlo \u00e8 chiedere un decreto ingiuntivo al tribunale.\nQualora il debitore si opponga con una qualche forma di prova scritta o contestando in maniera ragionevole, si possono allungare notevolmente i tempi, evitando l'esecutoriet\u00e0 del decreto. Ci\u00f2 avviene quando dalla data di emissione della bolletta \u00e8 trascorso il periodo di prescrizione vigente per i contratti di somministrazione.\nMolti sono i beni che non possono essere oggetto di pignoramento. Tipicamente sono pignorati: propriet\u00e0 immobiliari, conto in banca, altre forme di investimento evoluto.\nPer la stessa legge sul servizio universale, l'utente pu\u00f2 intestare un nuovo contratto di servizio ad un familiare dello stesso domicilio, al quale il fornitore \u00e8 obbligato a riattivare il servizio.\nCarta dei Servizi.\nI contratti di somministrazione di servizi sono caratterizzati da una Carta dei Servizi o Service Level Agreement (SLA), che impegna il fornitore al rispetto di determinati standard nei tempi di attivazione, risposta ai reclami e qualit\u00e0 nella gestione del servizio. In caso di mancato rispetto, il fornitore deve pagare delle penali o rimborsare parte della spesa.\nProva dei consumi.\nL'onere della prova dei consumi spetta in generale all'erogatore del servizio. Pur mutuando il proprio contenuto da provvedimenti legislativi ed amministrativi, il contratto di somministrazione di servizi ha natura privatistica ed i rapporti che ne discendono sono regolati dal codice civile, per il quale l'onere della prova spetta a chi ha fornito la prestazione.\nLa bolletta, al pari di una generica fattura, non ha valore probatorio perch\u00e9 \u00e8 un atto unilaterale di natura contabile, inidonea a spiegare efficacia probatoria a favore della parte che l'ha emessa (\u00e8 la bolletta telefonica, atto unilaterale di natura contabile non dissimile dalla fattura.\nIn merito alla fornitura di servizi telefonici, la bolletta costituisce prova delle registrazioni riportate \"se l'utente non le contesta\".\nSe il contatore \"si presume idoneo in ragione dei collaudi e dei controlli, ai quali \u00e8 sottoposto da parte della pubblica amministrazione\", nulla garantisce il corretto funzionamento del contatore centrale e la corrispondenza con quanto trascritto in bolletta.\nLa certificazione dei contatori non pu\u00f2 tradursi in un privilegio probatorio fondato sulla non contestabilit\u00e0 del dato recato in bolletta. Spetta al fornitore del servizio provare il corretto funzionamento del contatore e la corrispondenza di quanto trascritto in bolletta, \"tramite tabulati e fotografie mensili al contatore\".\nNe sono un esempio i contatori elettrici che non sono soggetti a nessuna omologazione n\u00e9 sono registrati presso gli uffici metrici delle Camere di Commercio."}
{"id": "350423", "revid": "1005847", "url": "https://it.wikipedia.org/wiki?curid=350423", "title": "Lavoro carcerario", "text": "Il lavoro carcerario \u00e8 uno degli strumenti fondamentali per la risocializzazione del recluso e dell'internato. Per questo ad esso \u00e8 stata sempre prestata particolare attenzione da parte del legislatore.\nIl lavoro carcerario svolge una funzione normalizzatrice e correttiva, poich\u00e9:\nLa nascita della norma.\nPrima dell'entrata in vigore della Costituzione italiana, il lavoro per i detenuti, nell'ambito del regime penitenziario, veniva considerato in funzione strettamente punitiva. Infatti il R.D. 18/06/1931 n. 787 configurava il lavoro come una parte integrante della pena. I condannati, considerati privi di qualsiasi capacit\u00e0 di agire, avevano l'obbligo di lavorare nelle varie attivit\u00e0 produttive organizzate negli Istituti carcerari: non vi era alcuna proporzione tra la quantit\u00e0 e qualit\u00e0 del lavoro prestato rispetto alla retribuzione, non avevano diritto a nessuna tutela assicurativa e previdenziale.\nNei principi dettati dalla Carta Costituzionale, entrata in vigore il 1\u00ba gennaio 1948, si concretizza una evoluzione del concetto di sanzione penale: la pena detentiva, oltre a rappresentare un provvedimento repressivo, afflittivo, proporzionato alla gravit\u00e0 del reato inflitto al soggetto dotato di capacit\u00e0 di intendere e di volere, deve tendere alla rieducazione del condannato (art. 27, terzo comma). Il lavoro \u00e8 inteso come strumento rieducativo e non punitivo, e al lavoratore sono quindi assicurate diritti e tutele minime (per cui non si tratta di lavori forzati).\nAlla luce di tale principio, l'attivit\u00e0 lavorativa del condannato negli istituti penitenziari ha sempre di pi\u00f9 assunto una connotazione di strumento diretto a stimolare un positivo cambiamento nella vita di quest'ultimo. In questo senso si esprime l'art. 15 del vigente ordinamento penitenziario, che individua il lavoro come uno degli elementi del trattamento rieducativo stabilendo che, salvo casi di impossibilit\u00e0, ai condannati \u00e8 assicurato il lavoro.\nEsso, sottolinea l'art. 20 secondo comma, non ha carattere afflittivo, quindi non rappresenta un inasprimento della pena. \u00c8 prevista una remunerazione in base alla quantit\u00e0 e alla qualit\u00e0 di lavoro prestato, in misura non inferiore ai 2/3 del trattamento economico previsto dai CCNL; sono riconosciute, inoltre, le medesime garanzie assicurative, contributive e previdenziali di quelle previste in un rapporto di lavoro subordinato.\nCaratteri del lavoro carcerario.\nIn dottrina si \u00e8 usi definire tre caratteri del lavoro carcerario: la sua obbligatoriet\u00e0, la sua finalit\u00e0 rieducativa e la sua funzione di protezione sociale. Tuttavia, nella situazione attuali delle carceri italiane, il lavoro per i carcerati (sia all'interno che all'esterno delle prigioni) \u00e8 un raro privilegio, nonostante particolari agevolazioni (legge \"Smuraglia\") concesse a ditte esterne per l'organizzazione di attivit\u00e0 lavorative all'interno delle carceri od anche al loro esterno (per i detenuti autorizzati al lavoro all'esterno).\nObbligatoriet\u00e0.\nNegli istituti penitenziari deve essere favorita la destinazione dei detenuti e degli internati al lavoro e alla loro partecipazione a corsi di formazione professionale. In questo senso, possono essere stipulati rapporti con aziende pubbliche o con aziende private convenzionate con l'ente Regione, al fine di istituire all'interno degli istituti lavorazioni organizzate o corsi di formazione professionale (obbligo peraltro largamente disatteso dall'amministrazione penitenziaria).\nFinalit\u00e0 rieducativa.\nIl lavoro carcerario non deve essere considerato come un trattamento punitivo, ma come una forma di organizzazione necessaria della vita della comunit\u00e0 carceraria. In questo senso, l'assegnazione al lavoro carcerario avviene sulla base di due apposite graduatorie, una generica e l'altra per qualifica o mestiere.\nTuttavia nella situazione attuale delle carceri italiane si vedono come privilegiati i pochissimi detenuti che riescono ad accedere ad un lavoro ed i pochi che possono frequentare corsi di formazione.\nProtezione sociale.\nIn applicazione del principio di protezione sociale, l'orario di lavoro giornaliero e il riposo festivo sono disciplinati dalle leggi vigenti in materia di lavoro. Il lavoratore detenuto o internato \u00e8 coperto da garanzia assicurativa e gode di congrua tutela previdenziale.\nLa mercede.\nIl lavoro carcerario \u00e8 retribuito con una mercede, proporzionale alla quantit\u00e0 e alla qualit\u00e0 del lavoro prestato. Tale somma non pu\u00f2, in ogni caso, essere inferiore ai due terzi del trattamento economico previsto dai contratti collettivi di lavoro per attivit\u00e0 similare.\nL'ammontare della mercede \u00e8 stabilita da una commissione composta dal Capo Dipartimento dell'Amministrazione Penitenziaria, dal Direttore dell'Ufficio del lavoro dei detenuti e degli internati della Direzione generale per gli Istituti di prevenzione e pena, da un Ispettore generale, da un rappresentante del Ministero del Tesoro, da un rappresentante del Ministero del lavoro e da un delegato per ciascuna delle pi\u00f9 rappresentative organizzazioni sindacali.\nAlla mercede viene detratta, solo per i detenuti con posizione giuridica di condannato definitivo, una somma corrispondente al rimborso per le spese che lo Stato sostiene per mantenere il detenuto in carcere, detta quota di mantenimento (Art.145 del Codice Penale). Ai sensi dell'articolo 2 dell'Ordinamento Penitenziario, tale quota non pu\u00f2 essere superiore ai 2/3 del costo reale e concerne unicamente gli alimenti e il corredo. Ad oggi, il costo effettivo per gli alimenti ed il corredo risulta essere di 5,44\u20ac e la relativa quota di mantenimento da porre a carico del detenuto, pari ai 2/3 del costo reale, risulta essere di 3,62\u20ac. Al mese, quindi, si tratta di una somma equivalente a 108,60\u20ac a persona.\nIl peculio.\nLa mercede, assieme al denaro posseduto dal detenuto all'atto dell'incarcerazione ed a quello eventualmente ricevuto da terzi, costituisce il peculio.\nEsso si distingue (per i detenuti con condanna definitiva):\nL'eventuale eccedenza non versata a terzi rispetto alla somma di 1.032 euro viene depositata presso la Cassa Depositi e Prestiti.\nIl lavoro all'esterno.\nPer \"lavoro all'esterno\" s'intende la prestazione di attivit\u00e0 a favore di imprese, pubbliche o private, al di fuori delle mura dell'istituto carcerario.\nIntroduzione.\nIl lavoro all'esterno deve garantire l'attuazione positiva degli scopi previsti per il lavoro carcerario. I detenuti ammessi al lavoro all'esterno vi si recano senza scorta, a meno che particolari ragioni di sicurezza non facciano disporre diversamente. La sicurezza cui fa riferimento la norma dell'ordinamento penitenziario \u00e8 quella della persona ammessa al lavoro esterno, poich\u00e9 non avrebbe senso autorizzare soggetti ritenuti pericolosi o comunque non affidabili.\nIl contratto di lavoro \u00e8 stipulato direttamente tra il detenuto e l'impresa esterna, che pu\u00f2 essere sia pubblica che privata.\nAmmissione al beneficio.\nPossono essere ammessi al beneficio del lavoro all'esterno tutti i detenuti e gli internati. La legge prevede per\u00f2 un regime differenziato per i condannati per i reati pi\u00f9 gravi. Segnatamente:\nIl provvedimento di ammissione al lavoro all'esterno \u00e8 firmato dal direttore dell'istituto e sottoposto all'approvazione del Magistrato di sorveglianza, se trattasi di detenuto o internato, o del giudice procedente, se trattasi di imputato. Tale approvazione \u00e8 concessa entro trenta giorni (teorici), nel corso dei quali il magistrato raccoglie informazioni in merito presso il Comitato provinciale per l'ordine e la sicurezza pubblica competente per territorio.\nCause di esclusione.\nIn ogni caso, non possono essere ammessi al beneficio del lavoro all'esterno i detenuti e gli internati per uno dei delitti indicati nell'art. 4-bis della Legge n. 354/75 (reato associativo di tipo mafioso, sequestro di persona a scopo di rapina o di estorsione, associazione finalizzata a favorire l'immigrazione clandestina, rapina con modalit\u00e0 mafiose, estorsione, ecc.):\nSituazione nel resto del mondo.\nIl lavoro carcerario \u00e8 una prassi diffusa in tutti i paesi del mondo civile. In generale tutti i carcerati delle nazioni considerate civilizzate possono accedere al lavoro ed in alcuni paesi ne hanno l'obbligo, come ad esempio negli Stati Uniti d'America, ove si arriva ad appaltare la gestione di alcuni carceri a privati allo scopo di sfruttare a costi ridotti il lavoro dei detenuti ivi rinchiusi. Triste fama hanno avuto i campi di lavoro coatto nell'Unione Sovietica, descritti nel libro \"Arcipelago GULAG\" dal premio Nobel Aleksander Solgenitzin, popolati di molti prigionieri politici, ma erano usuali in passato (sino alla prima parte del XX secolo) anche nelle colonie di Francia e soprattutto Regno Unito. Oggi sono molto affollati in Cina, ma ne sono tuttora presenti in altri paesi del mondo."}
{"id": "350426", "revid": "4711", "url": "https://it.wikipedia.org/wiki?curid=350426", "title": "Fronte Occidentale", "text": ""}
{"id": "350427", "revid": "4711", "url": "https://it.wikipedia.org/wiki?curid=350427", "title": "Fronte Orientale", "text": ""}
{"id": "350431", "revid": "9733", "url": "https://it.wikipedia.org/wiki?curid=350431", "title": "Contracettivo", "text": ""}
{"id": "350432", "revid": "339392", "url": "https://it.wikipedia.org/wiki?curid=350432", "title": "Nirvana (trascendenza)", "text": ""}
{"id": "350440", "revid": "287204", "url": "https://it.wikipedia.org/wiki?curid=350440", "title": "Circo di Massenzio", "text": "Il circo di Massenzio, detto anche circo di Romolo e, impropriamente durante il medioevo, circo di Caracalla, \u00e8 un circo romano, fatto edificare intorno al 311 dall'imperatore Massenzio a Roma, all'interno del complesso edilizio costruito al terzo miglio della via Appia, e che includeva la villa di Massenzio e il mausoleo del figlio Valerio Romolo.\nStruttura.\nIl circo, in laterizio, era lungo 465\u00a0m, con una larghezza nel punto pi\u00f9 ampio di 71\u00a0m; la spina, una struttura che separava i due rettilinei, era lunga 270\u00a0m circa: Massenzio la decor\u00f2 con un obelisco proveniente dal tempio di Iside al Campo Marzio, oggi a Piazza Navona, collocato da Gian Lorenzo Bernini sulla Fontana dei Quattro Fiumi nel XVII secolo. \u00c8 stato calcolato che, essendo riservato alla famiglia imperiale e agli amici, era in grado di ospitare solo 10.000 spettatori - il Circo Massimo, come termine di confronto, ne poteva ospitare 150.000.\nConservazione.\nOggi il circo \u00e8 in rovina, ma il muro di cinta ancora in piedi e i resti della \"spina\" ne fanno il miglior esempio di circo romano giunto dall'antichit\u00e0: il motivo di tale stato di conservazione \u00e8 forse la morte di Massenzio, avvenuta nel 312 ad opera di Costantino I nella battaglia di Ponte Milvio; ci\u00f2 provoc\u00f2 infatti l'abbandono prematuro del complesso. Probabilmente il circo non \u00e8 stato addirittura mai usato: negli scavi non si sono trovate infatti tracce della sabbia che avrebbe dovuto coprire la pista."}
{"id": "350441", "revid": "84184", "url": "https://it.wikipedia.org/wiki?curid=350441", "title": "Taiji", "text": ""}
{"id": "350445", "revid": "253269", "url": "https://it.wikipedia.org/wiki?curid=350445", "title": "Terry O'Quinn", "text": "Biografia.\nNato e cresciuto a Newberry, nel Michigan (USA), da una famiglia di origini irlandesi. Durante la carriera scolastica studia canto e suona la chitarra e la batteria: il suo idolo \u00e8 Neil Young. Si laurea all'Universit\u00e0 dell'Iowa, ad Iowa City.\nDopo alcuni lavori saltuari, come per esempio la guardia del corpo, approda al mondo della televisione. Nel 1980 ha una parte in un film televisivo, \"F.D.R.: The Last Year\", a cui far\u00e0 seguito una lunga carriera in film TV e telefilm. Aggiunge una \"O'\" al proprio cognome, per differenziarsi da un attore di nome Terry Quinn.\nLo stesso anno inizia la sua carriera cinematografica, con il film \"I cancelli del cielo\" (\"Heaven's Gate\") di Michael Cimino, universalmente riconosciuto come uno dei pi\u00f9 grandi insuccessi di Hollywood. Questo per\u00f2 non nuoce alla carriera di O'Quinn: malgrado siano molto rari i suoi ruoli da protagonista, vanta decine e decine di partecipazioni a vari film (tra cui il film televisivo \"Phenomenon 2\" del 2003) e telefilm.\nLa notoriet\u00e0 presso il grande pubblico arriva nel 2004 grazie a \"Lost\", serial televisivo in cui interpreta John Locke, ruolo che gli \u00e8 valso nel 2005 il \"Saturn Award\" e nel 2007 il \"Premio Emmy\" come \"miglior attore non protagonista\".\nNel 2011 si \u00e8 unito al \"cast\" di \"Hawaii Five-0\", come personaggio ricorrente a partire dalla seconda stagione della serie.\nNel 2012 entra a far parte del \"cast\" principale della serie televisiva \"666 Park Avenue\".\nNel 2014 si unisce al \"cast\" principale della serie televisiva \"Gang Related\" nel ruolo di Sam, comandante della \"Task Force\".\nDoppiatori italiani.\nNelle versioni in italiano dei suoi film, Terry O'Quinn \u00e8 stato doppiato da: "}
{"id": "350447", "revid": "1543377", "url": "https://it.wikipedia.org/wiki?curid=350447", "title": "Elgin", "text": "Elgin (\"Eilginn\" in gaelico scozzese) \u00e8 una cittadina della Scozia Nord orientale, situata a 35 miglia (55\u00a0km) ad est di Inverness e 60 miglia (95\u00a0km) ad ovest di Aberdeen. La principale attivit\u00e0 industriale della zona \u00e8 la produzione di whisky, grazie alle numerose distillerie site nell'area dello Speyside. La citt\u00e0, cui spetta il titolo onorifico di \"Royal Burgh\", \u00e8 il capoluogo amministrativo dell'area consigliare del Moray e il capoluogo storico della contea tradizionale dell'Elginshire, detta anche \"Morayshire\".\nStoria.\nLe fondamenta della citt\u00e0 furono poste all'inizio dell'XI secolo, quando nell'area fu costruito un castello. Il luogo divenne in breve tempo un'apprezzata riserva di caccia per i primi sovrani scozzesi, in particolare per il controverso Macbeth di Scozia. Nel 1224 Alessandro II di Scozia le riconobbe il titolo di \"Royal Burgh\".\nVi \u00e8 chi sostiene che ad Elgin fosse stato concesso il titolo di \"city\" (\"citt\u00e0\") nel XIII secolo, quando fu prescelta dal Vescovo di Moray quale sede della propria diocesi, e tale appellativo \u00e8 ancora usato da molti abitanti e citato spesso nel materiale turistico. Ma per quanto la locale squadra di calcio si chiami \"Elgin city FC\" in tempi moderni tale status non \u00e8 stato riconosciuto dal governo locale, che non la annovera tra le sei citt\u00e0 della Scozia.\nIn un primo momento la cattedra vescovile fu semplicemente trasferita in una chiesa preesistente, la 'Chiesa della Santa Trinit\u00e0 fuori di Elgin'. Nella sua prima realizzazione, la Cattedrale di Elgin era un semplice edificio a pianta cruciforme. La chiesa venne notevolmente ampliata dopo essere stata danneggiata da un incendio nel 1270, con il raddoppio della lunghezza del coro, l'aggiunta di due navate laterali e di un capitolo adiacente alla navata settentrionale.\nNel 1390 Alessandro Stuart, figlio illegittimo del re pi\u00f9 noto sotto il nome di \"Volpe di Badenoch\", saccheggi\u00f2 le citt\u00e0 di Forres ed Elgin e diede loro fuoco, causando alla cattedrale danni tali da richiedere la completa ricostruzione del timpano occidentale, degli archi della navata, della torre centrale e del capitolo. Le sue scorrerie furono anche occasione di vaste stragi in entrambe le citt\u00e0.\nNei primi anni della Riforma protestante la cattedrale non sub\u00ec danni; venne per\u00f2 spogliata quasi interamente nel 1567. Nel 1630 croll\u00f2 il tetto principale e nel corso dei due secoli successivi le pietre della chiesa vennero riciclate come materiale da costruzione, trasformando in un mero guscio vuoto quella che un tempo era stata chiamata la 'Lanterna del Nord'.\nNel 1745 Elgin divenne un centro nevralgico della sfortunata ribellione giacobita. Oltre ad essere il centro di origine del capo della rivolta, Lord Murray, molti clan locali si schierarono in difesa del principe Carlo Edoardo Stuart. L'esercito giacobita pass\u00f2 ad Elgin l'ultima notte prima della decisiva Battaglia di Culloden; Carlo Edoardo alloggi\u00f2 a Thunderton House, le vestigia della quale sono ancora visibili nel centro della citt\u00e0.\n Dopo la battaglia, la stretta del duca di Cumberland sull'intera regione fu devastante. Il Castello di Elgin venne demolito (secondo l'opera \"Castles of Britain and Ireland\" era gi\u00e0 in rovina dal XV secolo) e gran parte della popolazione locale venne deportata in Canada nell'ambito delle Highland Clearances. La regione cadde in uno stato di prostrazione dal quale si riebbe solo a partire dal 1820 circa.\nTra il 1820 e il 1840 ad Elgin vennero costruiti molti edifici che la resero una citt\u00e0 degna di nota; tra le testimonianze del nuovo status della citt\u00e0 vi sono l'ospedale Dr Grays, lo Anderson's Institute, la chiesa neoclassica di St Giles (costruita tra il 1825 e il 1828) e l'Elgin Museum (1842). Le porte di accesso alla citt\u00e0 vennero rimosse; degli antichi varchi risulta ad oggi visibile solo la \"Pans Port\", nei pressi della cattedrale. Le rovine di quest'ultima vennero ripulite da molte tonnellate di rifiuti per dare inizio a un processo di ricostruzione che finora \u00e8 proseguito con grande lentezza.\nL'arrivo della ferrovia alla met\u00e0 del XIX secolo ebbe un impatto rilevante sulla citt\u00e0; le sue dimensioni raddoppiarono e vennero aperte nuove vie di comunicazione, aumentandone l'importanza quale principale centro commerciale e amministrativo del Moray.\nAmministrazione.\nGemellaggi.\nElgin \u00e8 gemellata con:"}
{"id": "350455", "revid": "767487", "url": "https://it.wikipedia.org/wiki?curid=350455", "title": "Rapporto confidenziale", "text": "\"Rapporto confidenziale (Mr. Arkadin)\" \u00e8 un film del 1955 scritto e diretto da Orson Welles.\nTrama.\nUn giovane americano, Van Stratten, viene coinvolto nel contrabbando di sigarette quando un certo Bracco, pugnalato alle spalle, sussurra due nomi, mentre esala l'ultimo respiro, alla sua ragazza Mily. I nomi sono Gregory Arkadin e Sophie. Il giovane scopre che il primo \u00e8 un finanziere e rintraccia il suo castello diventando amico della figlia Raina.\nDurante un ricevimento Arkadin rivela a Van Statten che non riesce a ricordare niente della propria vita prima del 1927 e lo incarica di ricostruire la sua vita in un rapporto confidenziale. Il giovane trova molte cose strane interrogando un sarto di Zurigo, un addomesticatore di pulci di Copenaghen, un antiquario di Amsterdam e una baronessa polacca, ma soprattutto trova Sophie in Messico, la quale viene uccisa misteriosamente, forse da un sicario di Arkadin.\nVan Stratten scopre d'essere stato usato da quest'ultimo per ritrovare persone del suo passato che avrebbero potuto ricattarlo. Anche Mily \u00e8 stata uccisa. Il gioco si \u00e8 fatto pesante, Arkadin pensa che non riuscir\u00e0 a nascondere il proprio passato alla sua amata figlia e per vergogna si getta dal suo aereo privato.\nProduzione.\nPoich\u00e9 Orson Welles non rispett\u00f2 la scadenza del Natale 1954 per concludere il montaggio del film, il produttore Louis Dolivet sottrasse il film al controllo del regista americano, affidando il montaggio a Lorenzo Lucidi.\nWelles, anni dopo, intervistato da Peter Bogdanovich, disconobbe tale montaggio:\nOW:\"Mi ricordo benissimo di come cominciava, con un'inquadratura di una enorme spiaggia vuota con una ragazza nuda che si lasciava lambire dalle onde. Ma sul resto (della continuity) ho come un blocco\".\nPB:\"Perch\u00e8 ti ha sconvolto il nuovo montaggio\".\nOW: \"S\u00ec, ne odio il solo pensiero. Era la migliore storia popolare che abbia pensato per un film, e avrebbe dovuto essere un trionfo di pubblico. Quanto mi piacerebbe rifare quella storia...\".\nPB:\"Potresti\".\nOW:\"Non so se potrei; non so com'\u00e8 la situazione dei diritti. Mi piacerebbe scoprirlo, perch\u00e9 come soggetto cinematografico \u00e8 fantastico. Il montaggio l'ha rovinata, rovinata, rovinata\".\nIo, Orson Welles. Orson Welles , Peter Bogdanovich, Baldini &amp; Castoldi 1996, pag. 249."}
{"id": "350456", "revid": "304077", "url": "https://it.wikipedia.org/wiki?curid=350456", "title": "Megabit", "text": "Il megabit \u00e8 l'unit\u00e0 di misura che rappresenta un milione di bit e viene abbreviata con la sigla Mbit o Mb (da non confondere con \"Megabyte o MB\", dove un byte corrisponde a 8 bit).\nQuesta unit\u00e0 di misura viene spesso utilizzata, in rapporto al tempo (in secondi), per calcolare la velocit\u00e0 di trasmissione di segnali digitali. Ad esempio attraverso la rete internet o una rete LAN, di cui si vuole conoscere la velocit\u00e0 di download o upload tra due nodi della rete."}
{"id": "350457", "revid": "1717538", "url": "https://it.wikipedia.org/wiki?curid=350457", "title": "Abdus Salam", "text": "Biografia.\nStudente estremamente brillante, a soli 14 anni fu accolto da grandi feste nella sua citt\u00e0 natale al suo ritorno dall'esame di immatricolazione portato a termine con le votazioni pi\u00f9 alte mai registrate fino ad allora presso l'Universit\u00e0 del Punjab di Lahore. Scrisse il suo primo lavoro scientifico quando era uno studente nel 1943, riguardo ad un problema matematico posto dal matematico indiano Srinivasa Aiyangar Ramanujan. Ottenne il PhD nel 1952 all'Universit\u00e0 di Cambridge.\nDopo un triennio trascorso a Lahore, dal 1957 fu professore di fisica teorica all'Imperial College of Science and Technology di Londra. Nel 1964 collabor\u00f2 a fondare a Trieste l\"'International Centre for Theoretical Physics\" (ICTP), con l'intento prevalente di favorire la formazione di giovani ricercatori e lo spirito di creare un istituto sovrannazionale che potesse accogliere anche studenti provenienti dal terzo mondo. Sotto la sua direzione (dalla fondazione fino al dicembre 1993), l'istituto divenne rapidamente uno dei centri pi\u00f9 importanti della comunit\u00e0 scientifica internazionale. Oggi, l'ICTP \u00e8 dedicato proprio ad Abdus Salam (il nome \u00e8 appunto: Abdus Salam International Centre for Theoretical Physics) ed \u00e8 un prestigioso istituto dedito alla ricerca nei diversi campi di fisica teorica.\nNei quasi 30 anni di lavoro a Trieste impar\u00f2 un ottimo italiano.\nRicerca scientifica.\nAbdus Salam lavor\u00f2 principalmente nel campo della fisica delle particelle elementari.\nOttenne il premio Nobel nel 1979, insieme a Sheldon L. Glashow e Steven Weinberg, per il suo importante contributo alla teoria dell'interazione elettrodebole, in cui le interazioni elettromagnetiche e nucleare debole vengono descritte in modo unitario, rivelandone la comune natura fisica. Questo risultato costituisce ancora oggi il pi\u00f9 alto punto di arrivo nello sforzo di descrivere tutte le forze della natura con una sola teoria.\nUna lista completa dei lavori scientifici originali di Abdus Salam pu\u00f2 essere trovata sul sito dell'ICTP.\nFu molto sensibile ai problemi della diffusione della cultura scientifica a livello internazionale, operando intensamente per far avanzare la ricerca nei paesi in via di sviluppo."}
{"id": "350458", "revid": "718859", "url": "https://it.wikipedia.org/wiki?curid=350458", "title": "Friedrich-Paul von Groszheim", "text": "Von Groszheim nacque a Lubecca; il padre mor\u00ec nel corso della Prima guerra mondiale, quando egli aveva undici anni. Pochi anni dopo mor\u00ec anche la madre e Von Groszheim, insieme alla sorella, venne affidato a due zie.\nVon Groszheim fu uno dei 230 uomini arrestati a Lubecca il 23 gennaio 1937 dai reparti delle SS, per il sospetto di essere gay e quindi perseguibili ai termini del \"paragrafo 175\", che puniva con la prigionia il \"crimine\" dell'omosessualit\u00e0. Egli sub\u00ec una prima condanna a dieci mesi di carcere, durante i quali fu obbligato ad indossare un bracciale che conteneva una lettera A come abbreviazione del volgare insulto \"Arscheficker\" (\"fotte-in-culo\"); il triangolo rosa, simbolo distintivo degli omosessuali internati nei campi di concentramento venne infatti introdotto successivamente.\nVon Groszheim, parlando della prigionia e delle torture subite per rivelare i nomi di altri omosessuali, dice:\nVon Groszheim pass\u00f2 i dieci mesi di detenzione in una piccola cella, senza riscaldamento, pochissimo cibo e senza bagni, cosa che lo obblig\u00f2 ad espletare i propri bisogni fisiologici in un angolo della cella. Pochi mesi dopo il suo rilascio venne nuovamente arrestato nel 1938 e posto davanti alla scelta, estorta con nuove torture, di essere castrato chirurgicamente oppure di essere deportato nel campo di concentramento di Sachsenhausen, presso Oranienburg. Von Groszheim scelse la castrazione; nel 1940, dopo lo scoppio della Seconda guerra mondiale, egli venne richiamato per servire nella \"Wehrmacht\", ma venne riformato a causa dell'operazione subita.\nNel 1943 Von Groszheim subi il terzo arresto, con l'accusa di essere monarchico e di aver appoggiato il \"kaiser\" Guglielmo II. Trascorse i due anni successivi come prigioniero politico nel campo di Neuengamme, nei pressi di Lubecca, fino alla liberazione da parte degli Alleati.\nDopo la guerra Von Groszheim si trasfer\u00ec ad Amburgo, dove nascose la sua storia fino al 1992, quando venne intervistato, insieme ad altri omosessuali sopravvissuti, nel documentario tedesco \"We Were Marked with a Big A\", diretto da Joseph Weishaupt e Elke Jeanron.\nNon \u00e8 mai stato riconosciuto dal governo tedesco quale vittima del regime nazista. Recentemente ha spiegato i motivi che lo hanno convinto a parlare delle sue tragiche esperienze:"}
{"id": "350459", "revid": "1543377", "url": "https://it.wikipedia.org/wiki?curid=350459", "title": "Differenziale esatto", "text": "Nel calcolo infinitesimale, un differenziale esatto o differenziale totale \u00e8 una 1-forma differenziale esatta:\ncio\u00e8 tale per cui esiste una funzione formula_2, detta \"potenziale\", che soddisfa:\nUn differenziale \u00e8 esatto se e solo se \u00e8 integrabile, cio\u00e8 se la grandezza formula_4 \u00e8 esprimibile come funzione di classe formula_5, la cui immagine \u00e8 un sottoinsieme dei numeri reali. L'implicazione diretta dipende dal fatto che la seconda classe di continuit\u00e0 ammette sempre un solo differenziale formula_6. Per generalizzare la nozione di differenziale come infinitesimo a quantit\u00e0 formula_4 definite arbitrariamente risulta utile avere un criterio per determinare se formula_4 sia esprimibile come funzione delle sue variabili, o se invece non lo sia, anche perch\u00e9 in quest'ultimo caso risulta non conservata su un integrale chiuso nelle sue variabili.\nDefinizione.\nNel seguito si considera il caso tridimensionale, anche se la trattazione vale in uno spazio di dimensione arbitraria.\nUna forma differenziale formula_9 \u00e8 detta \"forma differenziale esatta\" su un dominio formula_10 se esiste una qualche funzione scalare formula_11 definita su formula_12 tale che:\nsu tutto formula_12. Questo \u00e8 equivalente a dire che il campo vettoriale formula_15 \u00e8 un campo vettoriale conservativo, corrispondente al gradiente di un campo scalare (chiamato potenziale) formula_4.\nIn una dimensione, una forma differenziale formula_17 \u00e8 esatta se formula_18 ha una primitiva. Altrimenti, se formula_18 non possiede primitiva non si pu\u00f2 scrivere formula_20 e la forma non \u00e8 esatta.\nIn due dimensioni, per il teorema di Schwarz ogni funzione formula_4 sufficientemente regolare ha la propriet\u00e0:\nda cui segue che in una regione semplicemente connessa formula_23 del piano x-y, un differenziale\n\u00e8 un differenziale esatto se e solo se vale la relazione\nIn tre dimensioni, un differenziale\n\u00e8 un differenziale esatto in una regione semplicemente connessa formula_23 dello spazio x-y-z se tra le funzioni formula_18, formula_29 e formula_30 sussiste la relazione\ndove fuori dalle parentesi in basso sono indicate le variabili considerate costanti durante la differenziazione.\nRiassumendo, quando un differenziale \u00e8 esatto esiste formula_4 e:\nindipendentemente dal cammino di integrazione seguito.\nCriterio di Schwarz.\nSe la funzione formula_34 di \"n\" variabili, con formula_35, ammette un differenziale, esso corrisponde al prodotto scalare tra il gradiente formula_36 di formula_4 e formula_38:\ndove nell'ultima uguaglianza si \u00e8 esplicitato il prodotto scalare. L'integrazione:\n\u00e8 permessa se e solo se tutte le funzioni integrande dipendono da altre variabili con lo stesso andamento:\ne cio\u00e8 se formula_42 verifica il teorema di Schwarz, affermazione valida per le funzioni formula_34 della seconda classe di continuit\u00e0. Poich\u00e9 il differenziale di formula_42 viene solitamente costruito come dipendenza implicita dai differenziali delle variabili, e cio\u00e8 nella forma:\nil criterio si traduce nel testare se:\ne nel qual caso formula_42 ha differenziale esatto, che si pu\u00f2 esprimere come formula_6. Per una funzione di una variabile ovviamente questo si riduce a verificare che formula_49 appartenga alla prima classe di continuit\u00e0, e cio\u00e8 che formula_50 sia funzione continua in formula_51.\nRelazioni tra le derivate parziali.\nSe tre variabili formula_51, formula_53 e formula_54 sono legate dalla relazione formula_55 per qualche funzione differenziabile formula_56, allora i seguenti differenziali esatti esistono:\nInserendo la prima equazione nella seconda si ottiene:\nDal momento che formula_53 e formula_54 sono variabili indipendenti, formula_64 e formula_65 possono essere scelti arbitrariamente. Affinch\u00e9 l'ultima relazione valga in generale \u00e8 necessario che i termini tra parentesi quadra siano nulli.\nPonendo nullo il primo termine tra parentesi quadra si ha:\nche con semplici passaggi conduce alla \"relazione di reciprocit\u00e0\":\ne poich\u00e9 per i gas ideali vale formula_68 si ottiene:\nQuesta volta si ha:\nquindi formula_71 \u00e8 un differenziale esatto per i gas ideali. L'entropia \u00e8 perci\u00f2 una funzione di stato:"}
{"id": "350460", "revid": "121424639", "url": "https://it.wikipedia.org/wiki?curid=350460", "title": "Metodo dei moltiplicatori di Lagrange", "text": "In analisi matematica e programmazione matematica, il metodo dei moltiplicatori di Lagrange permette di ridurre i punti stazionari di una funzione formula_1 in formula_2 variabili e formula_3 vincoli di frontiera formula_4, detta obiettivo, a quelli di una terza funzione in formula_5 variabili non vincolata, detta lagrangiana:\nformula_6,\nintroducendo tante nuove variabili scalari \u03bb, dette \"moltiplicatori\", quanti sono i vincoli .\nSe formula_7 \u00e8 stazionario, per esempio un massimo, per il problema vincolato originario, allora esiste un formula_8 tale che formula_9 \u00e8 stazionario anche se non necessariamente dello stesso tipo, cio\u00e8 nell'esempio un massimo, per la lagrangiana. Non tutti i punti stazionari portano a una soluzione del problema originario. Quindi il metodo dei moltiplicatori di Lagrange fornisce una condizione necessaria, ma non sufficiente per l'ottimizzazione nei problemi vincolati.\nIntroduzione.\nSi consideri il caso bidimensionale. Si vuole massimizzare una formula_10 soggetta al vincolo:\nove formula_12 \u00e8 una costante. Si possono visualizzare le curve di livello della formula_13 date da\nper vari valori di formula_15, e le curve di livello della formula_16 date da formula_17.\nSi supponga di camminare lungo la curva di livello con formula_18. In generale le curve di livello della formula_19 e della formula_16 sono distinte, quindi la curva di livello per formula_18 pu\u00f2 intersecare le curve di livello della formula_19. Questo equivale a dire che mentre ci si muove lungo la curva di livello per formula_18 il valore della formula_13 pu\u00f2 variare. Solo quando la curva di livello per formula_18 \u00e8 tangente a una delle curve di livello della formula_19 (senza attraversamento), il valore di formula_19 non aumenta n\u00e9 diminuisce.\nQuesto succede esattamente nei punti in cui la componente tangente della derivata totale si annulla: formula_28, cio\u00e8 nei punti stazionari vincolati della formula_13 che includono i massimi e minimi locali, assumendo che formula_13 sia differenziabile. Nelle equazioni questo succede quando il gradiente della formula_13 \u00e8 perpendicolare al vincolo, o ai vincoli, ovvero quando formula_32 \u00e8 una combinazione lineare dei formula_33.\nUn esempio familiare \u00e8 quello delle curve di livello per temperatura e pressione delle mappe meteorologiche: i massimi e minimi vincolati capitano dove le mappe sovrapposte mostrano linee tangenti (isoplete).\nGeometricamente la condizione di tangenza si traduce dicendo che i gradienti della formula_19 e della formula_16 sono vettori paralleli dove c'\u00e8 un massimo, visto che i gradienti sono sempre perpendicolari alle curve di livello. Introducendo lo scalare incognito formula_36, si deve risolvere il sistema di equazioni:\nper formula_39; avendo assunto, senza perdita di generalit\u00e0, formula_40.\nUna volta che i valori per formula_36 siano stati determinati, si torna al numero originario di variabili e si possono trovare i punti stazionari della lagrangiana:\nnel modo tradizionale. Cio\u00e8 formula_43 per ogni punto che soddisfa il vincolo poich\u00e9 formula_44 \u00e8 uguale a zero sul vincolo, ma i punti stazionari della formula_45 sono tutti su formula_46, come si pu\u00f2 vedere ponendo il gradiente uguale a zero.\nDifferenze tra massimi, minimi e punti di sella.\nLe soluzioni sono \"punti stazionari\" della lagrangiana formula_47 e possono essere anche punti di sella, ovvero n\u00e9 massimi n\u00e9 minimi di formula_47 o formula_49.\nformula_47 \u00e8 illimitata: dato un punto formula_51 che non giace sul vincolo, facendo il limite per formula_52 si rende formula_47 arbitrariamente grande o piccola.\nSpiegazione analitica.\nSia l'obiettivo formula_13 una funzione definita su formula_55, e siano i vincoli dati da formula_56 (ottenuti da un'equazione del tipo formula_57 con formula_58). Si definisca la lagrangiana, formula_47, come:\nSia il criterio di ottimizzazione sia i vincoli formula_61 sono compresi in modo compatto come punti stazionari della lagrangiana:\nnei gradienti delle funzioni originarie, e\nSpesso i moltiplicatori di Lagrange sono interpretabili come una certa quantit\u00e0 interessante. Si osservi ad esempio che:\nformula_65 \u00e8 la velocit\u00e0 con cui cambia la quantit\u00e0 da ottimizzare come funzione della variabile vincolata. Per esempio, nella meccanica lagrangiana le equazioni del moto sono ottenute trovando i punti stazionari dell'azione, l'integrale nel tempo della differenza tra energia cinetica e potenziale. Dunque la forza su una particella dovuta a un potenziale scalare, formula_66 pu\u00f2 essere interpretata come un moltiplicatore di Lagrange che determina il cambiamento dell'azione (trasferimento di energia potenziale in energia cinetica) conseguente a una variazione della traiettoria vincolata della particella. In economia, il profitto ottimale per un giocatore \u00e8 calcolato in base a uno spazio di azione vincolato, dove un moltiplicatore di Lagrange indica il rilassamento di un dato vincolo, ad esempio attraverso la corruzione o altri mezzi.\nIl metodo dei moltiplicatori di Lagrange \u00e8 generalizzato dalle condizioni di Karush-Kuhn-Tucker.\nEsempi.\nEsempio 1.\nSi voglia massimizzare formula_67 col vincolo formula_68. Il vincolo \u00e8 la circonferenza unitaria, e le curve di livello dell'obiettivo sono rette con pendenza formula_69: si vede subito graficamente che il massimo viene raggiunto in formula_70 e il minimo viene raggiunto in formula_71.\nAnaliticamente, ponendo formula_72, e\nAnnullando il gradiente si ottiene il sistema di equazioni:\nLa derivata rispetto al moltiplicatore \u00e8 come sempre il vincolo originario.\nCombinando le prime due equazioni si ottiene:\ncio\u00e8 formula_76 (formula_77 altrimenti la formula_78 diventa formula_79). Sostituendo nella formula_80 si ottiene formula_81, cosicch\u00e9 formula_82 e i punti stazionari sono formula_70 e formula_71. Valutando l'obiettivo formula_85 su questi si ottiene:\ndunque il massimo \u00e8 formula_87, raggiunto nel punto formula_70, e il minimo \u00e8 formula_89, raggiunto nel punto formula_71.\nSecondo il teorema di Weierstrass: essendo formula_85 una funzione continua definita sul vincolo che \u00e8 un insieme chiuso e limitato, essa ammette sicuramente un minimo e un massimo assoluti. Nessuno dei due punti stazionari trovati pu\u00f2 quindi essere un punto di sella.\nEsempio 2: entropia.\nSupponiamo di voler trovare la distribuzione di probabilit\u00e0 discreta con entropia d'informazione massimale. Allora l'obiettivo \u00e8:\nIl vincolo \u00e8 che le configurazioni formula_93 siano le uniche alternative possibili, cio\u00e8 che la loro somma sia unitaria. La funzione di vincolo \u00e8 allora:\nPer tutti gli formula_93 da formula_96 a formula_97, si impongono le equazioni:\nProcedendo con la derivazione si ottiene, oltre all'equazione del vincolo originario:\nQuesto dimostra che tutti i formula_100 sono uguali perch\u00e9 dipendono soltanto da un parametro comune. Introducendola nell'equazione vincolare, ovvero imponendo\nsi ottiene:\nDunque, la distribuzione uniforme \u00e8 la distribuzione di massima entropia per variabili aleatorie discrete.\nEconomia.\nL'ottimizzazione vincolata gioca un ruolo centrale in economia. Per esempio il problema della scelta per un consumatore \u00e8 rappresentato come quello che massimizza una funzione di utilit\u00e0 soggetta a un vincolo di bilancio. Il moltiplicatore di Lagrange ha un'interpretazione economica come prezzo ombra (shadow price) associato al vincolo, in questo caso l'utilit\u00e0 marginale del capitale..\nVincoli monolateri.\nSe i vincoli che vengono presentati impongono disequazioni si procede come segue:"}
{"id": "350463", "revid": "253269", "url": "https://it.wikipedia.org/wiki?curid=350463", "title": "Matthew Fox", "text": "Biografia.\nNato in Pennsylvania, \u00e8 cresciuto in un ranch a Crowheart, nel Wyoming, da una famiglia di origini inglesi, irlandesi e italiane, e successivamente si \u00e8 trasferito alla Columbia University per dedicarsi agli studi in Economia. Durante il periodo accademico, si \u00e8 anche distinto come degno giocatore di football americano. Si \u00e8 laureato nel 1989. Appare in vari spot pubblicitari e partecipa come \"guest star\" nella sit-com \"Wings\" e in una serie comica di breve durata dal titolo \"Freshman Dorm\".\nQueste esperienze gli consentono di guadagnarsi un ruolo nel film \"Fantasma per amore\" e una comparsa nella serie \"CBS Schoolbreak Special\", per approdare infine in \"Cinque in famiglia\". Grazie a \"Cinque in famiglia\", Fox diventa un volto familiare per milioni di telespettatori, eppure la sua carriera ancora non decolla.\nDopo una toccante interpretazione nel film \"Oltre la maschera\" (\"Behind the Mask\") con Donald Sutherland e il ruolo di un ex poliziotto diventato investigatore privato nella serie \"Fantasmi\" (che per\u00f2 viene cancellata nonostante il grande seguito), raggiunge il successo grazie a \"Lost\", che gli consente di vincere un Saturn Award come miglior attore protagonista per una serie televisiva nel 2006 (oltre che a una nomination nel 2007 sempre per il Saturn Award e una nomination nel 2006 per il Golden Globe).\nLa notoriet\u00e0 ottenuta con questa serie televisiva cult gli consente inoltre di partecipare ai film \"We Are Marshall\" e \"Smokin' Aces\", entrambi girati contemporaneamente a \"Lost\".\nNel 2007, \u00e8 stato testimonial dell'azienda di cosmetici L'Or\u00e9al.\nFox ha svolto il ruolo di Bobby nella dark comedy \"In a Forest, Dark and Deep\" scritta da Neil LaBute - andato in scena al \"Vaudeville Theatre\" di Londra, dal 3 marzo al 4 giugno 2011, affiancato dall'attrice inglese Olivia Williams (nel ruolo di Betty).\nDoppiatori italiani.\nNelle versioni in italiano dei suoi film, Matthew Fox \u00e8 stato doppiato da:\nDa doppiatore \u00e8 sostituito da:"}
{"id": "350464", "revid": "339392", "url": "https://it.wikipedia.org/wiki?curid=350464", "title": "Charvaka", "text": ""}
{"id": "350466", "revid": "287204", "url": "https://it.wikipedia.org/wiki?curid=350466", "title": "Carvaka", "text": ""}
{"id": "350467", "revid": "339392", "url": "https://it.wikipedia.org/wiki?curid=350467", "title": "Lokayata", "text": ""}
{"id": "350481", "revid": "1498", "url": "https://it.wikipedia.org/wiki?curid=350481", "title": "SX-64", "text": ""}
{"id": "350482", "revid": "599013", "url": "https://it.wikipedia.org/wiki?curid=350482", "title": "Commodore SX-64", "text": "Il Commodore SX-64 Executive Computer (ellissi utilizzate comunemente: \"Commodore SX-64\", \"SX-64\"; nome promozionale: \"Commodore 64 Executive\") \u00e8 un personal computer della Commodore Business Machines Inc. commercializzato dal 1983 al 1986 in vari Paesi del mondo, tra cui l'Italia. \nDetiene il primato per essere stato il primo computer portatile della storia disponibile in commercio dotato di display a colori. Si stima che ne furono vendute meno di 10.000 unit\u00e0 quando ne fu dismessa la produzione.\nStoria.\nFu annunciato nel gennaio del 1983, in origine l'unit\u00e0 avrebbe dovuto avere schermo in bianco e nero e doppio floppy; il primo prototipo era stato annunciato con il nome SX-100.\nFu venduto a partire dal 1984 ad un prezzo iniziale di 995 dollari, ma tuttavia non ebbe un notevole successo nelle vendite e il suo fallimento fu attribuito a varie cause, in particolare al cattivo marketing e un parco software ristretto in confronto ai suoi concorrenti, come l'Osborne 1 e il Compaq Portable. In pi\u00f9 questi ultimi erano pi\u00f9 veloci e convenienti di prezzo, sebbene entrambi dotati di monitor in bianco e nero.\nDescrizione.\nPer quanto riguarda la tecnologia costruttiva di base e il funzionamento di base, il Commodore SX-64 \u00e8 un computer elettronico digitale basato sull'architettura di von Neumann.\nDi serie (cio\u00e8 senza accessori opzionali) l'hardware del computer \u00e8 costituito esclusivamente dall'unit\u00e0 centrale e da una periferica esterna: una tastiera alfanumerica QWERTY dotata di quattro tasti funzione ma priva di tastierina numerica. La tastiera, di tipo meccanico, rappresenta la principale interfaccia utente di input e si collega all'unit\u00e0 centrale via cavo. \nIl cavo, di tipo elettrico, \u00e8 fornito in dotazione e si collega sia all'unit\u00e0 centrale che alla tastiera mediante appositi connettori elettrici. La principale interfaccia utente di output \u00e8 un display a tubo catodico da 5 pollici. Il display, a colori, \u00e8 integrato nell'unit\u00e0 centrale e situato sulla sinistra del frontale. Sulla destra del display, integrato anch'esso nell'unit\u00e0 centrale, \u00e8 presente un drive per floppy disk da 5\u00bc pollici e 170 kB, lo stesso del Commodore 1541. Sopra al drive \u00e8 presente un vano portaoggetti dove, all'occorrenza (ad esempio quando si trasporta il computer), \u00e8 possibile mettere il cavo che collega la tastiera all'unit\u00e0 centrale.\nQuando non si utilizza il computer, la tastiera pu\u00f2 essere fissata all'unit\u00e0 centrale in modo da formare con essa un unico blocco. Questa possibilit\u00e0 che viene offerta ha due funzioni. La prima \u00e8 di facilitare il trasporto del computer (due blocchi da trasportare implicano maggiore impegno e attenzione). La seconda funzione \u00e8 invece protettiva: la tastiera si fissa all'unit\u00e0 centrale con i tasti rivolti verso di essa. Non \u00e8 quindi possibile danneggiarli involontariamente con piccoli urti quando la tastiera \u00e8 fissata all'unit\u00e0 centrale. Inoltre la tastiera viene fissata proprio sopra al frontale dell'unit\u00e0 centrale coprendolo completamente. In tal modo anche il display e il drive per floppy disk sono protetti in caso di piccoli urti.\nIl peso complessivo del computer (unit\u00e0 centrale pi\u00f9 tastiera alfanumerica) \u00e8 di 10,5 kg.\nConfronto con il Commodore 64.\nEsistono diverse differenze tra il Commodore SX-64 e il Commodore 64. Nella schermata principale fu sostituito il colore blu con il bianco per una migliore leggibilit\u00e0 su uno schermo pi\u00f9 piccolo, modifica ottenuta modificando il kernel: questo causava alcuni problemi di compatibilit\u00e0 con alcuni programmi. La periferica di default per il caricamento e il salvataggio \u00e8 il drive floppy. La porta per il lettore a cassette fu omessa, rendendo impossibile l'uso di una stampante attraverso la porta del lettore a cassette, se non apportando una modifica.\nLa pressione simultanea dei tasti SHIFT+RUN/STOP permette la lettura e l'esecuzione del primo programma disponibile nel lettore floppy. Una modifica nello schema della porta utente rende impossibile l'uso di alcune periferiche ad essa collegate, quali modem e programmatori di EPROM; la modifica \u00e8 comunque eliminabile da un tecnico specializzato in elettronica. Alcuni problemi di incompatibilit\u00e0 meccanica sulla porta cartucce rendono difficoltoso l'uso delle suddette.\nEsiste una versione avanzata del SX-64, pi\u00f9 rara, nota come Commodore DX-64, dotata di un doppio drive floppy. Il Commodore SX-100 \u00e8 un'altra versione mai messa in commercio, che dispone di uno schermo monocromatico.\nInformazioni tecniche.\nCome il Commodore 64, ad eccezione di:"}
{"id": "350486", "revid": "599013", "url": "https://it.wikipedia.org/wiki?curid=350486", "title": "Helmuth Duckadam", "text": "Nel 1986 fu candidato al Pallone d'oro, classificandosi 8\u00ba.\nCarriera.\nCresciuto calcisticamente nelle squadre della sua citt\u00e0 natale, il Constructorul Arad e l'UT Arad (con cui debutta nella Divizia A, la prima divisione rumena, nel 1978-79), fu acquistato dalla Steaua nel 1982. Di fisico slanciato e potente (189\u00a0cm per un peso forma di 69\u00a0kg) e dotato di ottimi riflessi, non gli fu difficile conquistare il ruolo di titolare nella squadra di Emerich Jenei.\nDivenuto campione di Romania nel 1984-85 e vinta nello stesso anno la Coppa nazionale, fu nella stagione successiva l'eroe della Steaua regina sia di Romania che d'Europa. Nella finale di Siviglia contro il , vinta ai rigori dai rumeni, riusc\u00ec a neutralizzare tutti e quattro i rigori calciati dai giocatori \"blaugrana\" Alexanco, Pedraza, Pichi Alonso e Marcos. L'eccezionale performance di Duckadam impression\u00f2 gli sportivi e i giornalisti di tutto il mondo, tanto che l'indomani il quotidiano italiano \"Corriere dello Sport\" scrisse in prima pagina \u00ab\"Superman \u00e8 rumeno\"\u00bb.\nRientrato in patria da eroe (soprannominato per questo \"Eroul de la Sevilla\", cio\u00e8 eroe di Siviglia), fu eletto \"Calciatore rumeno dell'anno\" nel 1986. Molti club si fecero avanti con la Steaua per averlo, tra cui il Manchester United.\nIn caso di vittoria della Coppa dei Campioni, il regime, ormai nei suoi ultimi anni di vita aveva promesso a tutti i giocatori della Steaua, una motocicletta a testa, ma alla fine arrivarono solo delle ARO 4x4, assemblati con pezzi provenienti da altri veicoli. I giocatori le rivendettero di nascosto ad alcuni abitanti di Bucarest\nMa, nello stesso anno, la sua carriera di fatto termin\u00f2. Secondo la versione ufficiale Duckadam sarebbe stato colto da trombosi alle mani, rendendogli precario il prosieguo dell'attivit\u00e0 calcistica. Secondo altre fonti invece vi sarebbe stato un aspro contrasto con il figlio del dittatore Nicolae Ceau\u0219escu, Valentin, che per vendetta avrebbe ordinato ad alcuni agenti della \"Securitate\" (la polizia segreta del regime) di spezzare le mani di Duckadam. Il portiere non avrebbe infatti consegnato una Mercedes regalatagli dal per aver battuto gli arcirivali catalani e pretesa invece dal figlio del leader ed allora presidente della Steaua. Ne sarebbe seguita una spedizione punitiva dei miliziani di Ceausescu, mandati a colpire il portiere con scientifiche bastonate (si vocifer\u00f2 addirittura di una fucilata durante una battuta di caccia). Tale versione \u00e8 stata per\u00f2 smentita dallo stesso Duckadam in un'intervista rilasciata alla trasmissione \"Le partite non finiscono mai\" in onda su LA7 il 5 marzo 2007: in essa Duckadam ha affermato che la sua carriera ebbe un brusco stop a causa di \u00abun grumo di sangue che si \u00e8 spostato\u00bb al suo braccio destro, facendogli addirittura correre il rischio dell'amputazione dell'arto. Non solo, ma nella stessa intervista l'eroe di Siviglia ha tutto sommato descritto in termini assai \"leggeri\" Valentin Ceau\u0219escu, definendolo un \u00abpatriota che dal 1977 \u00e8 diventato paranoico\u00bb.\nNel 1989 il Vagonul Arad lo tesser\u00f2, con il braccio destro dolorante, ma non pi\u00f9 compromesso, e Duckadam con la stessa agilit\u00e0 e prestanza fisica che lo ha reso celebre, si esib\u00ec in coppa di Romania il 28 settembre 1989: due rigori parati e vittoria per 4-2. Ma l'incidente ne aveva ormai irreversibilmente cancellato l'estro e nel 1991, dopo due stagioni senza aver messo quasi mai piede in campo in gare ufficiali, Duckadam lasci\u00f2 il calcio venendo successivamente eletto vicepresidente del club festeggiando una promozione.\nDopo il ritiro nel 1991 lavor\u00f3 come doganiere, per poi diventare consigliere per il Ministero dello Sport, nel governo del Fronte di Salvezza Nazionale dal 1990 al 1993 .\nA fine 2003 con la vittoria nella lotteria di una \u201cgreen card\u201d il visto d'ingresso si \u00e8 trasferito negli Stati Uniti con la sua famiglia, ma successivamente \u00e8 rientrato nel suo paese d'origine e per alcuni anni ha ricoperto la carica di presidente dello Steaua Bucarest, insediandosi a capo della societ\u00e0 nell'estate 2010."}
{"id": "350489", "revid": "767487", "url": "https://it.wikipedia.org/wiki?curid=350489", "title": "F come falso", "text": "F come falso (\"V\u00e9rit\u00e9s et mensonges\") \u00e8 un film del 1973 diretto e interpretato da Orson Welles. Co-protagonista del film \u00e8 Oja Kodar, che all'epoca era la compagna dello stesso Orson Welles.\nConosciuto in italiano anche col titolo F come falso - Verit\u00e0 e menzogne, \u00e8 narrato in forma di documentario e saggio cinematografico, con il protagonista (e molti altri attori che sono prestati alla partecipazione) che interpretano se stessi.\nTrama.\nOrson Welles narra direttamente allo spettatore diverse storie riguardanti quadri falsi e veri, falsari di professione e critici d'arte che scambiano i quadri dei falsari per veri: tra questi, Elmyr de Hory, che falsificava celebri quadri; Clifford Irving, che falsificava biografie; il miliardario Howard Hughes e il pittore Pablo Picasso.\nProduzione.\nLa co-produzione franco-tedesco-iraniana testimonia, ancora una volta, le numerose difficolt\u00e0 che Welles incontrava nella produzione dei suoi film.&lt;br&gt;\nIl film, prima del titolo definitivo, ne ha avuto diversi altri, quali \"Fake\" e \"Hoax?\".\nAll'interno della pellicola vi sono filmati di altri documentari, in particolare uno spezzone tratto da un documentario della BBC dedicato a Elmyr de Hory.\nRiprese e montaggio.\nSebbene le riprese fossero finite a fine estate del 1973, il film viene distribuito a settembre dell'anno successivo, in quanto \"il montaggio del film ha richiesto un anno di lavoro\".\nAccoglienza.\nCritica.\nIl film, interpretato dallo stesso Orson Welles, \u00e8 una lunga riflessione - tramite aneddoti, ricordi autobiografici e alcune interviste a noti falsari - sul rapporto che esiste tra la verit\u00e0 e l'arte. Interrogandosi su cosa sia la verit\u00e0 nell'arte e nella vita, Welles pone una serie di interrogativi e riflessioni anche sull'estetica e sul valore dei critici d'arte (spesso messi alla berlina nel film), che molte volte incensano e fanno aumentare il valore economico di quadri \"falsi\", scambiandoli per \"veri\".\nOrson Welles era del resto molto sensibile su questo tema della verit\u00e0 e menzogna: il suo primo successo, la trasposizione radiofonica della \"Guerra dei Mondi\", parlava di una invasione aliena e che aveva scatenato fenomeni di isteria collettiva negli USA, era un evidente falso scambiato per vero. La trasmissione stessa viene citata all'interno del film."}
{"id": "350490", "revid": "125996108", "url": "https://it.wikipedia.org/wiki?curid=350490", "title": "Economia dell'Umbria", "text": "L'economia dell'Umbria si pu\u00f2 suddividere, al pari di tutte le altre, nei tradizionali tre settori economici: agricoltura, industria e artigianato, turismo e servizi.\nNell'intera regione sono attivi oltre 230.002 lavoratori che lavorano quasi esclusivamente per piccole imprese: quasi il 95% delle imprese umbre, infatti, non supera i 10 addetti.\nIl tasso di disoccupazione generale \u00e8 del 10,4%, mentre il tasso di disoccupazione giovanile \u00e8 del 31,1%. La Regione Umbria sta attraversando, negli ultimi anni, una crisi economica senza precedenti, con quasi tutti gli indicatori economici in negativo, ed uno scivolamento del lavoro verso forme precarie e a basso reddito.\nAgricoltura.\nSebbene occupi solo il 2,7 % della \"popolazione attiva\", l'agricoltura possiede comunque un posto di rilievo nell'economia e nella societ\u00e0 umbra. Le colture principali sono la vite, l'olio, il frumento e, soprattutto, il tabacco ma, tra le fonti principali di reddito, va annoverato anche il tartufo nero (Norcia e Spoleto), della cui produzione l'Umbria si colloca ai primissimi posti in Italia. La vitivinicoltura, sia per la qualit\u00e0 che per la quantit\u00e0, \u00e8 conosciuta ed apprezzata a livello internazionale: eccellenti vini DOC e DOCG come l\"' Orvieto\", il \" Torgiano\", i \" Colli del Trasimeno\" e il \" Montefalco\" sono i \"fiori all'occhiello\" di questo comparto economico. La coltura dell'olivo in particolare ha tradizioni risalenti al periodo etrusco. L'ottima qualit\u00e0 dell'olio umbro \u00e8 determinata sia dal clima mite, che consente una lenta maturazione del frutto, sia dal momento della raccolta delle olive che, con una semplice spremitura, permette di avere il massimo fruttato. La coltivazione del tabacco, introdotta in regione all'inizio del secolo scorso, ha portato l'Umbria ad essere il maggiore produttore in Italia insieme alla Campania.\nL'agricoltura \u00e8 praticata con metodi tradizionali, quindi si privilegiano colture specializzate: tabacco, girasoli, barbabietola da zucchero, cereali e soprattutto oliveti e vigneti che permettono la produzione di olio e vino e altri.\nIndustria e artigianato.\nGli insediamenti industriali siderurgici, metalmeccanici e quelli chimici sono concentrati nella provincia di Terni, sviluppatisi nel corso del XIX secolo. Questa zona \u00e8 storicamente e culturalmente legata all'industria pesante: la \"Acciai Speciali Terni\" ad esempio era un tempo vero motore economico della provincia e, in parte minore, della regione stessa; tuttavia dalla met\u00e0 degli anni ottanta la sua importanza \u00e8 andata sempre pi\u00f9 ridimensionandosi, fino alla sua acquisizione da parte della California.\nNel polo di Citt\u00e0 di Castello - San Giustino, di gran lunga il pi\u00f9 importante a livello regionale, vi sono delle industrie per la produzione di macchine ed attrezzature per l'agricoltura. \nLe industrie meccaniche, aeronautiche, ferroviarie e per la produzione di macchine utensili, cuscinetti, motori elettrici ed impianti di vario genere sono concentrati nell'area di Foligno. \nL'industria tessile, delle pelli, dell'abbigliamento e del cuoio \u00e8 concentrata nel perugino e nell'Alta Valle del Tevere. L'industria alimentare, con circa 1.200 aziende, costituisce un punto di forza dell'economia regionale. Oltre che il vino nell'area del Lago Trasimeno \u00e8 da segnalare l'olio di oliva nello spoletino, con la presenza di industrie di commercializzazione e trasformazione con mercato a livello nazionale e internazionale. \nGrande rilevanza nell'economia hanno anche l'industria dolciaria (punta di diamante la Perugina-Nestl\u00e9 a Perugia), il comparto delle acque minerali (a Sangemini e Gualdo Tadino), la produzione di mangimi per la zootecnia (nella zona industriale di Bastia Umbra) e la trasformazione industriale delle carni e quella casearia.\nL'artigianato, di antica tradizione ed ancor oggi attivissimo, rappresenta un notevole patrimonio economico, artistico e culturale. Nella ceramica, nel legno e mobilio, in alcuni rami del tessile e abbigliamento l'azienda artigiana caratterizza la produzione e raggiunge livelli di alta qualit\u00e0. Le principali aziende del mobilio si trovano nell'Alta Valle del Tevere e nel tuderte; quelle del ferro battuto a Gubbio e ad Orvieto, mentre quelle produttrici di ceramica a Deruta, Gualdo Tadino, Gubbio, Orvieto e Citt\u00e0 di Castello.\nServizi e turismo.\nIl turismo comprende circa quattro milioni di turisti l'anno, di cui circa mezzo milione provenienti dall'estero. Gli arrivi turistici nel 2007 sono stati di 1.556.072 italiani e 637.362 stranieri. Il ventaglio dell'offerta turistica \u00e8 ampio e diversificato: al richiamo religioso-storico-artistico, si \u00e8 affiancato quello culturale, congressuale e ambientale, agrituristico. Degno di nota \u00e8 anche il mercato immobiliare che, nel contesto turistico, offre a disposizione di compratori provenienti da altre regioni o dall'estero un'abitazione per le vacanze in un ambiente naturalistico. Sotto questo punto di vista si pone in competizione con la Toscana, mantenendo un valore dei terreni pi\u00f9 contenuto.\nNel 2017 le strutture ricettive attive nella regione erano circa 4000, dato che evidenzia un aumento sostenuto del numero delle stesse negli ultimi 15 anni, anche se in misura ridotta rispetto al resto d'Italia.\nIn forte aumento il numero di bed and breakfast (quintuplicati) e agriturismi (raddoppiati), questi ultimo rappresentano circa il 25% del numero di posti letto totali.\nPerformance macroeconomiche.\nDi seguito la tabella che riporta il PIL ed il PIL procapite prodotto nell'Umbria dal 2000 al 2006:\nDi seguito la tabella che riporta il PIL, prodotto in Umbria ai prezzi correnti di mercato nel 2006, espresso in milioni di euro, suddiviso tra le principali macro-attivit\u00e0 economiche:\nIl confronto tra il dato regionale e il dato nazionale, espressi in termini percentuali, evidenzia una maggiore incidenza nell'economia regionale, rispetto alla media nazionale, del settore delle costruzioni e degli altri servizi, tra i quali sono compresi i servizi della Pubblica Amministrazione, della Sanit\u00e0 e dell'Istruzione.\nL'Umbria, considerando il PIL pro capite, risulta inoltre la regione meno sviluppata dell'Italia centrale, con differenze sostanzialmente negative a confronto con tutte le regioni confinanti.\nTuttavia, fa ben sperare per il futuro la recente crescita che, attestandosi al 2,3% del PIL per l'anno 2007, risulta la pi\u00f9 alta d'Italia, superiore anche a quella del Nordest, tradizionale motore economico della penisola.\nIl PIL pro capite \u00e8 suddiviso in maniera pressoch\u00e9 uniforme tra le province, con la provincia di Perugia leggermente in vantaggio, con un dato di 24.721 euro mentre la provincia di Terni registra 24.178 euro pro capite a prezzi correnti."}
{"id": "350491", "revid": "1522738", "url": "https://it.wikipedia.org/wiki?curid=350491", "title": "Fotbal Club FCSB", "text": "Il FCSB, noto fino al 2017 come Fotbal Club Steaua Bucure\u0219ti (in italiano usualmente Steaua Bucarest) conosciuto come Steaua o semplicemente FCSB, \u00e8 una societ\u00e0 calcistica rumena con sede nella citt\u00e0 di Bucarest.\nFondata nel 1947 - a seguito della liquidazione forzata del FC Carmen Bucarest - come sezione della polisportiva \"Asocia\u021bia Sportiv\u0103 a Armatei Bucure\u0219ti\" (poi divenuta \"Clubul Sportiv al Armatei Steaua Bucure\u0219ti\"), legata all'esercito rumeno, se n'\u00e8 distaccata nel 1998 costituendosi in club privato.\nAvendo vinto 26 campionati, 24 coppe e 6 supercoppe nazionali, \u00e8 la squadra pi\u00f9 titolata del proprio paese, oltre ad aver trascorso la propria intera storia in massima serie. \u00c8 anche il club rumeno di maggior successo a livello internazionale. La Steaua \u00e8 infatti l'unica squadra rumena ad aver vinto due trofei europei, la Coppa dei Campioni nel 1985-86 - prima societ\u00e0 proveniente dall'Europa orientale a riuscirci - e la Supercoppa europea nel 1986. Altri piazzamenti internazionali di rilievo sono la finale di Coppa Intercontinentale disputata nel 1986, la finale di Coppa dei Campioni raggiunta nel 1988-89, la semifinale di Coppa dei Campioni raggiunta nel 1987-1988 e la semifinale di Coppa UEFA ottenuta nel 2005-2006.\nLa corrente denominazione \u00e8 il frutto dei fatti avvenuti tra il 2014 ed il 2017, allorch\u00e9 il Ministero della Difesa rumeno ha contestato la legittimit\u00e0 della privatizzazione, riottenendo infine la propriet\u00e0 esclusiva sui marchi e sul nome Steaua, obbligando la societ\u00e0 a cambiare ufficialmente nome in FCSB. Nel 2017 l'esercito ha cos\u00ec rifondato la sezione calcistica della propria societ\u00e0 sportiva, avvalendosi di nome e marchio originari, facendola ripartire dalla Liga IV, quarta serie del campionato rumeno, e proponendosi come legittima detentrice della vecchia tradizione sportiva.\nSia la UEFA che la FRF non condividono tuttavia quest'ultimo punto e, a dispetto della perdita di nome e marchio, riconoscono l'FCSB come legittima depositaria del palmar\u00e8s e della storia calcistica della Steaua.\nStoria.\nEsordi (1947-1949).\nLa Steaua venne fondata il 7 giugno 1947 come \"Asocia\u021bia Sportiv\u0103 a Armatei\" (\"Associazione Sportiva dell'Esercito\") su iniziativa di alcuni ufficiali della Casa Reale di Romania. L'istituzione avvenne a seguito di un decreto firmato dal generale Mihail Lasc\u0103r, alto comandante dell'Armata Reale rumena. Il nome del club era \"ASA Bucarest\" ed era una societ\u00e0 sportiva con sette sezioni iniziali, tra cui la sezione calcio, allenata da Coloman Braun-Bogdan. La ASA fu rinominata \"CSCA\" nel 1948 e \"CCA\" nel 1950.\nNel 1949 la CSCA vinse il suo primo trofeo, la Coppa di Romania, battendo 2-1 in finale il CSU Cluj.\nGli anni d'oro della CCA (1950-1960).\nCon il nome CCA (\"Casa Central\u0103 a Armatei\") il club riusc\u00ec a vincere tre campionati di fila, nel 1951, nel 1952 e nel 1953, insieme alla prima coppa, nel 1951. Negli anni 1950 furono l'epoca d'oro della CCA, divenuta famosa a livello nazionale. Nel 1956 la nazionale romena, composta esclusivamente da giocatori della CCA, affront\u00f2 e sconfisse per 1-0 la Jugoslavia a Belgrado. Nello stesso anno la CCA, allenata da Ilie Savu, fu la prima squadra rumena a partecipare a un torneo in Inghilterra, dove ottenne risultati degni di nota contro squadre del calibro del Luton Town (4-3), dell'Arsenal (1-1), dello Sheffield Wednesday (3-3) e del Wolverhampton (5-0).\nLa Steaua (1960-1985).\nAlla fine del 1960 la CCA cambi\u00f2 il suo nome ancora una volta in \"CSA\" (\"Clubul Sportiv al Armatei\"). Il nome \"Steaua\" (\"Stella\" in rumeno) le venne assegnato nel 1961. Segu\u00ec un periodo relativamente modesto di quasi due decenni, in cui il club vinse solo tre campionati, ma ben nove coppe nazionali, grazie alle quali si guadagn\u00f2 il soprannome di specialista delle coppe.\nDal dopoguerra alla fine degli anni settanta la Steaua vinse 9 Campionati e 13 Coppe di Romania, senza mai retrocedere in seconda divisione ed avviando un'accesa rivalit\u00e0 con la Dinamo, l'altra grande squadra di Bucarest. La Steaua raggiunse i quarti di finale di Coppa delle Coppe 1971-1972 sconfiggendo il , ma fu eliminata dal di Franz Beckenbauer, pur pareggiando i due incontri (1-1 e 0-0).\nCon l'inizio degli anni ottanta la Steaua cadde in una grave crisi: la mancanza di fondi (statali) e la dirigenza non all'altezza provocarono un lungo digiuno di successi fino all'arrivo di Emerich Jenei, con cui, a sette anni dall'ultimo titolo nazionale, la Steaua torn\u00f2 a vincere il campionato nella stagione 1984-85.\nI successi internazionali (1985-1989).\nArtefici del successo furono Anghel Iord\u0103nescu ed Emerich Jenei, allenatore di grandi doti strategiche che aveva preso le redini del club di Bucarest quando esso versava nella profonda crisi dei primi anni ottanta.\nJenei punta su un gruppo ben amalgamato, con giocatori di ottimo livello: tra essi brillano campioni quali il capitano Stoica, i goleador Pi\u021burc\u0103 e Boloni, il regista Belodedici e, soprattutto, il portiere Duckadam.\nMa nessuno immagina la Steaua come possibile favorita per il titolo finale nella Coppa dei Campioni 1985-1986. Gli uomini di Jenei spiazzano tutti con un gioco forse non bello da vedere, ma profondamente efficace, attendista ed ostruzionistico, che cerca di impedire agli avversari di giocare per poi infilarli in contropiede.\nI primi due turni (contro i danesi del Vejle Boldklub di Allan Simonsen e gli ungheresi dell'Honv\u00e9d) sono semplici formalit\u00e0. Sulla carta parrebbe altrettanto facile anche la sfida dei quarti di finale, dove la Steaua \u00e8 stata fortunosamente contrapposta ai finlandesi del Kuusysi Lahti, di gran lunga l'avversario pi\u00f9 debole del lotto. Forse per questo gli uomini di Jenei prendono con leggerezza la sfida, e all'andata a Bucarest non riescono a perforare il muro difensivo eretto dagli avversari. La Steaua \u00e8 cos\u00ec costretta alla trasferta in Finlandia con la qualificazione in bilico e nel match il Kuusysi si rende spesso pericoloso, fino alla stoccata vincente di Pi\u021burc\u0103, che regala la semifinale ai rumeni.\nQui la Steaua incontra i belgi dell'Anderlecht, favoriti per la qualificazione alla finale. All'andata, a Bruxelles, i rumeni puntano soprattutto a difendersi: vengono trafitti solo da una rete di Vincenzo Scifo, ma riportano a casa un passivo (1-0) recuperabile. E infatti nel match di ritorno la musica cambia: l'Anderlecht viene letteralmente travolto (3-0) dalla furia della Steaua, che si impone con una doppietta di Pi\u021burc\u0103 e un gol di Balint.\nLa finale va in scena il 7 maggio 1986 allo stadio \"Ramon Sanchez Pizjuan\" di Siviglia, in Spagna, e la Steaua si trova di fronte proprio una compagine spagnola, il Barcellona, allenato da Terry Venables. I \"blaugrana\" sono nettamente favoriti, sia per il fatto di giocare in patria, sia per il maggior spessore tecnico, il grande carisma e la maggiore tradizione.\nSospinti da oltre 70.000 tifosi (i rumeni sono invece pochissimi, a causa delle restrizioni sull'espatrio imposte dalla dittatura di Ceau\u0219escu), i catalani vogliono vincere la loro prima Coppa dei Campioni, ma vengono ingabbiati dalla rete difensiva della Steaua, magistralmente pilotata da Bumbescu e Belodedici. La Steaua raggiunge il suo principale obiettivo: giocarsi la coppa ai calci di rigore. \nQui fanno sfoggio delle proprie qualit\u00e0 i due portieri, Urruticoechea da una parte e Duckadam dall'altra, che neutralizzano i tentativi a rete rispettivamente dei romeni Majearu e Boloni e degli spagnoli Alesanco e Pedraza. Si presenta quindi sul dischetto il giovane rumeno Marius L\u0103c\u0103tu\u0219 (futuro giocatore della Fiorentina ed allenatore del club rumeno dal 2007 al 2009) che non sbaglia; l'incredibile Duckadam invece neutralizza anche il tiro di Pichi Alonso. Anche Balint realizza, lasciando a questo punto nelle mani di Duckadam il rigore decisivo. Per il Barcellona si presenta sul dischetto Marcos, ma il portiere romeno intercetta anche stavolta, mandando in tripudio un intero Paese.\nLa Steaua composto da giocatori di rilievo come L\u0103c\u0103tu\u0219, Boloni, Pi\u021burc\u0103, Belodedici, Bumbescu e Balint, vince la Coppa dei Campioni.\nDa campione d'Europa la Steaua pu\u00f2 arrotondare il bottino con la Coppa Intercontinentale e con la Supercoppa europea. Non riesce nella prima impresa, battuta 1-0 a Tokyo dagli argentini del River Plate, ma conquista la seconda, 1-0 con gol del giovane Gheorghe Hagi (futuro pilastro della Steaua), a spese della di Valeri Lobanovski.\nDue anni dopo il trionfo di Siviglia, la Steaua (allenata da Anghel Iord\u0103nescu) giunge in semifinale di Coppa dei Campioni 1987-1988, dove per\u00f2 viene eliminata (0-0 e 0-2) dai portoghesi del Benfica. L'anno dopo torna in finale, ancora una volta in Spagna, ma a Barcellona. Questa volta i rumeni affrontano il fortissimo Milan di Arrigo Sacchi. I sogni di gloria della Steaua vengono spenti da una pesante sconfitta per 4-0 con doppiette di Gullit e Van Basten.\nEra post-rivoluzione rumena (dal 1990).\nSempre ai vertici del calcio rumeno (ben 6 scudetti consecutivi dal 1992-1993 al 1997-1998), raggiunge i quarti di finale della Coppa delle Coppe nel 1992-1993. La squadra continua a dominare il campionato, mentre in Champions League viene quasi sempre eliminata nella fase a gironi, come nell'edizione 1995-1996.\nNel 1998 la squadra viene privatizzata e scorporata dalla societ\u00e0 polisportiva dell'esercito, assumendo il nome di \"FC Steaua Bucure\u0219ti\". Cinque anni dopo, nel 2003, essa passa nelle mani del politico e uomo d'affari George \"Gigi\" Becali, che la gestisce in modo patriarcale.\nLa Steaua partecipa anche all'edizione 2004-2005 della Coppa UEFA, raggiungendo i quarti di finale, dove viene eliminata dal con un risultato complessivo di 0-2 (0-0 andata; 0-2 ritorno).\nNella stagione 2005-2006 la Steaua sfiora l'impresa di tornare in una finale europea, precisamente di Coppa UEFA. Eliminata nel terzo turno preliminare di Champions League dai norvegesi del , \u00e8 ripescata in Coppa UEFA. Qui supera il primo turno, per poi eliminare nei sedicesimi l' (3-1 e 0-1), negli ottavi il (0-0 e 3-0) e nei quarti i concittadini del (1-1 e 0-0). In semifinale si arrende al : vinta l'andata in casa (1-0), in Inghilterra la Steaua si trova in vantaggio per 2-0, ma subisce un'incredibile rimonta del \"Boro\" (2-4; la Steaua si sarebbe qualificata anche perdendo per 2-3).\nNelle due stagioni successive la squadra torna a disputare la UEFA Champions League. Nella stagione 2006-2007 si trova in un girone di ferro costituito da , Lione e . La prima partita del girone, Dinamo Kiev-Steaua, finisce 1-4 a favore della squadra rumena. Dopo questa brillante vittoria seguono altri due pareggi contro il Lione e la . Aggiudicatasi il 3\u00ba posto, prosegue in Coppa UEFA, dove viene eliminata ai sedicesimi di finale dal .\nNella stagione 2007-2008 la squadra rossoblu termina il cammino nel girone di Champions con un solo punto ottenuto, grazie ad un pareggio casalingo contro lo , e quindi all'ultimo gradino del girone. Partecipano al girone anche l' e il Siviglia. Sulla panchina della formazione di Bucarest si succedono, dal 2006, Cosmin Ol\u0103roiu, Gheorghe Hagi, Massimo Pedrazzini e Marius L\u0103c\u0103tu\u0219. Nell'ottobre 2008, dopo le dimissioni di L\u0103c\u0103tu\u0219 per via della sconfitta in Champions League per 3-5 contro il , \u00e8 nominato allenatore Dorinel Munteanu.\nAl terzo turno preliminare della Champions League 2008-2009 la Steaua vince contro il , qualificandosi per la fase finale a gironi, dove trova Lione, e . La squadra rumena riesce a collezionare pochi punti, senza vincere mai e chiudendo il gruppo in ultima posizione.\nPer il 2009-2010 il nuovo allenatore Cristiano Bergodi attua un ringiovanimento della rosa e punta molto sull'apporto dei nuovi giovani molto promettenti come Tudose, Onicas, A. Ionescu e Ochiro\u0219ii. Inoltre adotta un gioco veloce, grazie alla rapidit\u00e0 delle fasce e delle punte Surdu e Stancu. Tali provvedimenti consentono di ottenere buoni risultati, tra i quali 6 vittorie in altrettante partite di Europa League.\nQuesto nuovo clima sereno di rinascita si guasta nel settembre 2009, dopo la partita di Europa League contro lo , conclusasi 0-0, quando Gigi Becali decide di licenziare Bergodi, reo di non avergli permesso di entrare negli spogliatoi durante l'intervallo. Con l'arrivo di Mihai Stoichi\u021b\u0103 in panchina, nonostante questi abbia criticato il gioco di Bergodi come difensivo e abbia fatto propositi di una squadra ultra-offensiva, la squadra \u00e8 carente sotto il profilo del gioco e non riesce ad essere prolifica sotto rete, realizzando appena 2 gol in 5 partite tra Liga I ed Europa League. Il campionato \u00e8 anonimo come quello precedente e si chiude al sesto posto.\nLa stagione 2010-2011 \u00e8 segnata da ben cinque avvicendamenti alla guida tecnica. Il 10 agosto 2010, in seguito alle dimissioni dell'allenatore Victor Pi\u021burc\u0103 e dopo il tecnico ad interim Eduard Iord\u0103nescu (figlio di Anghel Iord\u0103nescu), Ilie Dumitrescu prende le redini della formazione di Bucarest. Dopo appena sei settimane, il 27 settembre 2010 e quindi all'ottava giornata del campionato rumeno, a seguito delle contestazioni da parte dei tifosi dopo il pareggio interno (1-1) contro l', torna alla guida della formazione Marius L\u0103c\u0103tu\u0219, dopo le dimissioni di Dumitrescu. In Europa League lo Steaua viene inserito nel girone K insieme a , Napoli ed Utrecht. La squadra rumena \u00e8 eliminata dal Napoli nella partita del San Paolo terminata 1-0 per i partenopei, che si qualificano come secondi in classifica dietro il Liverpool. L'8 marzo 2011 il tecnico Marius L\u0103c\u0103tu\u0219 si dimette dopo la sconfitta 0-3 contro il Brasov. Al suo posto subentra Sorin Cartu, ex allenatore del CFR Cluj, che firma un contratto trimestrale, ma anche Cartu si dimette dopo il pareggio contro il Pandurii (1-1). Al suo posto arriva Cosmin Ol\u0103roiu, che vince la coppa nazionale contro la grande rivale Dinamo (2-1) e porta la Steaua al quinto posto in campionato.\nPer la stagione successiva la Steaua sceglie come allenatore Ronny Levy, ma il 30 settembre 2011, dopo il pareggio contro l'AEK Larnaca (1-1) in Europa League, Levy si dimette e al suo posto arriva Ilie Stan, che vince per 2-1 contro l'O\u021belul e porta la squadra ai sedicesimi di Europa League. Qui la Steaua perde per 1-0 entrambe le partite contro il ed \u00e8 eliminata. Stan si dimette dopo il pareggio (0-0) contro il Gaz Metan Media\u0219 e al suo posto torna Mihai Stoichi\u021b\u0103, che guida la Steaua al terzo posto in classifica.\nNella stagione 2012-2013 la squadra della capitale, allenata dall'ex calciatore del club Lauren\u021biu Reghecampf, torna a laurearsi campione di Romania (con 16 punti di vantaggio sulla seconda) dopo sette anni e per la ventiquattresima volta nella propria storia. In Europa League la Steaua, dopo aver eliminato l', si ferma agli ottavi della competizione, eliminata dal Chelsea poi vincitore del trofeo.\nNella stagione seguente, sotto la guida di Reghecampf, la squadra arriva ai gironi di Champions League, dove ottiene 3 punti in 6 partite. Incontra Chelsea, Schalke 04 e . Vince nuovamente il campionato, ma perde la coppa nazionale nella finale contro l'Astra Giurgiu (4-2 ai tiri di rigore).\nFrattanto tuttavia il \"Ministerul Ap\u0103r\u0103rii Na\u021bionale\" (Ministero della Difesa rumeno), insoddisfatto della gestione del club da parte di Becali, contesta giudiziariamente la liceit\u00e0 della privatizzazione del 1998: nel dicembre 2014 l'alta corte nazionale revoca alla societ\u00e0 il diritto d'uso dello stemma storico della Steaua e dello stadio Ghencea: la squadra \u00e8 costretta cos\u00ec a trasferirsi per alcune partite interne nello stadio di Pite\u0219ti, riuscendo a rientrare nella capitale solo dopo essersi accordato per usufruire in pianta stabile dell'Arena Na\u021bional\u0103.\nNel 2014-2015 la Steaua del nuovo allenatore Constantin G\u00e2lc\u0103 vince il campionato per la terza stagione consecutiva, prevalendo per tre punti sul T\u00e2rgu Mure\u0219, secondo classificato, e vince la sua ventiduesima Coppa di Romania battendo in finale l'U Cluj per 3-0.\nLa stagione 2015-2016 inizia con le dimissioni dell'allenatore Mirel R\u0103doi, subito rientrate, a seguito della sconfitta per 3-0 nel play-off di Europa League contro il Rosenborg. Il 29 novembre 2015 Radoi si dimette definitivamente dopo la sconfitta (1-0) contro l'Astra Giurgiu capolista, con la squadra quarta in classifica a dieci punti dalla vetta. Il 4 dicembre gli subentra il rientrante Lauren\u021biu Reghecampf. Il club della capitale si piazza, dopo ventiquattro giornate, al quarto posto nella prima fase del campionato rumeno, a quattro punti dall'Astra Giurgiu. Nella poule scudetto si piazza seconda, a otto punti dall'Astra, con un bilancio di cinque vittorie, tre pareggi e due sconfitta in dieci partite.\nIl 31 marzo 2017 il tribunale supremo accoglie un'ulteriore ricorso del Ministero della Difesa rumeno, obbligando la societ\u00e0 a rinunciare anche alla denominazione Steaua (riavocata all'esercito): la societ\u00e0 di Becali cambia dunque ufficialmente nome in Fotbal Club FCSB, continuando per\u00f2 ad utilizzare informalmente il nome di Steaua Bucarest (avallata in tal senso da UEFA e federcalcio rumena). Nella stagione 2016-2017 l'FCSB si piazza seconda nella stagione regolare della Liga I, a quattro punti dal allenato dall'ex bandiera rossobl\u00f9 Gheorghe Hagi e a pari merito con il Viitorul in vetta alla graduatoria nella poule scudetto. A vincere il titolo \u00e8 per\u00f2 il Viitorul grazie agli scontri diretti favorevoli.\nNella stagione 2017-2018 siede sulla panchina della Steaua Nicolae Dic\u0103, ex calciatore della squadra, con cui il FCSB si piazza secondo in campionato e seconda nella poule scudetto ed \u00e8 eliminato ai sedicesimi di finale di Europa League dalla . Nell'annata seguente la squadra di Dic\u0103 manca la qualificazione alla fase a gironi di UEFA Europa League perdendo il play-off contro il ed \u00e8 eliminata dalla Coppa di Romania gi\u00e0 agli ottavi di finale. Dopo la sconfitta interna del 22 dicembre 2018 contro la capolista , con la squadra al secondo posto in campionato, Dic\u0103 si dimette. Al suo posto la dirigenza ingaggia Mihai Teja, reduce da una buona prima parte di stagione alla guida del . L'annata si chiude nuovamente al secondo posto nella stagione regolare e al secondo posto nella poule scudetto.\nNel 2019-2020 la panchina \u00e8 affidata a Bogdan Vintil\u0103, che porta il FCSB alla vittoria della Coppa di Romania (1-0 in finale contro il ) e al quarto posto in campionato, poi divenuto quinto posto nella poule scudetto. L'annata seguente vede in panchina il tecnico Anton Petrea, con cui la squadra vince la stagione regolare, ma si piazza seconda nella poule scudetto.\nColori e simboli.\nColori.\nNel primo anno d'esistenza (dal 1947 al 1948) l'ASA Bucure\u0219ti adottava un completo da gioco che si componeva di una maglia palata giallo-rossa con calzoncini blu, onde richiamare i colori della bandiera della Romania\nGi\u00e0 sul finire del 1947, mentre si completava il passaggio della forma istituzionale dello stato rumeno da monarchica a repubblicana socialista, l'esercito dismise il giallo quale colore istituzionale, mantenendo unicamente il rosso e il blu, che dal 1948 divennero le sole tinte sociali della polisportiva.\nLa Steaua non ha mai avuto uno schema fisso per le proprie maglie: il template pi\u00f9 frequentemente utilizzato consiste in una combinazione di maglia rossa, pantaloncini blu e calzettoni rossi. La squadra ha tuttavia sfoggiato anche completi monocromi rossi o blu, o ancora maglie strisciate rosse e blu (segnatamente negli anni 1960 e 1970). Non sono poi mancate soluzioni cromatiche differenti: in occasione della finale di Coppa dei Campioni 1985-1986 i giocatori della Steaua vestirono un completo Adidas bianco (minimamente rifinito in rosso). Tra le altre divise \"stravaganti\" si segnalano il completo per le gare esterne della stagione 1999\u20132000 (articolato sui colori giallo e rosso), il terzo completo del biennio 2005\u20132006 (giallo-nero), i capi esterni dei periodi 2008\u20132012 e 2014\u20132016 (gialli) e ancora la seconda maglia del triennio 2012-2014 (azzurra, blu e bianca).\nSimboli ufficiali.\nIl 1948 port\u00f2 in dote all'ASA anche il primo stemma sociale, il quale venne modellato a somiglianza di uno degli emblemi dell'Armata Rossa sovietica: uno scudo circolare azzurro bordato d'oro, contenente una stella rossa a cinque punte a sua volta dai profili aurei, con all'interno la lettera A egualmente color oro.\nDue anni dopo, allorch\u00e9 l'ASA divenne CCA, lo stemma venne ulteriormente elaborato: una stella rossa a cinque punte contenente la sigla CCA (a lettere bianche), racchiusa da una corona d'alloro aurea serrata da un nastro blu.\nLa stella divenne assoluta ed iconica protagonista della simbologia sociale nel 1961, quando la CCA mut\u00f2 denominazione in CSA Steaua. In tale frangente lo stemma fu ulteriormente sostituito da un doppio scudetto palato rosso-blu internamente (con al centro una stella aurea a cinque punte) e bianco nella cornice (atta a contenere il disegno stilizzato di due ramoscelli d'alloro e la nuova ragione sociale, a lettere stampatelle d'oro).\nNel 1974 lo stemma cambi\u00f2 nuovamente, andando a rassomigliare vagamente alla celebre \"pentola\" del : uno scudetto palato rosso-blu (con stella gialla a cinque punte) nella parte bassa, monocromo blu (con denominazione sociale a lettere gialle) nella parte superiore.\nTale versione resistette fino al 1991, allorch\u00e9 questo simbolo (ritenuto un retaggio del regime di Ceausescu) venne accantonato: il nuovo scudetto della Steaua manteneva la palatura rosso-blu (con sole tre strisce, pi\u00f9 larghe delle precedenti) e dismetteva del tutto il colore giallo (sostituito dal bianco). Al centro dell'insieme campeggiava infatti un'aquila monocefala con due spade strette nelle zampe (nuovo simbolo dell'esercito romeno) e uno scudettino rosso-blu caricato di una stella bianca al centro del petto, unitamente a un cartiglio recante il motto olimpico \"Citius, Altius, Fortius\". La denominazione sociale (ove il nome Steaua risultava molto pi\u00f9 invasivo rispetto al toponimo della capitale) si collocava nella fascia superiore dello scudo.\nCon la privatizzazione del 1998 lo stemma fu minimamente modificato: in capo allo scudo si aggiunse un piccolo cartiglio rosso con la dicitura \"Fotbal Club\" (a rimarcare la nuova natura di club privato) e a sovrastare l'insieme apparvero due stelle gialle (celebrative dei 20 titoli nazionali conquistati).\nUn cambio di governance, nel 2003, port\u00f2 tuttavia al recupero del vecchio stemma del 1974, il quale fu minimamente ammodernato: venne aggiunta una punta centrale sopra lo scudo, il giallo venne limitato alla sola stella e il nome societario fu riscritto con un pi\u00f9 moderno carattere tipografico. Anche in questo caso il disegno fu integrato dalle due stelle celebrative in capo all'insieme.\nL'invalidazione giudiziaria della privatizzazione del club, sancita il 3 dicembre 2014 dalla corte suprema fece perdere al club (ridenominato FCSB) i diritti d'uso su stemmi e denominazioni storiche. Dopo alcune settimane trascorse senza uno stemma sociale, nel gennaio 2015 la societ\u00e0 ha implementato un nuovo identificativo costituito da un cerchio blu con una sorta di croce greca rossa sormontata da una stella gialla a otto punte. La sigla FCSB \u00e8 presente sotto forma di una lettera inscritta in ciascun braccio di detta croce.\nStrutture.\nStadio.\nLa selezione calcistica dell'ASA Bucarest (poi Steaua) gioc\u00f2 i primi tre incontri della propria storia allo stadio Venus della capitale rumena, inaugurato nel 1931 e precedentemente adottato dal Venus Bucure\u0219ti, altro club cittadino dissoltosi nel 1949.\nDopo che tale impianto fu abbattuto, la Steaua utilizz\u00f2 a rotazione come campi interni i due maggiori stadi di Bucarest: lo stadio Republicii (costruito nel 1926 con l'intitolazione \"stadio ONEF\" - poi mutata in \"ANEF\" - e demolito nel 1984 per far spazio al nuovo palazzo del Parlamento) e lo stadio Nazionale (costruito nel 1953 con la denominazione \"stadio 23 Agosto\"). Quest'ultimo in particolare, data la sua maggiore capienza di pubblico, era utilizzato per la disputa di partite stracittadine (contro le altre squadre di Bucarest) e per le coppe continentali.\nDal 9 aprile 1974 la Steaua elesse a proprio campo interno stabile lo stadio Ghencea, costruito alla periferia sud-occidentale della capitale nel quadro del \"Complexul Sportiv Steaua\" (il complesso polisportivo di propriet\u00e0 del Ministero della Difesa rumeno, costruito sul sito di una dismessa base militare): la prima partita che vi disput\u00f2 fu un'amichevole contro l'OFK Belgrado. Il Ghencea fu il primo stadio della Romania dedicato vocazionalmente alla sola pratica calcistica: esso era infatti privo di infrastrutture per altri sport (quali pista d'atletica leggera o velodromo) e gli spalti affacciavano direttamente sul prato.\nQuest'ultimo impianto aveva originariamente una capienza di 30\u00a0000 posti a sedere; un intervento di ristrutturazione praticato nel 1991 la ridusse a 28\u00a0365 unit\u00e0; dopo un secondo intervento nel 2006, fu possibile classificarlo nella \"categoria 3\" della UEFA e di disputarvi le partite valide per la massima coppa continentale.\nA partire dal 2011 la Steaua scelse di giocare le gare di maggior richiamo nella neo-costruita Arena Na\u021bional\u0103; dopo essere stata \"sfrattata\" dal Ghencea nel 2014, il club (poi divenuto FCSB) ha dapprima giocato transitoriamente a Pite\u0219ti, per poi adottare l'Arena Na\u021bional\u0103 come solo e unico campo casalingo.\nOrganico.\nRosa 2021-2022.\n\"Aggiornata all'11 febbraio 2022.\"\nAllenatori.\nGli allenatori del club sono stati:\nTifoseria.\nInizialmente, i sostenitori del club erano per lo pi\u00f9 persone legate all'esercito, i primi tifosi provenienti da ambienti estranei all'esercito si avvicinarono al club nei primi anni cinquanta.\nDal 1974, con la costruzione dello Stadionul Ghencea nella zona sud ovest di Bucarest, le varie frange di tifosi iniziano a frequentare l'impianto per assistere agli incontri.\nIl 1986 \u00e8 l'anno in cui la Steaua ha cominciato a diventare il pi\u00f9 amato club del paese. Lo straordinario successo a livello europeo in Coppa dei Campioni attir\u00f2 l'attenzione da parte di una gran parte degli appassionati di calcio di tutto il paese ma non solo. La Steaua \u00e8 il club con pi\u00f9 seguito in tutto il paese, con un 42% totale.\nI primi gruppi ultras del club si formano intorno al 1979, con la nascita del gruppo \" Armata Ultra \", il gruppo \u00e8 cresciuto rapidamente fino ad arrivare a quota 10.000 membri, un record per il paese. Il gruppo assume idee politiche di estrema destra, ed i comportamenti in curva ricalcano apertamente lo stile ultr\u00e0. Il gruppo scomparve nel 2001, quando l'allora leader del gruppo entr\u00f2 in conflitto con la dirigenza del club, cosa che ha portato alla nascita di alcuni gruppi minori ma legati alla storica Armata Ultr\u00e0.\nIl tifo organizzato \u00e8 gestito da vari piccoli gruppi, disposti tra la Peluza Nord e la Peluza Sud. Nel 2006, questi sostenitori hanno formato un'associazione per la tutela e la salvaguardia dell'immagine dei sostenitori della Steaua, la \" AISS \" (Asocia\u021bia Independenta a Suporterilor Steli\u0219ti). La Steaua conta 46 fan club, quattro dei quali all'estero (uno in Spagna, uno in Italia, uno in Germania e uno a San Jose in California, Stati Uniti)."}
{"id": "350493", "revid": "76963", "url": "https://it.wikipedia.org/wiki?curid=350493", "title": "Paul Gerhard Vogel", "text": "Vogel si iscrisse in giovent\u00f9 al partito comunista e venne arrestato una prima volta e segnalato alle autorit\u00e0. Successivamente, dopo aver rifiutato di entrar a far parte della \"Hitler-Jugend\", la giovent\u00f9 hitleriana, come portabandiera, venne nuovamente arrestato e rilasciato in libert\u00e0 vigilata.\nArrestato una terza volta con l'accusa di omosessualit\u00e0, punita dal \"paragrafo 175\" del codice penale tedesco, Vogel sub\u00ec una condanna a sette anni di lavori forzati da scontare presso il campo di lavoro penale di Emsland, nei pressi del confine olandese, dove venne impiegato per l'estrazione di materiali dalle locali cave. Relativamente al periodo di Emsland, Vogel racconta:\nI prigionieri gay del campo, contraddistinti dal triangolo rosa, subirono le vessazioni anche degli altri prigionieri internati.\nDopo lo scoppio della Seconda guerra mondiale e la conquista della Norvegia da parte delle forze tedesche, Vogel vi venne inviato come lavoratore \"schiavo\" per la costruzione di una strada da Alta a Capo Nord e costretto a spalare scalzo la neve durante i lavori di costruzione.\nVogel riusc\u00ec a sopravvivere fino al termine del conflitto e si vide negare dal governo tedesco postbellico le richieste di risarcimento che aveva inoltrato. Nel 1992 Vogel venne intervistato, insieme ad altri omosessuali sopravvissuti, nel documentario tedesco \"We Were Marked with a Big A\", diretto da Joseph Weishaupt e Elke Jeanron."}
{"id": "350494", "revid": "1652635", "url": "https://it.wikipedia.org/wiki?curid=350494", "title": "Ian Somerhalder", "text": "Biografia.\nFiglio di Edna e Robert Somerhalder, un imprenditore edile di origini francesi e inglesi, Ian \u00e8 nato e cresciuto nella citt\u00e0 di Covington, in Louisiana, assieme alla famiglia, composta anche dalla sorella Robyn e dal fratello Bob (Robert). All'et\u00e0 di tredici anni, i genitori di Ian divorziarono e crebbe con la madre, iscrivendosi a una scuola superiore cattolica.\nCarriera.\nDopo avere frequentato le scuole superiori, inizia la sua carriera da modello nel 1998, incoraggiato dalla madre, apparendo in varie sfilate di moda, ma anche in campagne pubblicitarie per Calvin Klein, Dolce &amp; Gabbana, Gucci, Versace e Guess, di cui \u00e8 il testimonial per due anni consecutivi (1998-1999). Poco pi\u00f9 tardi, decide di dedicarsi alla recitazione, altra sua passione.\nNell'estate del 2000, ottiene il ruolo di Hamilton Flemming nella serie prodotta da WB \"Young Americans\", spin-off di \"D\"\"awson's Creek\".\nNel 2002 interpreta il ruolo di Jason Kelly, un infermiere ospedaliero, in \"Changing Hearts\", diretto da Martin Guigui. Nello stesso anno, l'attore interpreta Paul Denton, un giovane bisessuale, nella trasposizione cinematografica del romanzo di Bret Easton Ellis \"Le regole dell'attrazione\", affiancato da James Van Der Beek, Shannyn Sossamon e Jessica Biel, per la regia di Roger Avary.\nNel 2004, raggiunge la notoriet\u00e0 a livello internazionale entrando nel cast delle serie televisiva \"Lost\" nel ruolo di Boone Carlyle. Nonostante il successo del personaggio, annoverato fra i 10 preferiti della serie, e gli apprezzamenti della critica verso l'interprete (definito dalla rivista Teen People, il 27 gennaio 2005, \"The Next Johnny Depp\"), Boone Carlyle muore nel ventesimo episodio della prima serie, ma ricompare, sotto forma di apparizione o di flashback, per altri sette episodi tra il 2005 e il 2010.\nSempre sul piccolo schermo, l'attore ottiene un ruolo importante nella terza stagione di \"Smallville\" interpretando, per sette episodi, il personaggio di Adam Knight, un ragazzo dal passato oscuro che entra nella vita di Lana Lang. Nel 2007, ricopre il ruolo del protagonista in una sfortunata edizione televisiva di Marco Polo diretta da Kevin Connor ed entra nel cast della serie televisiva prodotta dalla HBO \"Tell Me You Love Me - Il sesso. La vita\".\nNel 2009, \u00e8 protagonista, con l'attrice Bijou Phillips, della commedia romantica indipendente \"Wake\", diretta da Ellie Kanner.\nA partire dal 2009, fa parte del cast della serie televisiva \"The Vampire Diaries\" nel ruolo di Damon Salvatore, accanto a Paul Wesley e Nina Dobrev.\nNel 2011, partecipa al videoclip della canzone \"Blind Lover\" del cantante russo Dima Bilan, mentre nel 2012 iniziano le riprese di \"Time Framed\", primo di una serie di cortometraggi eco-friendly, destinati a sensibilizzare il pubblico nei confronti della natura e dell'ambiente., Nel 2014 esce \"The Anomaly\", un film sci-fi inglese diretto e interpretato da Noel Clarke. Nel 2013 \"Buddy TV\" lo inserisce al nono posto nella classifica dei \"100 uomini pi\u00f9 sexy della TV\".\nImpegno come filantropo.\nDal 2010 \u00e8 impegnato nel soccorso e nella tutela degli animali coinvolti nel disastro causato dalla fuoriuscita di petrolio della Deepwater Horizon e si impegna, attraverso campagne e articoli giornalistici, a dar voce ai problemi causati da questa catastrofe ambientale. Il 19 novembre 2010 \u00e8 ospite ad una raccolta di fondi per la St. Tammany Humane Society, associazione da lui sostenuta e, insieme alla co-star Candice Accola, supporta il progetto \"It Gets Better\", per prevenire il suicidio dei giovani nel mondo LGBT.\nL'8 dicembre 2010, giorno del suo trentaduesimo compleanno, lancia la sua fondazione \"IS Foundation\" che si occupa di animali, ambiente ed energia pulita. Nel 2012, diventa ambasciatore delle Nazioni Unite per la tutela dell'ambiente della salute.\nVita privata.\nDal 2010 al 2013 ha avuto una relazione con Nina Dobrev, sua collega di The Vampire Diaries.\nNel 2015 sposa l'attrice Nikki Reed Nel 2017 nasce la loro prima figlia, Bodhi Soleil Reed Somerhalder.\nNel 2018 crea insieme al suo amico e \"fratello\" (in The Vampire Diaries) Paul Wesley il \"Brother's Bond Bourbon\".\nDoppiatori italiani.\nNelle versioni in italiano dei suoi film, Ian Somerhalder \u00e8 stato doppiato da:"}
{"id": "350503", "revid": "122980950", "url": "https://it.wikipedia.org/wiki?curid=350503", "title": "Naveen Andrews", "text": "Biografia.\nNaveen (che in hindi significa \"nuovo\") \u00e8 figlio di un importante uomo d'affari, Stanley Andrews, e di una psicologa, Nirmala, entrambi immigrati dal Kerala, che sperano per lui una carriera universitaria; tuttavia Naveen segue ben presto i suoi interessi, facendo provini (con conseguente ammissione) all'accademia Londinese Guildhall School of Music and Drama, a quel tempo frequentata anche da Ewan McGregor e David Thewlis.\nDebutta in televisione nel 1993 in \"The Buddha of Suburbia\", miniserie molto popolare nel Regno Unito. Si mette in luce per la prima volta come attore nel ruolo di Kip, il fidanzato di Juliette Binoche nel film \"Il paziente inglese\" del 1996, nello stesso anno interpreta anche il ruolo di un arrogante re nel film di Mira Nair \"Kamasutra\" (\"Kama Sutra: A Tale of Love\"). Questo film suscit\u00f2 molte polemiche in India.\nPrima di entrare a far parte del \"cast\" di \"Lost\" nel ruolo dell'ex militare iracheno Sayid Jarrah, Naveen ha lavorato in numerosi film sia nel Regno Unito, sia negli USA. Tra questi spicca \"Blessed Art Thou\", presentato nel 2000 al Sundance Film Festival. Nel 2013 partecipa al film \"Diana - La storia segreta di Lady D\".\nVita privata.\nAll'et\u00e0 di sedici anni s'innamora della sua insegnante di matematica trentenne, Geraldine Feakins: sette anni dopo, nel 1992, i due hanno un bambino, Jaisal. La loro relazione durer\u00e0 dal 1985 al 1991. Naveen ha un altro figlio, Naveen Joshua, avuto nel 2005 da Elena Eustache, nel corso di una breve separazione dall'ex compagna Barbara Hershey. Nel maggio 2010 Naveen e Barbara Hershey hanno annunciato la loro separazione definitiva."}
{"id": "350509", "revid": "1543377", "url": "https://it.wikipedia.org/wiki?curid=350509", "title": "Emilie de Ravin", "text": "Ha inoltre recitato nei film \"Santa's Slay\", \"Brick - Dose mortale\" (2005), \"Le colline hanno gli occhi\" (2006), \"Nemico pubblico - Public Enemies\" (2009) e \"Remember Me\" (2010). \"Maxim\" l'ha inserita per tre volte nella lista delle 100 donne pi\u00f9 belle: nel 2005 al 47\u00ba posto, l'anno dopo al 65\u00b0 e nel 2008 al 68\u00b0.\nBiografia.\nPrimi anni.\nEmilie de Ravin () \u00e8 nata a Mount Eliza, periferia a sud di Melbourne, in Victoria, Australia, in una famiglia di origini francesi e britanniche. La minore di tre sorelle; ha ricevuto l'educazione scolastica in casa dalla madre e ha studiato balletto fin dall'et\u00e0 di nove anni presso la Christa Cameron School of Ballet. A quindici anni viene ammessa all'interno della Australian Ballet School.\nDopo aver preso parte a diverse produzioni dell'Australian Ballet e del Danceworld 301, inizia a studiare recitazione prima al National Institute of Dramatic Art in Australia e successivamente al Prime Time Actors Studio di Los Angeles.\nLa carriera.\nIl primo ruolo importante nella carriera della de Ravin \u00e8 quello ricorrente di una versione femminile di Curupira nella serie televisiva \"BeastMaster\". In seguito, nel 1999, un mese dopo essersi trasferita a Los Angeles, ottiene, a soli 18 anni, la parte dell'ibrido umano-alieno Tess Harding in \"Roswell\"; interpretazione che la porta alla notoriet\u00e0. Nel 2004 viene scritturata per interpretare Claire Littleton nella popolare serie ABC \"Lost\". In merito al fatto se si aspettasse il successo riscosso dalla serie ha dichiarato: \nL'attrice \u00e8 stata nel cast regolare della serie per tutte le prime quattro stagioni, svolgendo un'unica apparizione nella quinta e ritornando nella sesta ed ultima stagione.\nNel 2005 interpreta Emily Kostich, l'ex-ragazza eroinomane di Brendan Frye (Joseph Gordon-Levitt) nel film neo-noir \"Brick - Dose mortale\"; da cui ha dichiarato di essere stata conquistata al primo sguardo alla sceneggiatura per l'originalit\u00e0 e la profondit\u00e0 psicologica dei personaggi. Un anno dopo viene scritturata per uno dei ruoli principali de \"Le colline hanno gli occhi\", remake dell'omonimo film del 1977. Nel 2007 \"Variety\" annuncia la presenza di de Ravin in \"Ball Don't Lie\", pellicola proiettata in anteprima al Tribeca Film Festival del 2008 e uscito nelle sale statunitensi all'inizio del 2009 contemporaneamente al film di William Dear \"La partita perfetta\" che a sua volta la vede tra le file del cast. Successivamente compare in un piccolo cameo in \"Nemico pubblico - Public Enemies\" nei panni dell'impiegata bancaria Anna Patzke.\nAvrebbe dovuto prendere parte a un film tratto dal videogioco \"Onimusha\" ma, dati i problemi a cui \u00e8 dovuto andare incontro il produttore Samuel Hadida per completare \"Parnassus - L'uomo che voleva ingannare il diavolo\" in seguito alla morte di Heath Ledger, la data di lavorazione della pellicola \u00e8 stata rimandata a tempo indeterminato ed il coinvolgimento dell'attrice \u00e8 divenuto incerto. Nel 2010, recita al fianco di Robert Pattinson nel film drammatico \"Remember Me\".\nNel 2012 gira, al fianco di Anthony LaPaglia, l'episodio pilota di una serie chiamata \"Americana\", che tuttavia non viene presa da ABC. Dopo varie apparizioni nella prima stagione di \"C'era una volta\" nel ruolo di Belle, viene promossa nel cast regolare a partire dalla seconda.\nNel film finlandese di Samuli Valkama \"Love and Other Troubles\", Emilie de Ravin ha il ruolo della protagonista, Sara, ragazza di cui si innamorano contemporaneamente un padre vedovo (Ville Virtanen) e suo figlio (Jussi Nikkil\u00e4).\nVita privata.\nNel 2003, Emilie de Ravin conosce l'attore Josh Janowicz, che sposa il 16 giugno dello stesso anno sebbene la proposta di matrimonio religioso le venga fatta tre anni dopo, a capodanno del 2005 e la cerimonia avvenga il 26 giugno 2006. I due si stabiliscono a Burbank assieme al barboncino dell'attrice Bella de Maria, chiamato come un'amica d'infanzia. Sei mesi dopo il matrimonio, de Ravin e Janowicz si separano per alcuni mesi, ma in seguito si riconciliano. Il 6 giugno 2009 viene annunciato che i due vivono separati da diversi mesi e stanno per firmare le carte del divorzio ma, a ottobre dello stesso anno, annullano le pratiche dopo aver fatto un viaggio insieme in Giappone. La riconciliazione dura fino al 1\u00ba novembre 2013, quando si separano per la terza volta arrivando a divorziare ufficialmente l'8 luglio 2014.\nIl 1\u00ba agosto 2014 dichiara in un'intervista di aver intrapreso una relazione con Eric Billitch annunciando, il 2 ottobre 2015, via social media, di essere incinta della loro prima figlia: Vera Audrey de Ravin-Billitch, nata il 12 marzo 2016. Il 7 luglio 2016 de Ravin annuncia il suo imminente matrimonio con Billitch. Il 9 dicembre 2018 nasce il loro secondo figlio Theodore Kubrick de Ravin-Billitch.\nDoppiatrici italiane.\nNelle versioni in italiano dei suoi film, Emilie de Ravin \u00e8 stata doppiata da:"}
{"id": "350510", "revid": "327773", "url": "https://it.wikipedia.org/wiki?curid=350510", "title": "Scramjet", "text": "Lo Scramjet (supersonic combustion ramjet) \u00e8 un motore a reazione derivato concettualmente dallo statoreattore (o \"ramjet\" in lingua inglese). Contrariamente ai motori a turbina convenzionali (turbogetto e turboventola), ed in analogia con lo statoreattore, lo scramjet non utilizza parti rotanti per comprimere l'aria, bens\u00ec l'energia cinetica del flusso d'aria in ingresso e la particolare geometria della presa d'aria.\nA differenza dello statoreattore, il flusso dell'aria all'interno del motore, pur se rallentato, rimane sempre a velocit\u00e0 supersoniche, consentendo allo scramjet di operare efficientemente a velocit\u00e0 estremamente elevate, con un limite teorico ancora non stabilito, ma comunque superiore a Mach 6.\nLa struttura del motore \u00e8 estremamente semplice, e si compone di tre parti principali: un condotto convergente dove il flusso supersonico in ingresso \u00e8 compresso e rallentato; una camera di combustione in cui il combustibile in forma gassosa reagisce con l'ossigeno atmosferico producendo calore; un ugello di scarico divergente dove il flusso, che in tutte le fasi ha conservato le condizioni di velocit\u00e0 supersonica, \u00e8 ulteriormente accelerato producendo la spinta.\nD'altro canto, perch\u00e9 questo tipo di motore possa funzionare e generare una spinta, \u00e8 necessaria una velocit\u00e0 di partenza in volo molto elevata, quindi deve essere portato in regime supersonico da qualche altro tipo di motore (endoreattore, turboventola). Il velivolo sperimentale Boeing X-51 WaveRider, ad esempio, \u00e8 stato portato ad oltre metri di quota da un Boeing B-52, quindi rilasciato, ed accelerato fino a Mach 4,5 da un razzo Pegasus, tale velocit\u00e0 ha permesso di raggiungere le condizioni fluido-dinamiche adatte al funzionamento del motore scramjet, si \u00e8 quindi staccato dal razzo, e con la ignizione del propulsore scramjet ha raggiunto Mach 5 a m di quota, con una durata del volo scramjet di circa 200 secondi..\nStoria.\nDurante e successivamente la seconda guerra mondiale vennero spese ingenti risorse per sviluppare aerei ad alta velocit\u00e0 spinti da motori a getto ed endoreattori. Il Bell X-1 riusc\u00ec nel primo volo supersonico nel 1947 ed il rapido progresso tecnologico degli anni sessanta sembrava preannunciare il facile raggiungimento di velocit\u00e0 ipersoniche in pochi anni. In realt\u00e0, a parte un velivolo sperimentale a razzo (North American X-15) ed altre navette spaziali sempre spinte da endoreattori, le velocit\u00e0 massime degli aeroplani andavano poco oltre Mach 3 (con il picco di Mach 3,5 del Lockheed YF-12).\nPrimi test sulla combustione supersonica.\nIn seguito all'esperienza acquisita tra il 1937 ed il 1940 presso la Direzione superiore studi ed esperienze di Guidonia, nel 1947 Antonio Ferri venne nominato direttore della \"Gas Division Branch\" del centro di ricerca NACA a Langley. Durante una conferenza a Madrid, nel settembre del 1958 dichiar\u00f2 di essere riuscito ad ottenere una combustione stabile e senza onde d'urto in un flusso a Mach 3. \nUno dei primi progetti promossi dalla NASA nel 1958 (anno della sua costituzione) fu l'\"Hypersonic Airbreathing Propulsion Branch\"\n(HAPB), specificamente rivolto allo studio della propulsione ramjet/scramjet. Dal 1964, per accelerare la ricerca nel campo ipersonico, vennero affidati al programma \"Hypersonic Research Engine\" (HRE) gli studi relativi alla combustione supersonica. \nNello stesso anno in Gran Bretagna Frederick S. Billig e Gordon L. Dugger presentarono una richiesta di brevetto per un ramjet con combustione supersonica basato sulla tesi di laurea di Billig. Il brevetto venne rilasciato nel 1981 in seguito alla declassificazione del progetto.\nNel 1981 in Australia vennero svolti alcuni test da parte del Professor Ray Stalker nel laboratorio T3 di ANU.\nDal 1987 al 1995, negli Stati Uniti, il programma National AeroSpace Plane (NASP) diede ulteriore impulso alla ricerca utilizzando nuove gallerie del vento ipersoniche e validando le capacit\u00e0 predittive dei nuovi modelli di fluidodinamica computazionale (CFD).\nPrimi test in volo di motori scramjet.\nDopo il taglio dei fondi e relativa chiusura del NASP, lo sviluppo di un motore per velocit\u00e0 ipersoniche venne affidato al programma della NASA \"Hyper-X\". Nel giugno del 2001 il velivolo Boeing X-43 (che includeva aereo e motore in una singola unit\u00e0), ha compiuto il primo test di un motore scramjet, pur se con esito negativo. Il velivolo, lungo 3,5 metri e del peso di 1400\u00a0kg, dopo 11 secondi dalla separazione dal B-52 che l'aveva portato in quota \u00e8 andato fuori controllo per errori di progettazione dell'accoppiamento velivolo-lanciatore.\nIl 30 luglio 2002 venne lanciato l'Hyshot II, uno scramjet progettato dall'universit\u00e0 australiana del Queensland. Si ritiene possibile che questo sia stato il primo volo al mondo di un motore scramjet effettuato con successo, anche se voci non confermate riportano che tra il 1991 e il 1992 il programma russo \"GLL Holod\" potrebbe aver tagliato per primo questo traguardo.\nAltri test successivi.\nIl progetto X-43 prosegu\u00ec e nel suo terzo volo, il 16 novembre 2004, stabil\u00ec un record di velocit\u00e0 volando per dieci secondi a o Mach 9,8.\nLa tecnologia dell'X-43 \u00e8 stata la base del successivo progetto Boeing X-51 WaveRider che il 26 maggio 2010, al suo primo volo, ottenne la pi\u00f9 lunga durata di funzionamento a Mach 5, con una durata del volo di circa 200 secondi.\nDiversi consorzi stanno sviluppando motori scramjet nell'ottica di un sistema di trasporto ipersonico che permetta di collegare destinazioni tra loro remote in tempi ridotti (ad esempio Bruxelles - Sydney in 3-4 ore senza scalo). Anche lo studio per l'utilizzo in campo militare di scramjet per missili ipersonici o l'inserimento in orbita di spazioplani ha attratto fondi governativi. Nel corso del 2019, la Northrop Grumman ha provato al banco dell'Air Force Research Laboratory un prototipo in grado di funzionare stabilmente a velocit\u00e0 superiori a Mach 4 con la ragguardevole spinta di circa .\nCaratteristiche tecniche.\nGli scramjet fanno parte della famiglia degli esoreattori e sfruttano l'energia sviluppata dalle reazioni chimiche di combustione che avvengono tra combustibile ed ossidante per sviluppare una spinta. Come i motori a getto convenzionali (turboreattori), gli aeroplani spinti da scramjet trasportano a bordo il combustibile, e ricavano l'ossidante dall'ossigeno presente nell'aria (a differenza degli endoreattori che trasportano sia il carburante (combustibile) che l'ossidante (comburente) ). Questo confina il funzionamento degli scramjet a voli atmosferici suborbitali, fin dove l'ossigeno dell'aria \u00e8 sufficiente a mantenere la combustione.\nPrincipi di base.\nGli statoreattori (ramjet e scramjet) si differenziano dai turbogetti per la mancanza di turbomacchine nelle fasi di compressione ed espansione.\nIn uno statoreattore l'energia cinetica del flusso supersonico in ingresso viene trasformata in aumento di pressione e temperatura sfruttando una opportuna successione di onde d'urto create dalla geometria del condotto di ingresso (presa d'aria). Il flusso, rallentato a velocit\u00e0 subsonica, passa in camera di combustione dove aumenta la sua entalpia a causa del calore fornito dalla combustione del carburante e, attraverso un ugello convergente-divergente accelera espandendosi a velocit\u00e0 supersoniche e generando la spinta.\nDal momento che l'aria in ingresso viene rallentata e compressa senza l'ausilio di un compressore meccanico, non \u00e8 in grado di fornire spinta a punto fisso (cio\u00e8 a velocit\u00e0 nulla) ed il suo campo di impiego \u00e8 compreso tra Mach 2 e 5. I ramjet sono stati usati in missili, nei quali la propulsione viene affidata al ramjet non appena il razzo ha raggiunto velocit\u00e0 supersoniche o nei motori ibridi turbo-ramjet installati, ad esempio, sul Lockheed SR-71.\nIn simili condizioni, se da una parte l'elevata energia cinetica del flusso pu\u00f2 essere sfruttata per il lavoro di compressione, dall'altra \u00e8 responsabile di un corrispondente innalzamento della temperatura in camera di combustione. Ad esempio, per un Mach di volo maggiore o uguale a 6, si ha una temperatura di ristagno prossima alla temperatura massima raggiungibile\ndalla combustione del combustibile in aria, con il risultato dell'impossibilit\u00e0 di fornire ulteriore calore al flusso. Oltre ai problemi di natura costruttiva legati alla resistenza dei materiali a queste temperature, entrano in campo fenomeni di dissociazione molecolare termochimica che abbattono il rendimento della combustione.\nDallo statoreattore allo scramjet.\nDal momento che il rallentamento era necessario perch\u00e9 una combustione convenzionale (in un flusso subsonico) avesse luogo, si \u00e8 dovuto studiare un nuovo modello di combustione che risultasse stabile in regime supersonico. In questo modo si sarebbero anche ridotte le perdite di pressione totale che contribuivano a limitare la velocit\u00e0 di funzionamento.\nDate le alte velocit\u00e0 in gioco, il tempo di residenza della miscela in camera di combustione \u00e8 molto basso. Questo comporta che la miscelazione del carburante con l'ossigeno atmosferico e la successiva combustione deve avvenire in un tempo assai ridotto ed in maniera estremamente efficiente, prima che il flusso entri nell'ugello per espandersi e produrre la spinta. La pressione dinamica in camera di combustione \u00e8 generalmente contenuta tra 20 e 200 kPa (0,2-2 bar), dove\ncon\nPer mantenere costante il rateo di combustione, la pressione e la temperatura in camera di combustione devono rimanere costanti. I motori sperimentali attuali sono progettati per specifiche velocit\u00e0 e quote di funzionamento, stante la difficolt\u00e0 di controllare le caratteristiche del flusso in ingresso al variare della quota o velocit\u00e0 di volo. Dal momento che la densit\u00e0 dell'aria si riduce all'aumentare della quota, uno scramjet deve salire ed accelerare in modo da mantenere costante la pressione dinamica in ingresso secondo un profilo di salita ottimale. Si ritiene che gli scramjet possano operare fino a 75\u00a0km di altezza.\nL'iniezione di combustibile e relativo controllo \u00e8 un altro problema critico. Una soluzione prevede la pressurizzazione del carburante a 100 bar mediante una pompa, il riscaldamento lungo la fusoliera e la sua accelerazione alla velocit\u00e0 dell'aria in camera di combustione mediante un ugello. I flussi di aria e carburante si intersecano in una struttura reticolare che genera un'ampia interfaccia. La turbolenza dovuta alla velocit\u00e0 pi\u00f9 alta del combustibile aiuta il miscelamento. Idrocarburi complessi come il kerosene necessitano di una camera di combustione pi\u00f9 lunga per completare la combustione.\nIl numero di Mach di volo minimo al quale uno scramjet pu\u00f2 operare \u00e8 limitato dal fatto che il flusso compresso deve essere caldo abbastanza da incendiare il carburante e ad una pressione tale da completare la reazione di combustione prima che esca dall'ugello. In pi\u00f9, per essere uno scramjet, deve mantenere una velocit\u00e0 supersonica a valle della camera di combustione per evitare il fenomeno di \"\"chocking\" nel passaggio a velocit\u00e0 subsonica in camera di combustione. Questo effetto porta ad improvvise onde di pressione e temperatura a seguito dell'aumentata velocit\u00e0 di combustione, in grado di distruggere la camera di combustione.\nIl riscaldamento del gas dovuto alla combustione comporta l'aumento della velocit\u00e0 del suono e, conseguentemente, la diminuzione del numero di Mach, anche se il gas scorre alla stessa velocit\u00e0. L'evento per cui la velocit\u00e0 del flusso scende sotto Mach 1 a causa di questa situazione si chiama \"chocking\" termico\".\nUno scramjet puro pu\u00f2 funzionare a Mach 6-8, ma il limite inferiore dipende dalla definizione di scramjet. Esistono soluzioni in cui un ramjet si trasforma in scramjet tra Mach 3 e 6 (Dual-mode scramjets). In questo caso, per\u00f2, il motore continua a fornire una spinta significativa frutto di una combustione subsonica tipica dei ramjet.\nPro e contro degli scramjet.\nMateriali e raffreddamento.\nA differenza di un razzo, che oltrepassa quasi verticalmente l'atmosfera o un turbogetto che vola a velocit\u00e0 molto inferiori, un aeroplano ipersonico \u00e8 costretto ad attraversare l'atmosfera a velocit\u00e0 ipersonica per seguire la traiettoria di salita ottimale. A causa della loro bassa accelerazione, possono essere necessari anche 15-30 minuti a velocit\u00e0 ipersonica negli strati pi\u00f9 bassi e densi dell'atmosfera. Come per il rientro nell'atmosfera dei veicoli spaziali, la protezione termica pone problemi non banali.\nNuovi materiali ablativi offrono un buon isolamento dalle alte temperature, ma vanno distrutti nel processo. Vengono quindi studiati progetti in cui il raffreddamento attivo \u00e8 garantito dalla circolazione del carburante nella fusoliera, come avviene negli endoreattori in cui il combustibile criogenico raffredda l'ugello prima di essere bruciato in camera di combustione. Questo migliora l'efficienza complessiva del sistema, ma aumenta anche la complessit\u00e0 costruttiva del progetto.\nPeso ed efficienza.\nLa relativa semplicit\u00e0 costruttiva e l'assenza di turbomacchine al suo interno consentono un buon rapporto spinta-peso e una alta temperatura di fine combustione (a tutto vantaggio del rendimento termodinamico), dal momento che non \u00e8 limitata da strutture a valle della camera di combustione (come invece accade al turbogetto che \u00e8 limitato dalla temperatura di ingresso in turbina).\nIl problema pi\u00f9 delicato resta la geometria della presa d'aria che, mediante una opportuna successione di urti obliqui, deve aumentare la pressione locale del flusso senza per\u00f2 perdere troppo in pressione totale (perdite che dovranno essere recuperate in fase di espansione attingendo al salto entalpico fornito dall'energia termica della combustione).\nSperimentazione.\nA differenza dei motori a getto o dei razzi, per testare i motori scramjet sono necessarie gallerie del vento ipersoniche estremamente costose e dal tempo di funzionamento limitato. In alternativa sono stati utilizzati lanciatori a razzo per prove in volo che si concludono con l'inevitabile perdita del modello. L'attuale conoscenza della fluidodinamica, bench\u00e9 in grado di risolvere alcuni problemi nel campo delle operazioni scramjet, non pu\u00f2 ancora considerare contemporaneamente tutti i fenomeni fisici presenti, incluso il flusso di aria turbolenta attraverso il motore, il flusso bifase, la termochimica della combustione, ed \u00e8 quindi necessario ricorrere a modelli semplificati di fluidodinamica computazionale.\nPropulsori addizionali.\nDal momento che a velocit\u00e0 inferiori a Mach 4-5 lo scramjet non fornisce spinta, un aereo ipersonico ha bisogno di un qualche motore ausiliario per decollare. Una possibile soluzione \u00e8 quella che vede l'impiego di un motore a turbina (per velocit\u00e0 fino a Mach 2 o 3), di un ramjet (fino a Mach 5-6) e dello scramjet stesso per velocit\u00e0 di volo superiori. Ci\u00f2 comporta un aggravio in termini di pesi e strutture supplementari."}
{"id": "350512", "revid": "1961055", "url": "https://it.wikipedia.org/wiki?curid=350512", "title": "Lettera di Publio Lentulo", "text": "La Lettera di Publio Lentulo (pubblicata come \"Epistula Lentuli ad Romanos de Christo Jesu\") \u00e8 un apocrifo del Nuovo Testamento scritto probabilmente in greco ma pervenutoci in latino e verosimilmente in epoca medievale. Il documento, nella stesura a noi nota, \u00e8 certamente compilazione di un umanista quattrocentesco, che si rif\u00e0 a sua volta a Niceforo Callisto e, probabilmente, al cosiddetto \"Testimonium Flavianum\".\n\u00c8 attribuita a Publio Lentulo, governatore della Giudea e predecessore di Ponzio Pilato.\nRappresenta un rapporto che il governatore avrebbe inviato all'imperatore Tiberio. In essa si parla diffusamente di Ges\u00f9 Cristo, lodandone la sapienza e i miracoli e descrivendone anche l'aspetto fisico.\nCritica testuale.\nLa natura apocrifa del documento era gi\u00e0 stata denunciata da Lorenzo Valla, sulla cui opinione concorda il parere di alcuni storici e filologi che lo ritengono un falso di epoca posteriore. Il testo, a loro modo di vedere, non \u00e8 credibile per diverse incongruenze e anacronismi. Tuttavia il dialogo del presunto governatore Lentulo con l'imperatore Tiberio desta interesse perch\u00e9, secondo l'Apologetico di Tertulliano (150-220), lo stesso imperatore avrebbe proposto al Senato romano di riconoscere Ges\u00f9 come Dio. La proposta fu respinta il che, secondo l'autore, costitu\u00ec la base giuridica per le successive persecuzioni dei cristiani. \nLa datazione di questa lettera non \u00e8 certa. Secondo la \"Catholic Encyclopedia\", i primi documenti che la citano sono alcuni scritti tedeschi della fine del XV secolo: viene asserito che la lettera fu ritrovata nel 1421 da un certo Giacomo Colonna, in un documento proveniente da Costantinopoli. Essa era scritta in latino, ma probabilmente tradotta da un originale greco. Lo storico ottocentesco Friederich M\u00fcnter ritiene che possa risalire all'epoca di Diocleziano (circa l'anno 300), ma la maggioranza degli storici non lo ammette: in genere si suppone che la sua origine sia medievale.\nNon si \u00e8 a conoscenza dell'esistenza della lettera originale; alcuni siti internet ne affermano il possesso nelle mani di certi \"signori Cesarini di Roma\", ma non risulta che sia mai stata esaminata da studiosi.\nIconografia di Ges\u00f9.\nLa descrizione fisica contenuta nella lettera corrisponde alla tradizionale iconografia di Ges\u00f9: statura media, con barba e capelli lunghi. La lettera aggiunge che il volto di Ges\u00f9 sarebbe stato di particolare bellezza e i suoi capelli del colore \"della nocciola matura\".\nLa descrizione delle fattezze di Ges\u00f9 ha dispiegato la sua influenza sull'iconografia espressa dalla pittura del XV e XVI secolo, soprattutto di ambiente artistico nordeuropeo."}
{"id": "350520", "revid": "125006379", "url": "https://it.wikipedia.org/wiki?curid=350520", "title": "Jorge Garcia (attore)", "text": "Biografia.\nJorge Garc\u00eda nasce a Omaha in Nebraska da Dora Mesa, una professoressa di origini cubane e Humberto Garcia, un medico cileno. \u00c8 cresciuto nella California del Sud ed ha frequentato la San Clemente High School di San Clemente.\nCarriera.\nTerminato il college entra a far parte del Beverly Hills Playhouse e ci\u00f2 segna l'inizio della sua carriera. In teatro \u00e8 apparso in varie produzioni: \"The Midnight Zone\", \"Something Borrowed Something Blue\", \"Tales from the Crapper\", \"Romancing Valentino\", \"Fiddler on the Roof\", \"Hurlyburly\" e \"Guys and Dolls\".\nLe commedie sono la vera passione di Jorge (ha fatto parte della Laugh Factory e del Comedy Store a Los Angeles).\nAdora cantare, \u00e8 un esperto di rock e fin dal liceo ha lavorato in negozi di dischi, cosa che gli ha consentito di mettere da parte una collezione enorme di CD.\nDal 2004 al 2010 ha interpretato il ruolo di Hugo \"Hurley\" Reyes nella serie \"Lost\".\nPresta il volto alla copertina dell'album \"Hurley\" della band Weezer, pubblicato nel 2010.\nNel 2011 ha partecipato a tre episodi della serie di breve durata \"Mr. Sunshine\" con protagonista Matthew Perry.\nNel 2010 \u00e8 inoltre entrato a far parte del cast ufficiale della serie televisiva \"Alcatraz\", che \u00e8 in onda su Fox a partire da gennaio 2012 per una stagione. La serie \u00e8 stata per\u00f2 cancellata il 9 maggio 2012 per lo scarso successo.\nDoppiatori italiani.\nDa doppiatore \u00e8 sostituito da"}
{"id": "350522", "revid": "123078440", "url": "https://it.wikipedia.org/wiki?curid=350522", "title": "Citro\u00ebn CX", "text": "La Citro\u00ebn CX \u00e8 un'autovettura prodotta dalla casa francese Citro\u00ebn dal 1974 al 1991 e insignita del titolo di Auto dell'anno nel 1975.\nStoria e profilo.\nGenesi del modello.\nL'idea di proporre una vettura di alta gamma da inserire nel listino Citro\u00ebn cominci\u00f2 a diffondersi nei meandri del quartier generale della Casa francese gi\u00e0 nella prima met\u00e0 degli anni sessanta. Risale al 1964 uno dei primi schizzi ipotizzati da uno dei pi\u00f9 autorevoli giornalisti automobilistici francesi di sempre, Ren\u00e9 Bellu. Ci\u00f2 testimoniava il fatto che alla Citro\u00ebn gi\u00e0 si stava pensando ad un modello che potesse sostituire degnamente la pluricelebrata DS. Tale modello, oramai non era pi\u00f9 freschissimo di lancio (era nato nel 1955), nonostante i suoi indubbi contenuti tecnici e stilistici, che per moltissimi versi rimarranno insuperati per decenni. In realt\u00e0, questo progetto fin\u00ec per non essere prioritario nella tabella di marcia della Citro\u00ebn. La maggior parte degli sforzi della Casa, infatti, fu concentrata nella progettazione di un modello intermedio da interporre tra la Ami 6 e la gamma ID, quest'ultima una versione economica della DS. Tale progetto, poi sfociato nella GS, fin\u00ec per ritardare considerevolmente i tempi di gestazione della nuova ammiraglia. Pertanto, mentre si diede maggior spazio al modello medio, la DS non venne cancellata dai listini, ma anzi venne aggiornata e rinnovata in maniera considerevole.\nNel frattempo, nello stabilimento torinese della Pininfarina venne realizzato un prototipo dalle linee aerodinamiche. Tale prototipo, realizzato per la BMC, la quale stava lavorando ad un'unica sostituta per i modelli di fascia media ed alta della sua gamma, venne scartato dal colosso d'oltremanica, ma fin\u00ec invece per interessare il centro stile Citro\u00ebn. Siamo a questo punto nel 1967: il prototipo aerodinamico previsto per la BMC arriv\u00f2 ad influenzare quelle che furono le esigenze stilistiche per la futura GS, ma anche quelle che avrebbero caratterizzato la futura ammiraglia della Casa del \"double chevron\".\nFu cos\u00ec che all'inizio del 1968 venne varato il cosiddetto \"progetto L\", volto alla realizzazione dell'erede dei modelli ID e DS. Sfortunatamente, l'enormit\u00e0 di spese sostenute per il progetto destinato alla GS, unito ad altre mosse azzardate come gli studi sul motore Wankel e l'acquisizione della Maserati, avvenuta sempre nel 1968, assottigliarono notevolmente i fondi destinabili allo sviluppo della nuova vettura. Pertanto le specifiche del \"progetto L\" imposero di non andare a cercare nuove soluzioni fuori dal coro, ma di far semplicemente tesoro del meglio di quanto gi\u00e0 visto e sperimentato sulla DS, con la possibilit\u00e0, per le versioni di punta, di poter usufruire anche di alcune soluzioni gi\u00e0 presenti sulla prestigiosa SM. La necessit\u00e0 di contenere gli investimenti si fece pi\u00f9 pressante al momento di considerare lo sviluppo della parte meccanica: si decise cos\u00ec di adottare motorizzazioni derivate dalla DS, ferme restando altre soluzioni come le sospensioni idropneumatiche, irrinunciabili in un modello di fascia alta destinato a sostituire quello che le aveva introdotte per primo. La mancanza di nuove soluzioni tecniche innovative spinse i responsabili del progetto a puntare maggiormente sulla modernit\u00e0 delle linee del corpo vettura. Perci\u00f2 il prototipo BMC realizzato da Pininfarina venne preso come punto di riferimento per disegnare le linee della carrozzeria. Il compito fu affidato all'\u00e9quipe guidata da Robert Opron, succeduto nel 1964 al grande Flaminio Bertoni, in seguito alla morte di quest'ultimo. Non mancarono anche vagli di possibilit\u00e0 con soluzioni a tre volumi, pi\u00f9 classiche, ma alla fine i vertici della Casa francese approvarono la configurazione con carrozzeria aerodinamica a due volumi.\nAd uno dei collaboratori di Opron, Michel Harmand, fu assegnato il compito di disegnare gli interni, in particolare la plancia ed il cruscotto. Dal suo talento nacque il famoso cruscotto a \"lunula\". Inoltre, grazie all'apporto di altri estrosi designer, tale cruscotto fu dotato di un nuovo tipo di strumentazione, non pi\u00f9 a quadranti, ma a scala rotante o, come spesso viene definita, \"a tamburo rotante\". Tale genere di strumentazione diverr\u00e0 col tempo una caratteristica tipica delle Citro\u00ebn di fascia media e alta degli anni settanta, anche se per\u00f2, nel caso specifico del contagiri, quest'ultimo aveva una certa inerzia di funzionamento nei cambi repentini di regime, e quindi non era del tutto preciso. Nel frattempo, Opron procedette ad un lavoro di affinamento progressivo del corpo vettura, reso in parte pi\u00f9 semplice dal fatto che una delle specifiche originarie imponeva di rinunciare ai fari direzionali montati sulla DS. Opron ebbe cos\u00ec modo di disegnare un corpo vettura originale, ma che nello stesso tempo mostrava una grande affinit\u00e0 stilistica con la GS, rispetto alla quale appariva per\u00f2 pi\u00f9 fine ed elegante. Nel 1972 venne terminato il prototipo, praticamente identico alla versione definitiva.\nDal 1972 al 1974, gli sforzi della Casa, peraltro in gravi condizioni finanziarie, vennero indirizzati all'edificazione dello stabilimento di Aulnay-sous-Bois, dalle parti del vecchio aeroporto parigino di Le Bourget, dove venne prevista la fabbricazione della nuova vettura, ultimata alla fine del 1973, in un clima reso ancor pi\u00f9 difficile dall'avvento della crisi petrolifera.\nDebutto.\nNel mese di giugno del 1974, i primi esemplari cominciarono ad uscire dalle catene di montaggio. Sempre a giugno, in Lapponia, la nuova nata venne presentata alla stampa: ben quattrocento giornalisti da tutta Europa accorsero all'evento.\nLa presentazione ufficiale al pubblico avvenne invece ad ottobre al Salone dell'automobile di Parigi: nacque cos\u00ec la CX. La cerimonia di presentazione a Parigi vide anche la presenza dell'allora presidente della Repubblica francese, Val\u00e9ry Giscard d'Estaing.\nDesign esterno ed interno.\nLa \"CX\" deve il suo nome all'intenso lavoro svolto dall'\u00e9quipe di Robert Opron per creare una vettura dalle marcate caratteristiche aerodinamiche. Il coefficiente di penetrazione aerodinamica, noto proprio con la sigla \"Cx\", risult\u00f2 nella nuova ammiraglia francese pari a 0.375, un valore notevole nella prima met\u00e0 degli anni '70. Nel suo complesso, la CX proponeva una carrozzeria fusiforme a due volumi molto allungati, che fece tesoro sia del gi\u00e0 citato prototipo BMC, sia delle riuscite linee della coup\u00e9 di prestigio della Casa, ossia la SM. La CX viene considerata oggigiorno da molti, l'ultima vettura della Casa francese in stile e tecnologia puramente Citro\u00ebn, dal momento che in seguito sarebbero nati modelli contaminati stilisticamente e meccanicamente dalla Peugeot, con la quale la Casa di Quai de Javel si sarebbe riunita a formare il Gruppo PSA proprio in quel 1974.\nIl frontale, molto affilato, era caratterizzato da due grandi fari trapezoidali a sviluppo orizzontale posti ai lati di una stretta calandra assai semplice, circondata da una cornice cromata e recante al centro il logo Citro\u00ebn. I fari non erano direzionali per una precisa direttiva imposta ai progettisti dai vertici Citro\u00ebn. Sotto il gruppo fari-calandra, un paraurti in lamiera di acciaio integrava gli indicatori di direzione e le luci di posizione. Molto elegante e riuscito il disegno della fiancata, caratterizzato dalle tre luci laterali molto ampie e dai passaruota posteriori carenati. Nel complesso, la vista laterale era abbastanza sobria, senza inutili orpelli: la linea del tetto scendeva dolcemente ma con decisione a raccordarsi con la coda, accentuando cos\u00ec l'aerodinamicit\u00e0 del corpo vettura. Quanto alla coda stessa, essa proponeva gruppi ottici sempre di forma trapezoidale, ma stavolta a sviluppo verticale, ed uniti tra loro da una fascia in alluminio recante la denominazione del modello e della versione, oltre che il logo della Casa, qui ripetuto in formato ridotto. Un'altra particolare caratteristica della coda stava nel lunotto concavo, un elemento che si ritrover\u00e0 oltre trent'anni dopo nella discendente dell'erede della CX, ossia la C6.\nAnche internamente, i designer svolsero un ottimo lavoro, sia dal punto di vista delle soluzioni, sia sul fronte dell'abitabilit\u00e0. Accanto alla gi\u00e0 citata \"lunula\" portastrumenti con strumentazione a tamburo rotante, vanno menzionate soluzioni pi\u00f9 classiche, ma sempre in stile Citro\u00ebn, come per esempio il volante monorazza. Altra novit\u00e0 tutt'altro che trascurabile fu l'avvento del doppio dispositivo PRN, consistente in due blocchi di comandi secondari (luci, tergicristalli, indicatori di direzione, ecc.), disposti in prossimit\u00e0 del volante, subito dietro la corona, uno per ogni mano del conducente, in maniera tale da non obbligarlo a togliere le mani dal volante per attivare le funzioni della vettura. Praticamente pu\u00f2 essere considerato come l'antesignano dei pi\u00f9 recenti volanti multifunzione. L'abitabilit\u00e0 era ai massimi livelli, grazie anche alla particolare scelta nella disposizione degli organi meccanici e del gruppo motopropulsore. Unico neo il bagagliaio che, sia pur alquanto capace, era sprovvisto di portellone, una soluzione purtroppo osteggiata da Pierre Bercot, l'allora presidente della Casa del \"double chevron\".\nStruttura, meccanica e motori.\nLa \"CX\" era caratterizzata da una struttura particolare, una sorta di soluzione mista monoscocca-telaio: l'ormai universalmente diffusa carrozzeria autoportante era unita ad un telaio a piattaforma rinforzata. Tale soluzione, ideata dall'ingegner Andr\u00e9 Barth\u00e9l\u00e9my, fu il risultato di studi approfonditi in tema di sicurezza passiva. In questo modo il telaio assicurava una notevole rigidit\u00e0 all'insieme, mentre la carrozzeria monoscocca garantiva un ottimo livello di sicurezza grazie alle sue zone deformabili ad assorbimento d'urto. L'unione tra telaio e carrozzeria portante avveniva tramite sedici giunti elastici. Il telaio, inoltre, fungeva da supporto ausiliario per sospensioni, impianto frenante e per il gruppo motopropulsore.\nLe sospensioni adottate furono quelle idropneumatiche derivate dalla DS, con bracci oscillanti, barre antirollio e regolazione automatica dell'assetto. L'impianto frenante era a quattro dischi, dei quali quelli anteriori erano autoventilanti. La direzione era a cremagliera, con servosterzo idraulico ottenibile in opzione, esso riprendeva il sistema DIRAVI (\"direction \u00e0 rappel asservi\") introdotto dalla SM, cio\u00e8 il riallineamento automatico delle ruote a veicolo fermo o in moto lento, e l'assistenza degressiva all'aumentare della velocit\u00e0.\nMolto meno innovativa fu la scelta dei motori, anzi, dell'unico motore previsto per il debutto, il quattro cilindri 2 litri (1985 cm\u00b3) a carburatore da 102 CV. Tale motore, in ghisa e con distribuzione ad aste e bilancieri, era direttamente mutuato dalla gamma DS (che a sua volta l'aveva ereditato dalla precedente Traction Avant del 1934) ma nel caso della CX dovette essere inclinato di 30\u00b0 per permettere il disegno di una carrozzeria aerodinamica ed affilata. Anche la soluzione di inclinare il motore fu un'idea dell'ingegner Barth\u00e9l\u00e9my. La pi\u00f9 grande novit\u00e0 riguardante il motore della CX stava invece nella sua disposizione trasversale, per la prima volta in una Citro\u00ebn. Tale soluzione fu invece il frutto dell'alleanza con la Fiat, attiva negli anni precedenti. La Casa italiana, infatti, aveva da tempo adottato tale scelta tecnica e la Casa del \"double chevron\" ne pot\u00e9 scoprire i vantaggi in termini di abitabilit\u00e0 interna. Il cambio era manuale a 4 marce, ed era derivato da quello utilizzato sulla Lancia Beta, in virt\u00f9 dell'accordo industriale esistito qualche anno prima tra Citro\u00ebn e Fiat, cui il marchio Lancia apparteneva da pochissimo tempo.\nEvoluzione.\nLa carriera della CX si avvi\u00f2 cos\u00ec tra molte speranze, ma anche tra molti timori. La situazione economica della Casa francese, infatti, fu tutt'altro che florida, erano stati investiti troppi soldi a vuoto, per esempio con il motore Wankel, ipotizzato sia per la CX, sia per altri modelli della Casa. La crisi petrolifera del 1973 stava rendendo la vita difficile a molti costruttori e tramutando molti validissimi modelli in autentici flop commerciali. Non pochi, quindi, ebbero dei dubbi sull'efficacia commerciale di una vettura di grossa cilindrata in questo periodo. Ma nel 1974 si ebbe anche un altro evento, consistente nella fusione tra Citro\u00ebn e Peugeot, le quali diedero vita al Gruppo PSA. In questo modo la Casa del \"double chevron\" riusc\u00ec a ristabilirsi in parte, anche se dovette rinunciare a molti aspetti che avevano costituito parte della sua identit\u00e0 di marchio.\nLa CX I serie.\nLa \"CX 2000\" fu inizialmente l'unico modello della gamma, disponibile sia in versione \"normale\", sia in versione \"Economique\", con allestimento di livello inferiore. All'inizio del 1975 la gamma si ampli\u00f2 finalmente con l'arrivo della \"CX 2200\", la cui produzione fu avviata per\u00f2 gi\u00e0 negli ultimi mesi del 1974: tale modello usufruiva anch'essa di un motore derivato direttamente dalla DS, vale a dire quello da 2175\u00a0cm\u00b3 montato a suo tempo sulla \"DS21\". Questo motore, alimentato a carburatore, erogava una potenza massima di 112 CV. La \"CX 2200\" fu commercializzata nel solo allestimento \"normale\". Nel gennaio del 1975, la CX fu insignita dell'ambito titolo di Auto dell'anno, per la seconda volta dopo il riconoscimento conferito alla GS quattro anni prima. Un mese dopo, a febbraio, la CX ricevette il \"Prix de la s\u00e9curit\u00e9\" (Premio della sicurezza), mentre a marzo, in occasione del Salone di Ginevra, la CX ricevette questa volta l\"'Award Style Auto\", con cui venne premiato il suo stile ed il suo design. La stampa specializzata ne lod\u00f2 le qualit\u00e0 dinamiche, la sicurezza (tenuta di strada, stabilit\u00e0, frenata) e il confort di marcia; viceversa vennero formulate riserve sulla qualit\u00e0 di certe plastiche e finiture dell'abitacolo.\nInizialmente, la gamma CX non venne allargata molto per non minacciare gli ultimi mesi di carriera della DS, ma quando il 24 aprile del 1975 l'ultima DS usc\u00ec dalle catene di montaggio, allora si procedette ad una vera e propria estensione della gamma della nuova ammiraglia. Innanzitutto, le versioni \"normale\" ed \"Economique\" vennero sostituite da un'unica versione denominata \"Confort\". Inoltre, vennero introdotti due nuovi livelli di allestimento, \"Super\" e \"Pallas\" (il pi\u00f9 ricco) ed infine, ma non ultima, nacque la \"CX 2200 Diesel\", prima Citro\u00ebn con motore a gasolio, equipaggiata da un motore, sempre da 2175\u00a0cm\u00b3, ma ovviamente del tipo ad accensione spontanea, aspirato ed in grado di erogare una potenza massima di 66 CV. Questo modello fu disponibile nei livelli di allestimento \"Confort\" e \"Super\" e fu voluto per fronteggiare la crisi petrolifera con un modello parco nei consumi. Sempre nel corso del 1975, divenne possibile avere con sovrapprezzo un cambio semiautomatico a 3 rapporti per la \"CX 2200\" a benzina. Alla fine dello stesso anno venne lanciata la \"CX Break\", versione station wagon con due file di sedili ed un grande vano bagagli, ancora una volta nata dalla mente di Robert Opron, poco prima che questi lasciasse la Citro\u00ebn per andare alla Renault.\nNel gennaio del 1976 apparve in listino la \"CX 2400 Prestige\", nuova versione, nuovo livello di allestimento, ancor pi\u00f9 lussuoso, e nuovo motore, anch'esso ripreso dalla \"DS\", vale a dire il 2347\u00a0cm\u00b3 da 115 CV. La \"CX Prestige\" vantava inoltre una scocca a passo allungato di ben 25 cm, lo stesso utilizzato per le \"Break\", a tutto vantaggio dell'abitabilit\u00e0 interna, specialmente quella per i passeggeri posteriori. A partire dal mese di luglio del 1976, lo stesso motore and\u00f2 a sostituire il 2.2 litri delle \"CX 2200\" a benzina, che quindi uscirono di scena.\nLa pi\u00f9 grande novit\u00e0 del 1977 si ebbe a maggio con l'introduzione della \"CX 2400 GTi\", nuova versione di punta della gamma, equipaggiata con lo stesso motore delle altre \"CX 2400\", ma con alimentazione ad iniezione, il che permetteva il raggiungimento di una potenza massima di 128 CV e di una velocit\u00e0 massima che sfiorava i 190\u00a0km/h. La \"CX GTi\" usciva di serie con un cambio manuale a 5 marce anzich\u00e9 quattro come nelle altre versioni. Ma per chi voleva questo motore unito al massimo lusso, venne introdotta anche la \"CX Prestige Injection\". Nel frattempo, le vendite della CX, sostenute fin dall'inizio della sua carriera, continuarono a rimanere su livelli pi\u00f9 che soddisfacenti.\nNel 1978 si ebbero aggiornamenti estetici di dettaglio, mentre sul fronte dei motori vi fu l'arrivo della \"CX 2500 Diesel\", equipaggiata con un nuovo motore a gasolio, sempre aspirato, da 2499\u00a0cm\u00b3 di cilindrata, in grado di erogare fino a 75 CV di potenza massima. Sempre nel 1978 si ebbe l'arrivo della \"CX 2400 Pallas Injection\", in pratica una \"CX GTi\" con allestimento \"Pallas\". Infine, per i modelli \"CX 2400\" a carburatore e \"CX 2500 Diesel\", fu possibile avere come optional il cambio manuale a 5 marce (solo per gli allestimenti \"Super\" e \"Pallas\"). Il successo della CX continu\u00f2 su ritmi sostenuti: le vendite privilegiavano soprattutto le versioni a gasolio, pi\u00f9 costose, ma anche pi\u00f9 econome dal punto di vista dei costi di esercizio e con motori pi\u00f9 longevi. Si arriv\u00f2 alla fine del decennio con le CX diesel che detenevano quasi la met\u00e0 delle vendite totali della berlina francese. Un risultato significativo in un'epoca in cui il boom dei motori diesel era ancora di l\u00e0 da venire.\nI risultati commerciali 1978 della CX erano i pi\u00f9 alti finora registrati - 132.000 unit\u00e0.\nNel 1979 vi furono alcuni aggiornamenti all'abitacolo, nel quale comparvero le cinture di sicurezza anche per i passeggeri posteriori, e dove la console centrale venne ridisegnata e dotata di un portacenere tondo sulla sua sommit\u00e0. Per quanto riguarda le novit\u00e0 motoristiche, scomparve dal listino la \"CX 2200 Diesel\", lasciando campo libero alla versione con motore diesel da 2.5 litri. Quest'ultima motorizzazione venne proposta anche in abbinamento alla carrozzeria a passo lungo della \"Prestige\", dando luogo alla \"CX Limousine 2500 Diesel\", provvista di serie, tra l'altro, anche di un cambio manuale a 5 marce. La \"CX Prestige\", dal canto suo, perse il motore da 2.4 litri alimentato a carburatore e perci\u00f2 fu ordinabile solo con il 2.3 ad iniezione. Un'altra importante novit\u00e0 motoristica fu l'arrivo del 2 litri Douvrin prodotto dalla societ\u00e0 \"Fran\u00e7aise de M\u00e9canique\" una joint-venture con Renault. tale motore and\u00f2 a sostituire il vecchio 2 litri, le cui origini, addirittura pre-belliche, lo rendevano oramai assai poco efficiente e prestante. Questo nuovo motore, in lega d'alluminio e ad albero a camme in testa della cilindrata di 1995\u00a0cm\u00b3, erogava una potenza massima di 106 CV ed and\u00f2 ad equipaggiare la nuova \"CX 2000\", disponibile nell'allestimento \"Athena\".\nNel gennaio del 1980 la \"CX 2000\" fu proposta anche in un allestimento semplificato, denominato \"Reflex\": ciononostante, la clientela si orientava sempre pi\u00f9 frequentemente verso le motorizzazioni diesel, anche a causa della seconda crisi petrolifera del decennio appena concluso, quella del 1979. Inoltre, l'arrivo di concorrenti sempre pi\u00f9 agguerrite fecero s\u00ec che per la prima volta dal suo esordio, la CX accus\u00f2 un calo nelle vendite. Tra le altre novit\u00e0, solo aggiornamenti tecnici di dettaglio, come la \"CX 2400\" a carburatore, la cui potenza pass\u00f2 da 115 a 120 CV, ed i modelli \"CX 2400 Injection\", \"CX GTi\" e \"CX Prestige\", il cui motore sub\u00ec alcuni affinanenti nell'erogazione, migliorando leggermente nell'apporto di coppia motrice.\nNel 1981 la dotazione di bordo si arricch\u00ec di un econometro, mentre la GTI benefici\u00f2 di qualche ritocco estetico di dettaglio. Dal punto di vista tecnico, il cambio a 5 marce, presente fino a quel momento solo su pochi modelli, venne esteso anche ai livelli di allestimento \"Athena\", \"Pallas\" e \"Super\". In opzione divenne disponibile un nuovo cambio automatico ZF. Tale cambio, richiesto dalla clientela gi\u00e0 da molto tempo, and\u00f2 a sostituire il cambio semiautomatico disponibile fino a quel momento.\nModifiche ancor pi\u00f9 di dettaglio si ebbero nella prima met\u00e0 del 1982, ma le notizie pi\u00f9 rilevanti si ebbero nei sempre meno incoraggianti risultati commerciali. La CX stava progressivamente calando come numeri di vendita, e ci\u00f2 a causa della crisi petrolifera che rendeva meno appetibili le vetture di segmento E, mentre stavano prendendo quota modelli di segmenti inferiori, tra cui un'altra Citro\u00ebn, la BX, lanciata proprio in quell'anno e che gi\u00e0 stava raccogliendo consensi a non finire. Prevedendo un simile esito, la Casa francese introdusse nella seconda met\u00e0 del 1982 una nuova gamma CX, diversa gi\u00e0 in alcune denominazioni che mutarono come segue:\nLe altre versioni rimasero immutate nelle denominazioni, ma solo per poco pi\u00f9 di un anno: alla fine del 1983, infatti, le \"CX 2400\" ricevettero un nuovo motore da 2499\u00a0cm\u00b3, alimentato ad iniezione ed in grado di erogare 138 CV di potenza massima. Per l'occasione, la denominazione delle \"CX 2400\" mut\u00f2 in \"CX 25\", mentre la \"CX GTi\" spar\u00ec dal listino, sostituita dalla \"CX 25 GTi\", quest'ultima equipaggiata dallo stesso motore delle altre \"CX25\", che per l'occasione vennero proposte anche con allestimento \"RI\". Il nuovo motore and\u00f2 anche ad equipaggiare le versioni \"Prestige\" a passo lungo. Un'altra interessante novit\u00e0 per il 1983 fu l'arrivo della versione turbodiesel, disponibile in due allestimenti denominati \"CX 25 D Turbo\" e \"TRD Turbo\". Entrambi erano spinti da una versione sovralimentata del normale 2.5 litri a gasolio. La potenza, in questo caso, raggiungeva 95 CV. Anche la turbodiesel era provvista di un cambio manuale a 5 marce. Ormai, l'unica CX equipaggiata con il vecchio cambio manuale a 4 marce era la \"CX 20\" di base. Il nuovo 2.5 turbodiesel venne montato anche sulla nuova \"CX Limousine D Turbo\", introdotta sempre nel 1983. L'accoglienza della nuova gamma fu entusiastica, specie agli occhi della stampa che elogi\u00f2 le doti di brillantezza ed economia di esercizio della nuova turbodiesel. Tuttavia le vendite continuarono ad essere non molto alte. Unica eccezione fu il mercato cinese che continu\u00f2 ad accogliere calorosamente la profilata berlina francese.\nNell'ottobre del 1984, la gamma si estese verso l'alto con l'arrivo della \"CX GTi Turbo\", spinta dal solito 2.5 litri a benzina, ma questa volta sovralimentato mediante un turbocompressore. In questo modo la potenza massima sal\u00ec a 168 CV, garantendo una brillantezza mai vista in una CX fino a quel momento. Questo nuovo modello venne pubblicizzato a raffica in molti Paesi europei, anche in quello italiano, sfruttando l'immagine di una nota ed eccentrica cantante dell'epoca, la famosa Grace Jones, la quale sottolineava le qualit\u00e0 della vettura, ma anche la sua personalit\u00e0 fuori del comune (persino a dieci anni dal suo debutto), con lo slogan \"C'est d\u00e9mon!\". Per adeguare l'impianto frenante alle nuove prestazioni, la lista optional della \"GTi Turbo\" venne arricchita dell'ABS.\nLa CX II Serie.\nIl 1\u00ba luglio del 1985 fu introdotta la seconda serie della CX: dopo undici anni di carriera, la berlina francese si concesse il primo ed unico marcato lifting della sua storia. Gli obsoleti paraurti in metallo furono sostituiti da veri e propri scudi paraurti in plastica, oramai in uso presso la quasi totalit\u00e0 delle vetture dell'epoca. Vennero ridisegnati gli specchietti retrovisori esterni, allargati i passaruota anteriori, ed anche la plancia e la strumentazione subirono rivisitazioni, mantenendo la \"lunula\", ma abbandonando tachimetro e contagiri a tamburo rotante in favore di consueti quadranti analogici. Rimase anche il doppio dispositivo PRN. In realt\u00e0, pur essendo distinguibile esternamente con facilit\u00e0, la seconda serie ha beneficiato di poche modifiche, dettate dall'esiguo budget imposto ai progettisti. Vennero comunque significativamente migliorati i trattamenti anti-corrosione e l'impianto elettrico. Nelle intenzioni dei vertici PSA, infatti, la funzione della CX seconda serie fu semplicemente quella di tenere alto l'interesse della clientela verso l'ammiraglia Citro\u00ebn, in attesa della sua vera erede, la XM, attesa per il 1989, e per la quale il progetto era gi\u00e0 stato avviato.\nDal punto di vista della gamma, vi fu un nuovo, leggero cambio di denominazioni per alcuni modelli: la \"CX 20\" divenne \"CX 20 RE\", mentre la \"CX 25 D\" divenne \"CX 25 RD\". Quanto alla \"CX Prestige\", sempre equipaggiata con il 2.5 litri da 138 CV, divenne disponibile unicamente con il cambi automatico a 3 rapporti. Vi furono per\u00f2 anche due nuovi arrivi: il primo fu costituito dalla \"CX 22 TRS\", equipaggiata con il 2.2 litri Douvrin, un motore da 2165\u00a0cm\u00b3 in grado di erogare fino a 115 CV di potenza massima. La seconda novit\u00e0 nella gamma CX fu l'introduzione della \"CX Prestige Turbo\", equipaggiata con lo stesso motore da 168 CV della \"GTi Turbo\". Nel frattempo la \"CX 25 D Pallas\" spar\u00ec dal listino.\nLa stampa ebbe parole di elogio per la nuova CX, ma non altrettanti riscontri si ebbero sul piano commerciale: la CX continu\u00f2 a far registrare vendite in calo, complice l'ormai evidente anzianit\u00e0 di progetto.\nNel 1986 la \"GTi Turbo\" ricevette l'intercooler aria/aria: cos\u00ec equipaggiata prese il nome di \"CX 25 GTi Turbo 2\", e pot\u00e9 essere equipaggiata a richiesta anche del catalizzatore, con il quale, per\u00f2, la potenza massima scendeva da 168 a 160 CV. In assenza del catalizzatore, la potenza rimase invariata rispetto a prima, ma ne beneficiarono i consumi, sensibilmente ridotti. Analogamente alla GTi, la \"CX Prestige Turbo\" divenne \"CX Prestige Turbo 2\". Contemporaneamente la \"Limousine D Turbo\" spar\u00ec dai listini.\nNel 1987 anche la \"CX 25 D Turbo\" benefici\u00f2 dello scambiatore di calore, grazie al quale fu possibile innalzare la potenza massima da 95 a ben 120 CV, rendendo la \"CX 25 D Turbo 2\" in grado di raggiungere la velocit\u00e0 massima di 195\u00a0km/h e di fregiarsi del titolo di berlina a gasolio pi\u00f9 veloce al mondo: anche al termine della sua carriera, quindi, la CX fece parlare di s\u00e9, complice anche la campagna pubblicitaria caratterizzata dallo slogan \"Taci, benzina!\". Grazie a questo exploit le vendite aumentarono leggermente, ma nel 1988, quando la XM era in procinto di essere ultimata, la gamma della CX berlina venne ridotta con l'eliminazione dei modelli \"CX 25 RI\" e \"CX 25 TRD\". Le versioni Turbo 2 (GTi e Prestige) ricevettero l'ABS di serie per l'ultimo anno di produzione.\nNel mese di maggio del 1989, con l'introduzione della XM, le CX berlina e limousine vennero definitivamente cancellate dai listini. Rimasero in commercio solo le versioni Break, per altri due anni.\nLa CX Break e le sue derivate.\nNel settembre del 1975 venne presentata la \"CX Break\", versione familiare della CX, posta in listino a partire dal gennaio dell'anno seguente. La vettura conserv\u00f2 la stessa struttura mista scocca-telaio della berlina, ma ne allung\u00f2 considerevolmente il passo, di ben 25\u00a0cm, in maniera tale da offrire un confort invidiabile anche ai passeggeri posteriori e, nello stesso tempo, per garantire una capacit\u00e0 di carico al top nel suo segmento. Ne deriv\u00f2 un corpo vettura pi\u00f9 corto di circa 10\u00a0cm rispetto alla \"DS Break\" che and\u00f2 a sostituire, ma con una capacit\u00e0 di carico decisamente superiore, che a divano posteriore abbattuto risult\u00f2 pari a 2.128 litri, contro i gi\u00e0 notevoli 1.900 litri della sua antesignana. Ad ogni modo, anche con il divano non abbattuto, la capacit\u00e0 era tutt'altro che trascurabile, poich\u00e9 raggiungeva 1.115 litri. Lo stivaggio dei bagagli era poi facilitato da un ampio portellone che veniva sollevato e tenuto in posizione da un sistema pneumatico, mentre la soglia di carico era bassa e quindi agevole. Tecnicamente, una delle differenze pi\u00f9 significative tra Break e berlina stava nella presenza dei dischi ventilati anche al retrotreno.\nAl suo esordio, la Break era disponibile in due motorizzazioni, vale a dire il 2 litri da 102 CV direttamente derivato da quello della DS, ed il 2.2 litri diesel aspirato da 66 CV. Si trattava di motorizzazioni gi\u00e0 presenti nella gamma della berlina. I livelli di allestimento erano due, \"Confort\" e \"Super\".\nNel settembre del 1976 apparve la \"CX Ambulance\", mentre in ottobre comparve la \"CX Break Familiale\", con tre file di sedili e posto per otto persone. Con questi nuovi modelli debutt\u00f2 anche il motore da 2347\u00a0cm\u00b3 e 115 CV, lo stesso motore derivato dalla vecchia \"DS23\" che da qualche mese equipaggiava gi\u00e0 le versioni berlina e limousine. Da quel momento fino al lancio della seconda serie, l'evoluzione della gamma fu simile, per molti versi, a quella della berlina. Mancarono per\u00f2 le versioni pi\u00f9 spinte (GTi, GTi Turbo, ecc), ma ad esempio si ebbe nel 1983 (contemporaneamente alla berlina) l'arrivo della \"CX 25 Break TRD Turbo\", dotata del 2.5 litri turbodiesel da 95 CV.\nNel 1985 anche la Break benefici\u00f2 degli aggiornamenti estetici ed interni che hanno caratterizzato anche il lifting della berlina. Ma la versione equipaggiata con il 2.2 litri Douvrin arriv\u00f2 solo nel 1987, mentre nelle berline era presente gi\u00e0 dal 1985. Invece la \"CX 25 Break TRD Turbo 2\", ossia la Break con motore 2.5 turbodiesel con intercooler, arriv\u00f2 in contemporanea con la corrispondente versione berlina. Non solo, ma per la sola versione Break vi fu anche la possibilit\u00e0 di avere tale motorizzazione anche in versione meno spinta, con una potenza di 106 CV.\nNel 1988 scomparvero le versioni \"Familiale\", mentre nel 1989, con l'uscita di scena della berlina, le versioni Break rimasero le uniche CX in listino. Sempre nel 1989 venne reintrodotta una \"CX 25 RD Familiale\", dotata del 2.5 litri aspirato da 75 CV, mentre a maggio, con la scomparsa della berlina, sparirono anche le Break con motore 2.5 turbodiesel e quelle con il 2.5 a benzina.\nNel 1990, per l'ultimo anno di commercializzazione delle Break, la denominazione venne mutata in \"CX Evasion\", e l'assemblaggio venne delegato alla Heuliez. L'ultima CX Evasion usc\u00ec dalle linee di montaggio della Heuliez nel gennaio del 1991. Il nome Evasion verr\u00e0 rispolverato pochi anni dopo per la nuova monovolume della Casa, la Citro\u00ebn Evasion, vera erede delle CX Break e Familiale.\nRiepilogo caratteristiche.\nDi seguito vengono riepilogate le caratteristiche delle varie versioni previste per la gamma CX, sia berlina che Break. Si tenga presente che le versioni Break prodotte tra il 1990 ed il 1991 prendono il nome di \"CX Evasion\". I prezzi sono espressi in lire e non vengono indicati nel caso in cui la versione non \u00e8 stata importata nel nostro Paese.\nCuriosit\u00e0.\nLa sigla scelta per il progetto, \"L\", al momento della produzione venne mutata passando alla lettera dell'alfabeto successiva: la \"M\". Dietro questa modifica apparentemente priva di significato vi \u00e8 una curiosit\u00e0 linguistica: in francese infatti la gamma CX si sarebbe dovuta chiamare \"Gamme L\", ovvero la gamma \"L\", la cui pronuncia sarebbe stata molto simile alla parola \"gamelle\" (scodella, ciotola). Evidentemente in casa Citro\u00ebn hanno pensato che una eventuale assonanza tra l'ammiraglia della Casa ed una ciotola non fosse poi cos\u00ec buona come scelta commerciale. Da quel momento, la lettera M avrebbe indicato la gamma dei motori derivati dalla DS e montati sulla CX, ma anche la serie dei codici di progetto delle versioni equipaggiate con tali motori."}
{"id": "350525", "revid": "6923", "url": "https://it.wikipedia.org/wiki?curid=350525", "title": "Scott Joplin", "text": "Biografia.\nPrimi anni.\nJoplin nacque in Texas, secondo alcuni vicino a Linden e secondo altre fonti a Texarkana, da Giles Joplin, un ex schiavo che lavorava come operaio, e da sua moglie Florence Givins, che guadagnava qualche soldo come donna delle pulizie; Joplin era il secondo di sei figli. Tradizionalmente si riteneva che la sua data di nascita fosse il 24 novembre 1868, ma Edward Berlin ha dimostrato che questa data non \u00e8 esatta; si sa invece, dal censimento statunitense del 1870, che Joplin nacque tra il 19 luglio 1867 e met\u00e0 gennaio 1868.\nDopo il 1872 la famiglia Joplin si trasfer\u00ec a Texarkana, in Texas. Si dice che ebbe le prime occasioni di suonare il pianoforte nelle case di ricchi bianchi dove lavorava sua madre, che attorno al 1882, viste le sue attitudini, gliene compr\u00f2 uno.\nDato il suo talento naturale, un insegnante di musica di origini tedesche di nome Julius Weiss, che l'aveva notato in un locale, gli offr\u00ec delle lezioni gratuite di piano, dandogli una conoscenza sfaccettata delle forme classiche della musica europea, il che avrebbe influenzato le sue composizioni: i suoi ragtime, infatti, pur presentando melodie e accompagnamenti abbondantemente fioriti con alterazioni, rimangono tutto sommato nell'ambito della musica classica (numero di battute per i periodi conforme ai canoni, conclusioni sempre nell'accordo della tonica). Negli anni '80 del XIX secolo, trasferitosi a Sedalia (Missouri), studi\u00f2 composizione presso il George Smith College.\nLasciata la casa materna e partecipato ad alcuni gruppi musicali viaggiando per il Midwest, 1891 torn\u00f2 a Texarkana dove fu membro di una compagnia minstrel; nel 1895, a Syracuse (New York), suonando con il suo gruppo \"Texas Medley Quartette\" impression\u00f2 diversi impresari che lo aiutarono a pubblicare le sue prime due composizioni: \"Please Say You Will\" e \"A Picture of Her Face\".\nDa sempre legato a Sedalia, vi tornava spesso e vi si trasfer\u00ec nel 1894 a lavorare come pianista nei club \"Maple Leaf\" e \"Black 400\".\nSuccesso.\nJoplin aveva ormai alle spalle diverse composizioni pianistiche: due canzoni, due marce, un valzer (questi ultimi tre nel 1896); il suo primo vero pezzo ragtime, intitolato \"Original Rags\", tratto da altri brani e opportunamente sincopato e armonizzato grazie anche all'aiuto di altri musicisti, fu pubblicato nel 1898.\nMa il suo vero successo fu \"Maple Leaf Rag\" (\"Ragtime della foglia d'acero\"), pubblicato nel 1899; l'editore, \"John Stark &amp; Son\", gli accord\u00f2 un centesimo di dollaro a spartito e dieci spartiti gratis, il che per il compositore signific\u00f2, come \u00e8 stato successivamente appurato, un guadagno di 360 dollari l'anno per il resto della vita. \"Maple Leaf Rag\", essendo piuttosto complesso da eseguire, nei primi tempi non vendette molto, ma in seguito la crescente popolarit\u00e0 del pezzo fece schizzare gli acquisti (almeno un buon mezzo milione di copie entro il primo decennio del Novecento). Si pu\u00f2 davvero dire che fu questo pezzo a segnare l'ascesa di Scott e, di riflesso, di tutto il genere ragtime.\nI matrimoni.\nJoplin si spos\u00f2 due volte, la prima con Belle Jones, cognata del suo collaboratore Scott Hayden, una donna poco interessata alla musica. Da lei ebbe una bambina morta in fasce. Questa tragedia min\u00f2 la coppia, e il matrimonio fin\u00ec nel 1904.\nPoco dopo il divorzio si rispos\u00f2 con Freddie Alexander, una donna molto pi\u00f9 giovane di lui (era nata nel 1884). Purtroppo Freddie mor\u00ec a vent'anni, appena due mesi dopo le nozze, per complicanze seguite a un raffreddore. La prima opera depositata dopo la sua morte, \"Bethena\" (1905), \u00e8 un complesso valzer ragtime in varie parti.\nGli ultimi successi e la malattia.\nCon molto duro lavoro produsse l'opera teatrale \"Treemonisha\". Questo lavoro fu respinto severamente dagli editori ai quali Joplin si era rivolto. Lo spartito per canto e pianoforte, che non doveva essere destinato alle scene, fu pubblicato dallo stesso autore a proprie spese. Il lavoro comunque fu totalmente ignorato e solo dopo la sua morte, nel 1976, gli valse il Premio Pulitzer. Lo spartito di un'altra opera, in stile ragtime, intitolata \"A Guest of Honor\", fu distrutto dallo stesso autore.\nJoplin avrebbe voluto sperimentare ancora con composizioni come \"Treemonisha\", ma nel 1916 cominciarono a manifestarsi fastidiosi effetti della sifilide, contratta un paio di decenni prima: demenza, paranoia, paralisi e altri problemi lo tormentarono. Riusc\u00ec comunque a incidere sul piano meccanico sei delle sue composizioni (\"Maple Leaf Rag\", \"Something Doing\", \"Magnetic Rag\", \"Ole Miss Rag\" e \"Pleasant Moments\"). Queste registrazioni sono le uniche sue in nostro possesso: da esse si deduce che Joplin voleva suonare i suoi brani a velocit\u00e0 sostenuta e aggiungerci numerosi abbellimenti. Le registrazioni sono piuttosto irregolari e questo ha fatto pensare fosse per via del suo stato psicofisico, ma \u00e8 altres\u00ec probabile che questa irregolarit\u00e0 sia frutto della tecnologia usata, tutt'altro che avanzata.\nA met\u00e0 gennaio 1917 Joplin venne ricoverato al Manhattan State Hospital di New York: si racconta che avesse improvvisi sprazzi di lucidit\u00e0 durante i quali scribacchiava furiosamente su dei pentagrammi qualche serie di note per poi tornare semincosciente. Mor\u00ec il 1\u00ba aprile 1917. Poich\u00e9 il ragtime era stato ormai surclassato dalla musica jazz e l'ingresso degli Stati Uniti nella prima guerra mondiale era alle porte, i giornali non parlarono della sua morte. Venne sepolto al St. Michael's Cemetery, nella sezione Astoria della zona di Queens.\nIl brano \"Reflection Rag\" fu pubblicato postumo nel 1917 da Stark, che lo trasse da un manoscritto di alcuni anni prima.\nFortuna postuma.\nTutti gli spartiti rimasti di Scott Joplin, comprese le composizioni mai pubblicate, vennero affidati in lascito al musicista e compositore Wilber Sweatman, amico di Joplin e suo esecutore testamentario, che conserv\u00f2 le carte non negandone la visione a chi lo richiedeva. La mole di queste carte era esigua, per via del progressivo calo di popolarit\u00e0 del ragtime (per lo stesso motivo, unito al fatto che gli Stati Uniti stavano per entrare nella prima guerra mondiale, i giornali non parlarono della morte del grande Scott Joplin). Alla morte di Sweatman (1961), le carte finirono in un deposito a causa dei litigi tra i suoi eredi; non si sa se esistano ancora.\nNel 1971 fu ritrovata una copia per piano meccanico, data 1914 circa, del perduto \"Silver Swan Rag\", mai pubblicato come spartito durante la vita del compositore.\nNel 1974 Kenneth MacMillan cre\u00f2 un balletto per il Royal Ballet, chiamato Elite Syncopations, basato su brani di Joplin, Max Morath e altri. \u00c8 ancora rappresentato occasionalmente.\nSempre nel 1974 l'adattamento di Marvin Hamlisch del rag \"The Entertainer\" utilizzato per il film \"La stangata\" (ambientato negli anni trenta, ben dopo l'era del ragtime), raggiunse il numero 3 della classifica \"Hot 100\" della rivista statunitense \"Billboard Magazine\". Il successo ravviv\u00f2 l'interesse per Joplin e il ragtime, e si assistette a una breve stagione di nuove uscite discografiche in questo stile.\nIl successo fu tale che \"The Entertainer\", super\u00f2 in popolarit\u00e0 addirittura il \"Maple Leaf Rag\", il pi\u00f9 grande successo di Joplin fino ad allora.\nAlcuni di questi dischi \"neojopliniani\" risultarono piuttosto interessanti, come \"Gatsby's World/Turned-On Joplin\" (un disco che contiene interpretazioni di ragtime classici eseguiti al sintetizzatore), o \"The Easy Winners\", un'esecuzione di brani di Joplin eseguiti a duetto dal violinista Itzhak Perlman e dal pianista Andr\u00e9 Previn; quest'ultimo disco, molto originale rispetto agli spartiti di Joplin e che univa un buon ragtime con un'ottima esecuzione, spinse molti critici a rivalutare le potenzialit\u00e0 che avrebbe potuto avere il ragtime.\nScott Joplin ha una stella sulla \"St. Louis Walk of Fame\".\nLa musica di Joplin.\nLo stile.\nLe musiche di Scott Joplin hanno tutte uno spiccato carattere sincopato; alterazioni transitorie, accordi di settima e diminuiti sono rintracciabili pressoch\u00e9 ovunque nei suoi spartiti.\nLo schema tematico utilizzato \u00e8 quello tipico del ragtime: AA BB A CC DD, con un'eventuale introduzione e talvolta qualche transizione tra un tema e l'altro.\nFilmografia.\nLa vita di Joplin fu trasposta in un omonimo film del 1977 diretto da Jeremy Kagan con Billy Dee Williams nel ruolo di protagonista; la pellicola fu prodotta dalla Motown Films originariamente per essere trasmessa in tv, ma fu poi distribuita nelle sale cinematografiche dalla Universal."}
{"id": "350526", "revid": "2036605", "url": "https://it.wikipedia.org/wiki?curid=350526", "title": "Gustavo I di Svezia", "text": "Inizialmente di basso rango, Gustavo ascese al trono con sanguinosi eventi tra cui la morte violenta del padre, che port\u00f2 poi alla sua elezione a re il 6 giugno 1523 (attualmente festa nazionale in Svezia). La sua entrata trionfale a Stoccolma undici giorni dopo segn\u00f2 in maniera definitiva la fine in Svezia delle monarchie elettive medievali come l'Unione di Kalmar, che aveva unito le nazioni scandinave sin dal 1397, e diede inizio ad una monarchia ereditaria sotto la guida della casata dei Vasa.\nPersonalit\u00e0 enigmatica, Gustavo I venne acclamato come il liberatore della patria contro i danesi ma venne riconosciuto anche come monarca tirannico e dispotico, in grado di reprimere brutalmente le rivolte di Dalarna, di V\u00e4stra G\u00f6taland e di Sm\u00e5land. Gustavo alz\u00f2 le tasse, pose fine al feudalesimo e port\u00f2 avanti la riforma in Svezia, nominando personalmente vescovi e governatori locali. I suoi 37 anni di regno videro una completa rottura non solo con la supremazia danese nell'Unione ma anche nei confronti della chiesa cattolica romana, i cui beni in Svezia vennero nazionalizzati con la fondazione della Chiesa Luterana di Svezia che Gustavo pose sotto il proprio diretto controllo. Egli fu il primo vero sovrano aristocratico nato in Svezia da genitori svedesi e fu sotto questo aspetto un dotato propagandista e burocrate.\nSuccessivamente, Gustavo I venne etichettato come il \"padre della nazione\" per il suo grande contributo alla Svezia. Gustavo del resto amava compararsi a Mos\u00e8, in quanto egli riteneva di avere letteralmente liberato il suo popolo donandogli uno Stato sovrano. Come persona, Gustavo era noto per i metodi rudi e per il cattivo temperamento, ma anche per la sua passione per la musica ed il suo ruolo come politico. Egli fond\u00f2 inoltre una delle pi\u00f9 antiche orchestre d'Europa, la \"Kungliga Hovkapellet\" (Orchestra Reale di Corte), composta da dodici musicisti con diversi strumenti a fiato e a percussione, ma nessuno con strumenti a corde.\nBiografia.\nI primi anni.\nGustav Eriksson, figlio di Cecilia M\u00e5nsdotter Eka e di Erik Johansson Vasa, nacque probabilmente nel 1496. Il luogo di nascita fu presumibilmente il Castello di Rydboholm, a nord-est di Stoccolma, il castello di residenza di suo padre, Erik. Il neonato prese il nome di Gustavo dal nonno di Erik, Gustav Anudsson Vasa.\nI genitori di Erik Johansson erano Johan Kristersson e Birgitta Gustafsdotter rispettivamente membri delle dinastie Vasa e Sture, entrambe esponenti dell'alta nobilt\u00e0 svedese. Birgitta Gustafsdotter era la sorella di Sten Sture il Vecchio, reggente di Svezia. Come parente ed alleato dello zio, Erik eredit\u00f2 lo status di reggente dell'Uppland e del S\u00f6dermanland quando quest'ultimo mor\u00ec nel 1503.\nSecondo le ricerche genealogiche condotte dagli storici, Birgitta Gustafsdotter e Sten Sture (e di conseguenza anche Gustavo) erano discendenti da re Sverker II di Svezia, attraverso la nipote del re Sverker, Benedikte Sunesdotter (che aveva sposato Svantepolk Knutsson, figlio del duca di Reval).\nLa resistenza alla Danimarca.\nIl supporto al partito degli Sture.\nSin dalla fine del XIV secolo, la Svezia era stata parte dell'Unione di Kalmar con Danimarca e Norvegia. La dominazione danese in quest'unione aveva portato a numerose rivolte in Svezia. Durante l'infanzia di Gustavo, parte della nobilt\u00e0 svedese aveva tentato gi\u00e0 di rendere indipendente la Svezia. Gustavo e suo padre Erik supportarono il partito di Sten Sture il Giovane, reggente di Svezia dal 1512, e le sue guerre contro il re danese Cristiano III. Dopo la Battaglia di Br\u00e4nnkyrka nel 1518, dove le truppe di Sten Sture batterono le forze danesi, venne stabilito che re Cristiano e Sten Sture si sarebbero incontrati a \u00d6sterhaninge per discutere dei possibili negoziati. Per garantire la salvezza del re, gli svedesi dovettero inviare in Danimarca sei aristocratici in ostaggio sin quando i negoziati non si fossero conclusi. Ad ogni modo, Cristiano si rifiut\u00f2 di negoziare e per di pi\u00f9 viol\u00f2 gli accordi portando con s\u00e9 a Copenaghen gli ostaggi. I sei ostaggi rapiti erano Hemming Gadh, Lars Siggesson (Sparre), J\u00f6ran Siggesson (Sparre), Olof Ryning, Bengt Nilsson (F\u00e4rla) e Gustav Eriksson (Gustavo Vasa). Gustavo venne tratto in prigionia ma venne trattato molto bene dai danesi dopo che gli venne fatto giurare di non scappare. Una ragione per questo trattamento di favore \u00e8 da ricercarsi nel fatto che re Cristiano di Danimarca sperava di riuscire a convincere i sei uomini a schierarsi con lui, di modo da rivoltare la nobilt\u00e0 contro Sten Sture. Questa strategia si dimostr\u00f2 un successo con tutti gli uomini ad eccezione di Gustavo, il quale rimase fedele al partito di Sture.\nNel 1519, Gustav Eriksson fugg\u00ec dalla fortezza di Kal\u00f8 e si rec\u00f2 nella citt\u00e0 anseatica di Lubecca dove giunse il 30 settembre. Come riusc\u00ec a fuggire non \u00e8 certo, ma secondo la leggenda fugg\u00ec nascosto in un carro di buoi, dal momento che poi egli ebbe il soprannome di \"re coda di bue\" e \"Gustavo cul di vacca\", soprannomi che personalmente non apprezzava, arrivando al punto di condannare a morte chi li avesse adoperati.\nMentre si trovava a Lubecca, Gustavo ebbe modo di conoscere gli sviluppi delle azioni del suo partito in Svezia. Mentre si trovava in citt\u00e0, Cristiano II mobilit\u00f2 un attacco alla Svezia per cercare di fiaccare il potere di Sten Sture e dei suoi sostenitori. Nel 1520, le forze di re Cristiano trionfarono e Sten Sture mor\u00ec nel marzo di quello stesso anno, sebbene molte delle piazzeforti svedesi tra cui la capitale Stoccolma, continuarono a resistere ai danesi. Gustavo lasci\u00f2 quindi Lubecca con una nave e sbarc\u00f2 a sud di Kalmar il 31 maggio 1520.\nSecondo le fonti pi\u00f9 autorevoli Gustavo sarebbe rimasto inattivo per i primi mesi del suo ritorno sul suolo svedese, mentre secondo altre fonti egli sarebbe stato identificato ed avrebbe addirittura ricevuto un invito per l'incoronazione di re Cristiano di Svezia che ebbe luogo quando venne catturata Stoccolma nel novembre di quell'anno. Sebbene re Cristiano avesse promulgato l'amnistia per tutti i suoi nemici politici del partito Sture, Gustav Eriksson non si fidava del re danese che infatti, dopo quattro giorni di bagordi e di festa, fece rinchiudere tutti gli oppositori nel suo castello per poi giustiziarli il giorno successivo nel Bagno di sangue di Stoccolma ove 100 persone vennero uccise nella \"Stortorget\", tra cui il padre di Gustav, Erik Johnasson e suo nipote, Joakim Brahe. Gustavo a quel tempo risiedeva stabilmente a R\u00e4fsn\u00e4s non lontano dal Castello di Gripsholm.\nA Dalarna.\nGustav Eriksson aveva ragione di temere per la sua vita e pertanto lasci\u00f2 R\u00e4fsn\u00e4s. Egli viaggi\u00f2 nella provincia di Dalarna, nella parte nord-ovest della Svezia. Ci\u00f2 che accadde in questo periodo ci viene tramandato dalla cronaca di Peder Svart, il quale scrisse una biografia fortemente celebrativa di Gustav Eriksson. Le avventure di Gustavo a Dalarna possono essere indicate come parte del patrimonio culturale letterario svedese, ma non possono essere verificate pedissequamente a livello storico. Si pensa che egli avesse raggiunto questa regione per ottenere nuove truppe dai contadini della provincia, ma inizialmente la sua azione ebbe poco successo. Avendo fallito in questo compito e braccato dagli uomini di Cristiano II, a Gustavo non rest\u00f2 altra scelta che spostarsi in Norvegia. Mentre si trovava in viaggio da Mora attraverso Lima per raggiungere la Norvegia, il popolo locale decise per\u00f2 di abbracciare la sua causa convincendolo a riprendere i combattimenti.\nLa guerra di liberazione svedese.\nGustav Eriksson venne nominato \"h\u00f6vitsman\", vedendo crescere sempre pi\u00f9 le sue forze. Nel febbraio del 1520 esse consistevano di 400 uomini, gran parte dell'area del Lago Siljan. Il primo significativo scontro della Guerra di liberazione svedese che aveva ora inizio, ebbe luogo nell'aprile di quell'anno presso Brunnb\u00e4ck, dove i ribelli sconfissero le locali armate del re. N\u00e9 in questa battaglia n\u00e9 in quelle successive della guerra, Gustavo prese parte direttamente alle operazioni militari sul campo, lasciando ampio spazio di manovra ai ribelli stessi. Altre parti della Svezia come ad esempio le province il G\u00f6taland e le province di Sm\u00e5land e V\u00e4sterg\u00f6tland, videro altre ribellioni in atto. Gli esponenti dell'aristocrazia del G\u00f6taland abbracciarono la causa di Gustav Eriksson ed a Vadstena nell'agosto di quell'anno lo proclamarono reggente di Svezia.\nL'elezione di Gustav Eriksson a reggente ed il suo riconoscimento anche da parte di eminenti personalit\u00e0 che pure sostenevano la causa di Cristiano II, cambi\u00f2 le carte in tavola in maniera definitiva. Molti degli uomini rimasti fedeli al re di Danimarca, scelsero di lasciare la Svezia, altri vennero uccisi. Come risultato il Consiglio Privato di Svezia perse i propri membri che vennero rimpiazzati dai sostenitori di fiducia di Gustav Eriksson. Gran parte delle citt\u00e0 e dei castelli fortificati del paese vennero conquistati dai ribelli di Gustavo, ma le fortezze pi\u00f9 importanti tra cui la capitale Stoccolma continuarono a resistere sotto il controllo danese. Nel 1522, dopo dei negoziati tra il popolo di Gustav Eriksson e Lubecca, la citt\u00e0 anseatica decise di aderire alla guerra contro la Danimarca che minava la prosperit\u00e0 dei suoi commerci. Nell'inverno del 1523 le forze accoppiate attaccarono le aree della Scania, dell'Halland, di Blekinge e di Bohusl\u00e4n. Durante l'inverno di quell'anno, Cristiano II venne detronizzato e rimpiazzato da Federico I. Il nuovo re pretese apertamente la restituzione del trono svedese e pensava cos\u00ec facendo che anche Lubecca avrebbe abbandonato la causa dei ribelli svedesi. La citt\u00e0 tedesca per\u00f2, preferendo una Svezia indipendente piuttosto che una pi\u00f9 potente Unione di Kalmar guidata dalla Danimarca, mosse a proprio vantaggio la guerra e fece pressione sui ribelli. La citt\u00e0 chiese in cambio di aiuti nella guerra, un futuro commercio privilegiato col governo svedese. Il Consiglio Privato di Gustav Eriksson sapeva che il supporto proveniente da Lubecca si sarebbe dimostrato cruciale. Come risposta, il consiglio decise di nominare Gustav Eriksson re.\nL'elezione a re.\nL'elezione cerimoniale del reggente Gustav Eriksson a re di Svezia fu possibile quando i membri principali dell'aristocrazia si ritrovarono a Str\u00e4ngn\u00e4s nel giugno del 1523. Quando i consiglieri di Svezia ebbero prescelto Gustavo a re, egli volle incontrarsi anche con due rappresentanti della citt\u00e0 di Lubecca, i quali supportarono la sua elezione senza esitazione e anzi osannarono tale atto come voluto da Dio. In un successivo incontro col consiglio, Gustavo annunci\u00f2 di aver accettato questa proposta di elezione e poco dopo si svolse quindi la cerimonia ufficiale, guidata dal diacono di Str\u00e4ngn\u00e4s, Laurentius Andreae. Il giorno successivo, vescovi e sacerdoti svedesi incontrarono Gustavo a Roggeborgen e lo condussero alla Cattedrale di Cathedral ove il re sedette nel coro affiancato dai suoi consiglieri e dai rappresentanti di Lubecca, oltre a molti altri. Dopo il canto del \"Te Deum\", Laurentius Andreae proclam\u00f2 ufficialmente Gustav Eriksson re di Svezia. Ad ogni modo Gustavo non era ancora stato incoronato.\nLa presa di Stoccolma.\nPoco dopo gli eventi del 1523 a Str\u00e4ngn\u00e4s, venne inviata una lettera patente a Lubecca ed alle citt\u00e0 della Lega Anseatica, le quali potevano liberamente commerciare con la Svezia. L'accordo, predisposto dai negoziatori di Lubecca, venne siglato coi difensori danesi a Stoccolma. Il 17 giugno i ribelli entrarono nella capitale. A met\u00e0 estate di quello stesso anno, re Gustavo entr\u00f2 dalla \"Stockholm\" con una grande cerimonia e furor di popolo, prendendo possesso ufficialmente della citt\u00e0. Le celebrazioni che seguirono, tra cui una messa di ringraziamento nella Storkyrkan (conosciuta anche col nome di Cattedrale di Stoccolma) venne presieduta da Peder Jakobsson. Gustavo pot\u00e9 quindi essere ufficialmente incoronato ed installarsi nel castello Tre Kronor nella capitale.\nLa fine della guerra.\nI balivi locali, leali al vecchio re Cristiano di Danimarca, continuavano a detenere il dominio sui loro castelli in Finlandia, a quel tempo parte della Svezia. Durante l'estate della sua incoronazione e la fine del 1523, Gustavo riusc\u00ec a farli arrendere tutti alla sua autorit\u00e0. L'anno successivo, il 24 agosto 1524, Gustavo giunse a Malm\u00f6 per raggiungere un accordo con la Danimarca ed il suo re Federico. Il Trattato di Malm\u00f6 (in svedese: \"Malm\u00f6 recess\") ebbe effetti positivi e negativi da ambo le parti. Il trattato prevedeva comunque che la Danimarca-Norvegia riconoscesse l'indipendenza della Svezia (lasciando a Gustavo la prospettiva della futura conquista delle province di Gotland e Blekinge). Il trattato pose fine alla Guerra di liberazione svedese.\nIl regno.\nLe riforme religiose.\nDopo che Gustavo ebbe raggiunto il potere, l'arcivescovo Gustav Trolle, che sino a quell'epoca aveva ottenuto un incarico simile a quello di cancelliere, venne esiliato dal paese. Gustavo invi\u00f2 un messaggio a papa Clemente VII chiedendogli di accettare un nuovo vescovo da lui prescelto: Johannes Magnus.\nIl papa rispose a questa decisione domandando il perch\u00e9 dell'espulsione immotivata dell'arcivescovo Gustav Trolle e che il re dovesse recedere da quest'idea ed il vescovo potesse essere reinstallato ai suoi incarichi. La realt\u00e0 \u00e8 che l'arcivescovo era sentito come profondamente legato al governo danese, il che, nell'ottica di Gustavo I, era inconcepibile.\nIl re rispose al papa citando l'impossibilit\u00e0 della sua richiesta, ed il papa non volle accettare la richiesta di una nuova nomina per l'arcivescovo. Nel medesimo tempo, incidentalmente e per ragioni differenti, vi erano in Svezia altre quattro sedi episcopali senza vescovo e come tal il re chiese ancora al papa un'approvazione dei candidati da lui prescelti, ma il papa ne accett\u00f2 solo uno. La questione relativa al cancelliere ad ogni modo rimaneva in sospeso e nel 1531 Gustavo I, sotto l'influenza del teologo Olaus Petri, nomin\u00f2 un nuovo arcivescovo nella persona del fratello di Olaus stesso, Laurentius Petri. Con questo atto reale, il papa perse ogni influenza sulla chiesa svedese.\nNegli anni venti del Cinquecento, i fratelli Petri promossero una vera e propria campagna per l'introduzione del luteranesimo in Svezia e questo accadde gradualmente con l'approvazione di alcune azioni tipiche del protestantesimo tra cui il matrimonio di Olaus Petri - gi\u00e0 consacrato sacerdote - ed i molti testi da lui pubblicati che si ispiravano ai dogmi luterani. Nel 1526 venne inoltre pubblicata una traduzione del Vecchio Testamento in svedese. Dopo la riforma, venne pubblicata una nuova traduzione nel periodo 1540\u201341, chiamata Bibbia di Gustavo Vasa. Ad ogni modo, la conoscenza del greco e dell'ebraico presso il clero svedese non era sufficiente per una corretta traduzione dalle fonti originali; il lavoro si ispir\u00f2 dunque alla traduzione di Martin Lutero del 1534.\nGustavo I, rompendo con la Chiesa cattolica \u00e8 virtualmente collegato con quanto nel medesimo periodo fece Enrico VIII d'Inghilterra al punto da giungere nel 1527 a confiscare i beni ecclesiastici e a farsi riconoscere dalla Dieta svedese capo della Chiesa nazionale.\nLe riforme interne.\nIn campo nazionale, Gustavo I divenne quasi un monarca assoluto, in quanto sempre maggiore potere si andava accumulando nelle sue mani. La Dieta dovette riconoscerne, nel 1544, la successione dinastica: la monarchia svedese si trasform\u00f2 cos\u00ec da elettiva ad ereditaria. Iniziava il governo dei Vasa sulla Svezia, dinastia che avrebbe fatto della Svezia una potenza europea.\nGustavo incontr\u00f2 resistenza al suo governo in diverse aree del paese. La popolazione della Dalarna si ribellarono tre volte nei primi dieci anni del governo di Gustavo, in quanto accusavano il re di essersi scagliato troppo violentemente contro i sostenitori dei danesi, oltre ad essere restii all'introduzione del protestantesimo.\nLa popolazione della Sm\u00e5land si ribell\u00f2 nel 1543 e inizialmente mise in difficolt\u00e0 Gustavo nella densa foresta dell'area, ma Gustavo I riusc\u00ec poi a prevalere grazie all'apporto delle truppe nazionali e di alcuni mercenari tedeschi.\nIl capo dei ribelli, Nils Dacke, venne visto come un traditore della nazione, dal momento che egli si era pi\u00f9 volte opposto allo stesso re accusandolo di aver requisito le campane delle chiese e le dotazioni delle stesse per fonderli e trarne guadagno personale, il che gli consent\u00ec di disporre di un considerevole successo militare per diversi mesi. Le note storiche a tal proposito dicono che durante l'ultima grande battaglia tra l'esercito svedese e i ribelli dell'area, Decke fosse stato ferito gravemente ad entrambe le gambe e che poi sarebbe morto a causa di un'infezione. Altre fonti invece vogliono Nils Dacke catturato, impiccato e squartato come voleva la pena per i traditori; altri invece riportano che egli sia stato ridotto allo stato di fuorilegge dopo essersi ripreso dalle ferite e che venne ucciso mentre tentava di scappare tra i boschi al confine tra la Sm\u00e5land e la Blekinge danese. Secondo la fonte ufficiale svedese, ad ogni modo, dopo lo squartamento le varie parti del suo corpo vennero mostrate in diverse parti della Svezia come monito per i futuri traditori e la sua testa venne esposta a Kalmar. Nella Sm\u00e5land egli oggi \u00e8 un personaggio mitico e la sua figura \u00e8 molto somigliante a quella di Robin Hood in Inghilterra.\nLe spedizioni militari.\nTra gli ambiziosi progetti di Gustavo rientrava il predominio sul mar Baltico.\nLa Svezia era costretta a pagare dazi ai danesi e agli olandesi per il passaggio nel mare aperto. L'obiettivo di Gustavo fu di aprirsi uno sbocco sull'oceano Atlantico e di ottenere il predominio sull'intera Scandinavia. Le guerre contro Ivan IV di Russia e contro la Polonia estesero i confini della Svezia fino alla Finlandia. Fu durante tale campagna che venne fondata Helsinki.\nIl matrimonio del figlio Giovanni con Caterina Jagellone di Polonia avrebbe permesso, in seguito, l'unione personale delle due corone svedese e polacca.\nGli ultimi anni.\nSul finire degli anni cinquanta del Cinquecento, la salute di Gustavo I inizi\u00f2 a declinare. Quando nel 1945 la sua tomba venne aperta per eseguire degli studi circa le cause della sua morte, venne rivelato che soffriva di infezioni croniche ad una gamba.\nNel suo ultimo discorso del 1560 ai cancellieri, ai suoi figli e ad altri aristocratici svedesi, egli li incoraggi\u00f2 a rimanere uniti ed a mantenere l'indipendenza della Svezia. Il 29 settembre 1560 Gustavo I mor\u00ec e venne sepolto (assieme a tre delle mogli) nella Cattedrale di Uppsala.\nMatrimoni e discendenza.\nGustavo spos\u00f2 nel 1531, in prime nozze:\nNel 1536 Gustavo, rimasto vedovo, spos\u00f2\nNel 1552, rimasto vedovo, spos\u00f2"}
{"id": "350528", "revid": "322321", "url": "https://it.wikipedia.org/wiki?curid=350528", "title": "Porta a Porta", "text": "Porta a Porta \u00e8 un programma televisivo di genere talk show e rotocalco ideato e condotto da Bruno Vespa, in onda su Rai 1 dal 22 gennaio 1996 generalmente in seconda serata ma eccezionalmente \u00e8 stato trasmesso anche in prima serata, in coincidenza di eventi di particolare rilevanza e spesso in collaborazione con il TG1. Fin dagli esordi il regista \u00e8 Marco Aleotti mentre tra gli autori ci sono stati sin dalla prima puntata Marco Zavattini e - fino alla sua scomparsa nel 2004 - Giuseppe Breveglieri.\nLa formula e la collocazione del programma all'interno del palinsesto sono rimasti immutati negli anni, mentre le serate sono passate da quattro a tre alla settimana (prima dal luned\u00ec al mercoled\u00ec, oggi dal marted\u00ec al gioved\u00ec) con politici, esperti, personaggi televisivi e protagonisti della cronaca chiamati a confrontarsi sul tema della puntata; gli ospiti entrano nello studio uno per volta passando attraverso una porta aperta da un addetto che funge da maggiordomo, impersonato dall'attore Paolo Baroni.\nNel corso degli anni, per la sua centralit\u00e0 nella scena politica italiana, \u00e8 stato definito la \"terza Camera\" dello Stato. La sigla del programma, riarrangiata nel corso degli anni, \u00e8 la colonna sonora del film \"Via col vento\".\nInsieme al \"Maurizio Costanzo Show\", \u00e8 considerato uno dei programmi televisivi che pi\u00f9 hanno fatto la storia della seconda serata in Italia. Il programma \u00e8 ancora oggi uno dei pi\u00f9 seguiti nonostante l\u2019orario di messa in onda. Dal 10 al 16 marzo 2020 il programma \u00e8 stato sospeso a causa dell'emergenza COVID-19 in Italia. Attualmente il programma va in onda il marted\u00ec, il mercoled\u00ec e il gioved\u00ec, escluse le edizioni straordinarie in prima serata per avvenimenti di centrale importanza.\nPuntate rilevanti.\nNella storia della trasmissione, Bruno Vespa ha affrontato temi spesso controversi, talora con la partecipazione di personaggi di alto profilo istituzionale, sia italiani che stranieri.\nControversie.\nNel corso degli oltre venti anni di trasmissioni e delle oltre tremila puntate realizzate, il programma e il suo conduttore sono stati spesso oggetto di polemiche a causa di alcuni personaggi invitati a partecipare al programma, come familiari di criminali o esponenti di famigerate associazioni criminali.\nTra gli ospiti pi\u00f9 discussi si ricordano il figlio di Salvatore Riina e alcuni componenti del clan dei Casamonica."}
{"id": "350530", "revid": "125473702", "url": "https://it.wikipedia.org/wiki?curid=350530", "title": "Matrix (programma televisivo)", "text": "Matrix \u00e8 stato un programma televisivo italiano trasmesso in diretta su Canale 5, ideato e condotto da Enrico Mentana dal 5 settembre 2005 fino al 18 febbraio 2009. Successivamente, a partire dal 24 febbraio 2009, in seguito al suo licenziamento da Mediaset, Enrico Mentana venne sostituito da Alessio Vinci, ex direttore della redazione romana della CNN. Dopo un anno di pausa il programma \u00e8 tornato in onda a partire dal 10 settembre 2013 con la conduzione di Luca Telese. Dal 20 settembre 2016 il programma \u00e8 stato condotto da Nicola Porro e per la parte web e social la giornalista Greta Mauro.\nLa trasmissione and\u00f2 in onda in seconda serata dallo studio 1 del Centro Safa Palatino a Roma. In ogni puntata \u00e8 stato trattato un tema di prima pagina di stretta attualit\u00e0, di cronaca, politica o spettacolo, con ospiti in studio e numerosi filmati.\nStoria.\nEnrico Mentana, dopo aver lasciato la guida del TG5 (da lui fondato il 13 gennaio 1992) a Carlo Rossella per decisione aziendale, sbarca in seconda serata con un nuovo programma di informazione e approfondimento, in diretta concorrenza con Bruno Vespa ed il suo Porta a Porta, sostituendo come fascia oraria il Maurizio Costanzo Show, che da oltre un decennio occupava la seconda serata dell'ammiraglia Mediaset (e che, dal 2004, interruppe definitivamente la sua periodicit\u00e0 quotidiana per andare in onda solo una o, talvolta, due sere a settimana, fatta eccezione per alcune pause dal 2005 al 2006). Per ideare e dirigere il programma, Mentana si \u00e8 avvalso per le prime due stagioni della collaborazione di uno dei pi\u00f9 affermati autori della televisione italiana, Davide Parenti, gi\u00e0 padre del fortunato show televisivo \"Le Iene\".\nPrima edizione.\nIl programma debutta il 5 settembre 2005, concludendo la sua prima stagione il 2 giugno 2006 e riscuotendo successo e andando in diretta al luned\u00ec, mercoled\u00ec e venerd\u00ec, al posto del talk di Maurizio Costanzo \"Maurizio Costanzo Show\". Il titolo della prima puntata era \"Guerra per banche\" Nella prima edizione, il programma segue le elezioni politiche del 2006, affrontando dei confronti tra politici come quelli tra Silvio Berlusconi e Francesco Rutelli, tra Silvio Berlusconi e Oliviero Diliberto, tra Gianfranco Fini e Francesco Rutelli, tra Piero Fassino e Giuseppe Pisanu. Saltarono i confronti tra Pier Ferdinando Casini e Gianfranco Fini e tra Francesco Rutelli e Piero Fassino\nSono stati sviluppati dei confronti anche per le elezioni Comunali di Milano del 2006, tra Letizia Moratti e Bruno Ferrante, andato in onda occasionalmente su Italia 1. Gli autori di questa stagione sono il gi\u00e0 citato Davide Parenti e Giovanni Benincasa.\nSeconda edizione.\nLa seconda edizione della trasmissione \u00e8 iniziata il 26 settembre 2006 per terminare il 14 settembre 2007, visto il prolungamento del programma in una versione estiva. Dal 26 settembre al 22 dicembre 2006 il programma va in diretta al marted\u00ec, mercoled\u00ec e venerd\u00ec, mentre dall'8 gennaio all'8 giugno 2007 al luned\u00ec, mercoled\u00ec e venerd\u00ec. Nella seconda edizione, andata in onda senza particolari approfondimenti e speciali come invece fu per l'anno precedente, complice la presenza di imminenti elezioni politiche, si svilupp\u00f2 pi\u00f9 volte il tema delle televisioni locali per commemorare i trenta anni di televisione privata. La versione estiva del programma, in onda al venerd\u00ec, era dedicata alla docu-fiction \"Erba, I giorni dell'odio\", scritta e diretta da Giorgio John Squarcia, andata in onda in prima serata e riguardante l'omicidio di Erba. Autore di questa edizione \u00e8, per la seconda e ultima serie, Davide Parenti.\nTerza edizione.\nLa terza edizione del programma \u00e8 andata in diretta dal 17 settembre 2007 al 3 settembre 2008, sempre condotta da Enrico Mentana, dal 17 settembre al 21 dicembre 2007 al luned\u00ec, mercoled\u00ec e venerd\u00ec, mentre dall'8 gennaio al 20 giugno 2008 al marted\u00ec, mercoled\u00ec e venerd\u00ec. Anche per la seconda stagione il programma ha un'edizione estiva, in onda per\u00f2 al mercoled\u00ec. Il programma, in questa stagione, ha dedicato molto spazio alle iniziative di Beppe Grillo (come il V-Day) e, nella seconda parte, alle Elezioni politiche italiane del 2008, dedicando, venerd\u00ec 11 aprile 2008 in prima serata due interviste; una al candidato premier per il Partito Democratico e Italia dei Valori Walter Veltroni e una al candidato premier per il Popolo della Libert\u00e0, Lega Nord e Movimento per l'Autonomia Silvio Berlusconi. L'11 aprile 2008 ospiti della trasmissione sono Silvio Berlusconi e Walter Veltroni. Al termine della puntata, Silvio Berlusconi interrompe Mentana e simula l'apposizione del voto sullo schermo sul quale era mostrata la scheda elettorale. Mentana interrompe Berlusconi chiudendo la trasmissione. L'allora presidente del consiglio si allontana dallo studio visibilmente adirato.\nQuarta edizione.\nL'8 settembre 2008 parte la quarta edizione del programma, in onda al luned\u00ec, mercoled\u00ec e venerd\u00ec fino al 23 gennaio 2009, poi dal 26 gennaio al 6 febbraio 2009 al luned\u00ec, marted\u00ec, mercoled\u00ec e venerd\u00ec, che si riveler\u00e0 la pi\u00f9 burrascosa. Dopo l'autunno, trascorso senza particolari avvenimenti di rilievo riportati dal programma, il 9 febbraio 2009 si apprende della morte di Eluana Englaro, donna che ha vissuto in stato vegetativo per 17 anni in seguito ad un incidente stradale, il cui caso scaten\u00f2 particolare clamore in Italia. Mediaset non ha concesso n\u00e9 a Mentana n\u00e9 al TG5 di trattare l'argomento in prima serata con uno speciale, n\u00e9 permettendo brevi finestre informative durante la normale programmazione di prima serata, n\u00e9 anticipando la chiusura del programma in prima serata stesso, una puntata del Grande Fratello 9. Per questo motivo, Mentana direttore editoriale di Mediaset, ha presentato le dimissioni da tale carica. Queste dimissioni sono state estese poi dall'emittente televisiva, anche alla conduzione e alla direzione del programma, che quindi \u00e8 stato immediatamente sospeso dalla messa in onda. La trasmissione \u00e8 andata in onda al marted\u00ec e mercoled\u00ec solo il 10 e 11 febbraio 2009 e il 17 e 18 febbraio 2009. Il programma torner\u00e0 in onda al marted\u00ec, mercoled\u00ec e venerd\u00ec dal 24 febbraio al 1\u00ba maggio 2009, con la conduzione di Alessio Vinci, proveniente dalla direzione della redazione romana della CNN. La prima novit\u00e0 dopo il cambio di conduzione \u00e8 \"Matrix Live\", che consiste in domande rivolte al Ministro Renato Brunetta via e-mail. Altra particolare puntata dello spettacolo \u00e8 avvenuta il 7 aprile, quando il programma va in onda \"sul campo\", con il conduttore Alessio Vinci in diretta da L'Aquila, citt\u00e0 devastata dal terremoto il giorno prima. Il programma con l'addio di Mentana passer\u00e0 sotto il controllo della testata giornalistica Videonews. La trasmissione \u00e8 tornata in onda al luned\u00ec, mercoled\u00ec e venerd\u00ec dal 4 maggio al 26 giugno 2009 e la stagione si concluse sempre con la versione estiva in onda il mercoled\u00ec, il 2 settembre 2009.\nQuinta edizione.\nDopo un'edizione estiva in diretta il mercoled\u00ec, l'8 settembre 2009 inizia la quinta edizione del programma, nuovamente condotta da Alessio Vinci. La prima puntata del talk show viene anticipata rispetto al giorno previsto per il debutto della nuova edizione per commemorare Mike Bongiorno, celebre conduttore televisivo scomparso proprio lo stesso giorno. Con la nuova edizione viene introdotta la scenografia, in precedenza rimasta invariata dal 2005 e per la prima volta il programma va in onda nel formato . In questa edizione la trasmissione va in onda al marted\u00ec, mercoled\u00ec e venerd\u00ec fino al 18 settembre 2009, poi al luned\u00ec, marted\u00ec, mercoled\u00ec e venerd\u00ec dal 21 settembre al 23 ottobre 2009, infine al marted\u00ec, mercoled\u00ec e venerd\u00ec dal 27 ottobre 2009 al 30 giugno 2010.\nSesta edizione.\nIl 15 settembre 2010 parte la nuova edizione di \"Matrix\", per due giorni settimanali. Programmato fino all'8 ottobre 2010 al mercoled\u00ec e venerd\u00ec, dal 12 ottobre 2010 al 17 febbraio 2011 il programma \u00e8 in diretta al marted\u00ec e gioved\u00ec. La nuova edizione \u00e8 sempre condotta dal giornalista Alessio Vinci. Vengono realizzati alcuni speciali Matrix Live, il venerd\u00ec, con il conduttore Alessio Vinci che presenta la puntata direttamente dai luoghi dei fatti di cronaca, in diretta. Dal 22 febbraio al 7 aprile 2011 la programmazione torna al marted\u00ec, mercoled\u00ec e gioved\u00ec, poi dal 12 aprile al 17 giugno 2011 al marted\u00ec, mercoled\u00ec e venerd\u00ec. Il 21 dicembre 2010 ospite unico della trasmissione \u00e8 Silvio Berlusconi che viene introdotto con le seguenti parole da Alessio Vinci: \"Oggi \u00e8 il giorno pi\u00f9 buio, a portare un po' di luce qua nello studio di Matrix [...] Silvio Berlusconi, presidente del consiglio\".\nSettima edizione.\nDal 13 settembre 2011 al 31 maggio 2012 va in diretta la settima edizione di \"Matrix\", per tre giorni settimanali, fino al 28 ottobre 2011 al marted\u00ec, mercoled\u00ec e venerd\u00ec e sempre condotta dal giornalista Alessio Vinci, poi al marted\u00ec e mercoled\u00ec dal 1\u00ba novembre 2011 all'8 febbraio 2012, dal 14 febbraio al 31 maggio 2012 al marted\u00ec, mercoled\u00ec e gioved\u00ec, tranne dal 2 al 4 maggio 2012 in cui era al mercoled\u00ec, gioved\u00ec e venerd\u00ec. In questa nuova stagione entrano a far parte della redazione nuovi giornalisti provenienti da altre testate Mediaset, Gaetano Savatteri e Giancarlo Dotto. Fece particolarmente scalpore l'intervista del 1\u00ba febbraio 2012 all'allora \"Premier\" Mario Monti (da molti definita come un \"monologo a senso unico\" e come una \"intervista senza contraddittorio\") in cui Monti disse che \"il posto fisso \u00e8 monotono, i giovani si abituino a cambiare. L'articolo 18 pu\u00f2 essere pernicioso per lo sviluppo dell'Italia\", suscitando molte proteste da parte dei sindacati che ricordarono a Monti di essere stato per 25 anni (quindi per un lungo tempo) professore universitario (quindi con un \"monotono posto fisso\").\nUna stagione di pausa e gli speciali del TG5.\nNella stagione 2012-2013 \"Matrix\" non va in onda e viene sostituito dagli speciali del TG5 che continuano ad andare in onda anche dalla stagione successiva ma vanno in onda una volta a settimana il sabato.\nOttava edizione.\nDopo una sola stagione, dal 10 settembre 2013 va in diretta l'ottava edizione di \"Matrix\" con la conduzione di Luca Telese, appena approdato a Mediaset da LA7, per due appuntamenti settimanali in seconda serata, il marted\u00ec e il venerd\u00ec: dopo la pausa natalizia la puntata del marted\u00ec viene spostata alla domenica; dal 25 marzo 2014 il programma si sposta al marted\u00ec e al gioved\u00ec. Il programma continua la sua messa in onda fino al 17 luglio 2014.\nNona edizione.\nLa nona edizione di \"Matrix\" sempre con la conduzione di Luca Telese, \u00e8 iniziata l'11 settembre 2014 ed \u00e8 terminata l'11 giugno 2015.\nDecima edizione.\nLa 10\u00aa edizione di \"Matrix\" sempre con la conduzione di Luca Telese, \u00e8 iniziata il 16 settembre 2015 ed \u00e8 terminata il 24 giugno 2016.\nUndicesima edizione.\nL'11\u00aa edizione di \"Matrix\" \u00e8 iniziata il 20 settembre 2016 sempre in seconda serata e con 2 appuntamenti alla settimana il marted\u00ec e il venerd\u00ec. Tra le novit\u00e0 una formula completamente rinnovata e il nuovo conduttore Nicola Porro. L'undicesima edizione di \"Matrix\" \u00e8 terminata il 6 giugno 2017.\nDodicesima edizione.\nLa 12\u00aa edizione di \"Matrix\" con il riconfermato Nicola Porro \u00e8 iniziata marted\u00ec 12 settembre 2017. Da luned\u00ec 16 ottobre 2017 su Radio 105 dalle 19:00 alle 20:00 va in onda uno spin-off della trasmissione chiamato \"105 Matrix\" condotto dallo stesso Nicola Porro insieme alla giornalista Greta Mauro ed a Valeria Oliveri. La notte del 4 marzo 2018, il programma \u00e8 andato in onda in seconda serata per seguire lo spoglio in diretta delle Elezioni. La dodicesima edizione di \"Matrix\" \u00e8 terminata il 13 giugno 2018.\nTredicesima edizione.\nLa 13\u00aa edizione di \"Matrix\" con il riconfermato Nicola Porro insieme alla giornalista Greta Mauro \u00e8 iniziata il 3 ottobre 2018 ed \u00e8 terminata 26 maggio 2019.\nPuntata speciale del 2020.\nIl 1\u00ba maggio 2020 \u00e8 andata in onda una puntata speciale dedicata al coronavirus dalle 21:20 alle 21:45 e in seconda serata condotta da Nicola Porro.\nSpin off.\nMatrix Prime - La sfida dei Leader (2018).\nDurante la settimana delle Elezioni per la Camera dei Deputati, del Senato della Repubblica e delle Regionali per la Lombardia ed il Lazio sono stati trasmessi tre speciali in prima serata luned\u00ec 26, mercoled\u00ec 28 febbraio e gioved\u00ec 1\u00ba marzo 2018, sempre su Canale 5 e con la conduzione di Nicola Porro e Greta Mauro."}
{"id": "350533", "revid": "287204", "url": "https://it.wikipedia.org/wiki?curid=350533", "title": "Federico III", "text": "Il nome Federico III pu\u00f2 riferirsi ai seguenti personaggi storici:"}
{"id": "350534", "revid": "1543377", "url": "https://it.wikipedia.org/wiki?curid=350534", "title": "Usenet Service Provider", "text": "Sebbene la maggior parte degli ISP permetta ai propri utenti l'accesso ad Usenet come servizio accessorio, esistono taluni enti - commerciali o senza scopo di lucro - che offrono a chi ne sia sprovvisto la possibilit\u00e0 di accedere ai newsgroup. Essi sono chiamati Usenet Service Provider.\nA seconda del tipo di servizio offerto e delle condizioni a cui viene prestato, questi soggetti possono essere suddivisi in varie categorie.\nImprese commerciali.\nEsistono aziende - di solito ISP stessi - che offrono \"a pagamento\" l'accesso ai newsgroup, in particolare a quelli \"binari\". La tariffazione pu\u00f2 avvenire - a seconda dei casi - per unit\u00e0 di tempo oppure per volume di dati scaricati. Alcuni filtrano i contenuti dei newsgroup binari per escludere lo spam ed il materiale illegale a vario titolo; altri, intenzionalmente, non effettuano nessuna scansione dei contenuti. Quasi tutti i principali server a pagamento schermano l'indirizzo IP del mittente nei messaggi inviati; le regole relative al trattamento dei dati personali possono variare molto a seconda dei casi.\nUniversit\u00e0 o altri enti pubblici.\nAlcune universit\u00e0 o altri enti pubblici di ricerca offrono al pubblico l'accesso ad Usenet pur se variamente ristretto. Di solito, questi server accettano connessioni solo da determinate classi di indirizzi IP o domini e permettono esclusivamente la consultazione dei gruppi \"di testo\". Il limite massimo di messaggi inviabili da un singolo utente per unit\u00e0 di tempo pu\u00f2 essere altres\u00ec limitato per ridurre il rischio di abusi.\nNews Server Pubblici.\nAlcuni enti \"non profit\" mantengono in vita news server pubblici cio\u00e8 accessibili da chiunque e gratuitamente. Naturalmente, la qualit\u00e0 del servizio riflette la natura non economica di tali progetti; per contro, la privacy degli utenti viene generalmente molto protetta. Questi server sono di solito destinati agli utenti dei Paesi del Terzo Mondo o a quanti abbiano particolari problemi di privacy.\nCollegamenti esterni.\nAlcune imprese commerciali che offrono \"a pagamento\" l'accesso ai newsgroup binari:\nAlcuni progetti che offrono \"gratuitamente\" l'accesso ai newsgroup di testo:\nAlcuni elenchi di server pubblici possono essere rinvenuti presso:"}
{"id": "350535", "revid": "1048993", "url": "https://it.wikipedia.org/wiki?curid=350535", "title": "Rocco Papaleo", "text": "Biografia.\nRocco Papaleo nasce a Lauria, in Basilicata, nel 1958. Si trasferisce da giovane studente a Roma per intraprendere gli studi universitari e inizia a muovere i suoi primi passi nel mondo dello spettacolo come cabarettista, comico, attore teatrale, cantante e musicista.\nDebutta in teatro nel 1985 con lo spettacolo di Salvatore di Mattia \"Sussurri rapidi\", ma la sua fama si consolida grazie al ruolo televisivo di Rocco Melloni nella serie \"Classe di ferro\" (1989/1991) - per la quale ha anche scritto la sceneggiatura di alcune puntate \u2013 e \"Quelli della speciale\" (1992) diretti da Bruno Corbucci. In televisione lavora anche in altre miniserie quali \"Giornalisti\" (2000), \"Cuore contro cuore\" (2004), \"Tigri di Carta\" (2008) e nei film televisivi \"Vola Sciusci\u00f9\" (2000), \"Padre Pio - Tra cielo e terra\" (2000) e \"Cuore di donna\" (2002).\nLa sua carriera cinematografica inizia con \"Il male oscuro\" di Mario Monicelli (1989) per poi proseguire con \"Senza pelle\" di Alessandro D'Alatri e \"Con gli occhi chiusi\" di Francesca Archibugi (1994), \"I laureati\" di Leonardo Pieraccioni e \"Ferie d'agosto\" di Paolo Virz\u00ec (1995), \"Il barbiere di Rio\" di Giovanni Veronesi e \"Cresceranno i carciofi a Mimongo\" di Fulvio Ottaviano (1996).\nNel 1997 interpreta il ruolo di protagonista nel cortometraggio \"Senza parole\" di Antonello De Leo, candidato all'Oscar e vincitore del David di Donatello dello stesso anno. Nel 1998 \u00e8 uno dei protagonisti di \"Del perduto amore\" di Michele Placido e nel 1999 di \"La bomba\" di Giulio Base. Lo stesso anno partecipa anche al film \"Viola bacia tutti\" di Giovanni Veronesi.\nCon Leonardo Pieraccioni nasce un lungo sodalizio artistico che lo porta a interpretare vari personaggi nella veste surreale e comica tanto amata dal pubblico: \"Il paradiso all'improvviso\" (2003), \"Ti amo in tutte le lingue del mondo\" (2005), \"Una moglie bellissima\" (2007), \"Io &amp; Marilyn\" (2009) e \"Finalmente la felicit\u00e0\" (2011). Nel 2011 interpreta il padre di Checco Zalone in \"Che bella giornata\" di Gennaro Nunziante, film che ha realizzato il maggior incasso della storia del cinema italiano. Lo stesso anno \u00e8 uno dei protagonisti del film d'esordio di Massimiliano Bruno \"Nessuno mi pu\u00f2 giudicare\" ed \u00e8 protagonista, insieme a Luciana Littizzetto, del film di Lucio Pellegrini \"\u00c8 nata una star?\" del 2012.\n\u00c8 del 2010 il suo esordio alla regia, con \"Basilicata coast to coast\", film tratto da un testo per il teatro scritto dagli stessi Papaleo e Valter Lupo. Il film ottiene un buon successo di pubblico e di critica e la vittoria del David di Donatello, del Nastro d'argento e del Globo d'oro come miglior regista esordiente nel 2011.\nSi cimenta nuovamente con la regia nel 2013 con il film \"Una piccola impresa meridionale\", di cui \u00e8 autore con Valter Lupo.\nContemporaneamente al film esce l\u2019omonimo romanzo di cui Rocco Papaleo \u00e8 autore, ancora con Valter Lupo.\nA gennaio 2014 \u00e8 protagonista, con Paola Cortellesi e Luca Argentero di \"Un boss in salotto\" di Luca Miniero, nel quale interpreta il boss Ciro.\nA settembre 2014 \u00e8 protagonista, con Sergio Castellitto, de \"La buca\", film di Daniele Cipr\u00ec con Valeria Bruni Tedeschi."}
{"id": "350538", "revid": "1442080", "url": "https://it.wikipedia.org/wiki?curid=350538", "title": "Virginio Rosetta", "text": "Soprannominato \"Viri\", abbreviazione del suo nome, ha vinto otto campionati di lega, due con la e sei con la , club quest'ultimo nel quale milit\u00f2 per quattordici anni diventando uno dei suoi uomini-simbolo (nonch\u00e9 suo capitano dal 1929 al 1935); con l' ha vinto, inoltre, due Coppe Internazionali (1927-1930 e 1933-1935) e un campionato mondiale (1934).\nAssieme al portiere Gianpiero Combi e al terzino Umberto Caligaris, compagni di squadra nella Juventus e nazionale, Rosetta form\u00f2 quella che \u00e8 ritenuta dalla stampa specializzata la miglior linea difensiva di tutti i tempi espressa nel calcio italiano e una delle migliori nella storia della disciplina.\nIl passaggio di propriet\u00e0 di Rosetta dalla Pro Vercelli alla Juventus, ufficializzato nel 1924 a fronte del pagamento di 50\u00a0000 lire, \u00e8 ritenuto il primo caso di transazione economica di calciomercato fra due societ\u00e0 avvenuto nella storia del calcio italiano.\nCaratteristiche tecniche.\nTerzino metodista, inizialmente attaccante, spiccava nella capacit\u00e0 di lettura del gioco: ci\u00f2 lo rese un abile regista difensivo, in grado di fare ripartire la manovra offensiva della sua squadra \u2014 anticipando i futuri compiti del libero \u2014, assurgendo inoltre quale primo difensore capace di imporsi nel ruolo, nella storia del calcio italiano, prettamente per le proprie qualit\u00e0 tecniche rispetto a quelle atletiche.\nAffiancato in campo prima da Luigi Allemandi (1925-1928) e poi da Umberto Caligaris (1928-1935), con cui ecceller\u00e0 nel ruolo, nell'economia del gioco di squadra era molto d'aiuto ai compagni nei tempi d'intervento. Vantava infine una notevole potenza di tiro.\nCarriera.\nClub.\nInizi e Pro Vercelli.\nCrebbe nella natia Vercelli, dove inizio gi\u00e0 a cinque a tirare i primi calci a un pallone, fondando a dieci anni una societ\u00e0 calcistica di coetanei, denominata \"Sezione Propaganda\", con cui ebbe modo di affrontare la squadra \"Sports\", in cui invece giocava Umberto Caligaris, futuro compagno di squadra alla e in nazionale. Si trasfer\u00ec in seguito a Milano per studiare, e gioc\u00f2 tra le file della societ\u00e0 \"Bambini Nerazzurri\".\nPoco tempo dopo torn\u00f2 nella citt\u00e0 natale e gioc\u00f2 tra le file del \"20\u00ba Autoparco\", dove fu notato dai dirigenti della , che lo aggregarono alla rosa. Esord\u00ec con il club vercellese all'et\u00e0 di diciassette anni, giocando come attaccante, nel primo campionato dopo la Grande Guerra, nel 1919-1920. Con la squadra piemontese gioc\u00f2 una buona stagione 1922-1923 in Prima Divisione con 25 presenze e 7 gol. In seguito l'allenatore decise di schierarlo come terzino, facendolo esordire nel nuovo ruolo nella partita di campionato contro la Juventus. Vinse il suo primo titolo tricolore nel 1920-1921 e si ripet\u00e9 nel 1921-1922, nel campionato C.C.I.\nJuventus.\nNel 1923 Rosetta si dimise dalla Pro Vercelli per accasarsi alla , dove pot\u00e9 godere di uno stipendio che non percepiva quando giocava alla Pro. Il presidente vercellese Luigi Bozino, tuttavia, si oppose al trasferimento del calciatore e la Lega Nord, guidata dall'avvocato Ulisse Baruffini del , assegn\u00f2 a tavolino agli avversari la vittoria in tre gare giocate dai torinesi con Rosetta in campo. La decisione di Baruffini scaten\u00f2 l'ira della dirigenza del club bianconero e un \"braccio di ferro\" tra Lega e FIGC noto come \"Caso Rosetta\", il quale si concluse con il commissariamento della Federazione e la conferma della sanzione alla Juventus. Dopo mesi di riunioni e consigli generali, la Pro Vercelli accett\u00f2 l'addio di Rosetta dietro un compenso in denaro pattuito con la societ\u00e0 di Edoardo Agnelli e la questione si chiuse.\nSuccessivamente Rosetta incapp\u00f2 ancora nelle maglie della giustizia sportiva, stavolta in occasione del \"Caso Allemandi\", scandalo che determin\u00f2 la revoca dello scudetto 1926-1927 al . In tale circostanza il presidente federale Leandro Arpinati prosciolse subito Rosetta da ogni accusa; nonostante ci\u00f2, i sospetti \u2014 mai provati \u2014 sul presunto coinvolgimento nella vicenda continuarono suo malgrado ad accompagnarlo nei decenni successivi.\nIn maglia juventina Rosetta vinse il suo terzo scudetto nel 1926, campionato in cui, eccellendo in coppia difensiva con Luigi Allemandi e con il portiere Gianpiero Combi, stabil\u00ec il record d'imbattibilit\u00e0 del calcio italiano (934') \u2014 poi superato solo novant'anni pi\u00f9 tardi da un'altra retroguarda juventina, quella Buffon-Barzagli-Bonucci-Chiellini (974') \u2014; in seguito fu tra i protagonisti della squadra che domin\u00f2 la scena nazionale per la prima met\u00e0 degli anni 1930 con cinque titoli consecutivi.\nSi ritir\u00f2 all'et\u00e0 di trentaquattro anni, nel 1936, dopo tredici anni da titolare a Torino, per un totale di 338 gare, vincendo ben otto campionati italiani ante e post \"girone unico\".\nNazionale.\nEsord\u00ec in maglia azzurra il 31 agosto 1920, ai Giochi Olimpici di , contro la . Il primo periodo in nazionale fece coppia con Renzo De Vecchi, quindi fu rimpiazzato per un periodo da Umberto Caligaris nel ruolo di terzino destro.\nIn nazionale gioc\u00f2 un totale di 52 partite, l'ultima delle quali contro gli nel , vinto dall'Italia padrona di casa. Il 2 dicembre 1933, alla vigilia della sua cinquantesima presenza in azzurro, fu nominato Cavaliere della Corona d'Italia. Fu poi sostituito nel ruolo di terzino destro dal bolognese Eraldo Monzeglio."}
{"id": "350550", "revid": "767487", "url": "https://it.wikipedia.org/wiki?curid=350550", "title": "Epidemia (gruppo musicale)", "text": "Gli Epidemia sono un gruppo power metal russo, originario di Mosca, insieme agli Aria ed i Master.\nStoria.\nLa band \u00e8 stata formata dal chitarrista Yuri Melisov nel 1995. Ha pubblicato un EP in russo chiamato Phoenix nel 1995.\nNel 1999 la band abbandona il russo come idioma pubblica il disco d'esordio \"At the Edge of Time\", ma rimane praticamente sconosciuta, fino all'uscita del loro secondo album \"The Riddle of the Faerie Land\", che riscuote il successo della band in Regno Unito, in Francia, in Scandinavia, in Russia e in tutta l'Europa Orientale. Nel 2002 la band riceve la nomina agli MTV Music Awards come \"miglior gruppo russo\" e come \"miglior artista alternativo\".\nNel 2004, con l'uscita del loro terzo album \"Elven Manuscript\" (El'fiyskaya rukopis' \u00e8 il sottotitolo russo), la band assume sonorit\u00e0 sinfonico-orchestrali.\nNel 2005 esce il loro ultimo disco \"Living in Twilight\", album che raccoglie tutti gli inediti e le canzoni precedenti non inserite nei loro album."}
{"id": "350558", "revid": "767487", "url": "https://it.wikipedia.org/wiki?curid=350558", "title": "European Civil Aviation Conference", "text": "L'European Civil Aviation Conference (ECAC) \u00e8 un organismo intergovernativo fondato nel 1955 dagli Stati che compongono il Consiglio d'Europa, con lo scopo di promuovere un sistema di trasporto aereo sicuro, efficiente e sostenibile a livello europeo, perseguendo l'armonizzazione delle politiche dell'aviazione civile degli Stati membri e l'attenzione alle reciproche politiche aeronautiche tra gli Stati membri e altre parti del mondo."}
{"id": "350560", "revid": "767487", "url": "https://it.wikipedia.org/wiki?curid=350560", "title": "Zeke", "text": "Gli Zeke sono un gruppo hardcore punk formato a Seattle, negli Stati Uniti d'America, nel 1992.\nStoria.\nGli Zeke pubblicarono il loro primo singolo, \"West Seattle Acid Party\", nel 1993. Dopo alcuni dischi prodotti dall'etichetta indipendente Scooch Pooch Records, il gruppo firm\u00f2 un contratto con la Epitaph nel 1998 che li rese celebri a livello internazionale.\n gli Zeke sono prodotti dalla Relapse Records."}
{"id": "350570", "revid": "1305772", "url": "https://it.wikipedia.org/wiki?curid=350570", "title": "Alastair Kellock", "text": "Biografia.\nNativo di Bishopbriggs, sobborgo di Glasgow, Alastair Kellock si form\u00f2 rugbisticamente nella rappresentativa della locale scuola superiore, per poi essere ingaggiato dal Glasgow Thistles, club con il quale ebbe le prime esperienze internazionali, nel corso di un \"tour\" in Nuova Zelanda nel 2000.\nContemporaneamente, milit\u00f2 nelle rappresentative scozzesi Under-19 e Under-21; il suo primo ingaggio professionistico fu nel 2002 con l'Edimburgo, con il quale raggiunse il suo miglior risultato nel 2004, quando la squadra disput\u00f2 i quarti di finale della Heineken Cup.\nEsord\u00ec non ufficialmente in Nazionale scozzese durante un \"tour\" in Australia, in un incontro non valido come \"test match\" contro una selezione del Queensland; a fine anno vi fu il primo dei suoi 16 (a settembre 2008) \"full international\", a Murrayfield contro gli \"Wallabies\".\nNel 2006 torn\u00f2 a Glasgow, ingaggiato dagli Warriors; attualmente \u00e8 il capitano della squadra.\nNon utilizzato per la , Kellock \u00e8 comunque nel gruppo di giocatori nell'orbita della Nazionale, e a tutto il Sei Nazioni 2010 vanta 25 presenze per la ."}
{"id": "350573", "revid": "767487", "url": "https://it.wikipedia.org/wiki?curid=350573", "title": "Lagwagon", "text": "I Lagwagon sono un gruppo punk rock californiano formatosi nella citt\u00e0 di Goleta nel 1990.\nBiografia.\n1988-1995 Nascita e prima formazione.\nIl gruppo nasce nel 1990 con il nome di Section8. Il gruppo era composto da Derrick Plourde alla batteria, Joey Cape alla voce, Doug Shelton al basso, Chris Flippin e Darren Yard alle chitarre. In seguito Shawn Dewey e Jesse Buglione prendono il posto rispettivamente di Darren e Doug. La band con questa formazione cambia il proprio nome in Lag Wagon e dopo aver firmato un contratto con la Fat Wreck Chords registra il primo album Duh!, pubblicato il 1\u00ba ottobre 1992. Sempre il primo ottobre la band pubblica anche il singolo \"Tragic Vision/Angry Days\". Due anni dopo, il 20 giugno 1994 seguirono gli album \"Trashed\" e \"Hoss\", messo in commercio il 21 novembre 1995. Nel 1995, su invito di Fat Mike, Joey Cape si unisce al Me First and the Gimme Gimmes come chitarrista.\n1996-1998 - Cambi di formazione.\nQuando il batterista Derrick Plourde lasci\u00f2 la band venne sostituito dall'ex-batterista dei Rich Kids on LSD, Dave Raun, gi\u00e0 compagno di Cape nei Me First and the Gimme Gimmes. Poco dopo anche Shawn Dewey lasci\u00f2 la band e viene sostituito da Ken Stringfellow dei The Posies per la pubblicazione del quarto album, \"Double Plaidinum\", del 1997. Dopo la pubblicazione dell'album venne preso come chitarrista Chris Rest dei Rich Kids on LSD.\n1998-2004 - Il periodo di pausa e Blaze.\nNel 1998 viene messo in commercio \"Let's Talk About Feelings\", dopo il quale la band si prese una pausa tra il 1999 ed il 2002. Durante questo periodo, venne pubblicata l'8 febbraio 2000 la raccolta di B-Sides \"Let's Talk About Leftovers\" contenente il precedente EP \"A Feedbag of Truckstop Poetry\" del 1999. Nel mentre il cantante Joey Cape fond\u00f2 la band Bad Astronaut insieme all'ex batterista dei Lagwagon, Derrick Plourde. Dopo 3 anni, l'8 aprile 2003 il complesso pubblica \"Blaze\". Sempre nel 2003 i Lagwagon partecipano alla serie di album dal vivo \"Live in a Dive\", registrando un intero loro show all'House of Blues di Hollywood. L'album live \" verr\u00e0 poi pubblicato l'8 febbraio 2005.\nL'anno prima, nel 2004 Joey pubblic\u00f2 uno split acustico con il cantante dei No Use for a Name Tony Sly, \", il quale contiene versioni acustiche di alcune canzoni di entrambe le band.\n2005-2008 - La morte di Derrick/Resolve.\nLa notte del 30 marzo 2005 Derrick Plourde, l'ex batterista e membro fondatore della band, si suicid\u00f2 con un colpo di arma da fuoco. Fortemente provati dal suo gesto la band gli dedica l'album successivo, Resolve, uscito quello stesso anno. Tutti i brani parlano della sua morte ed anche il sound dell'album si discosta dal tipico stile hardcore californiano della band e, stando alle dichiarazioni del gruppo stesso, sono influenzati dal suono del side-project Bad Astronaut, dove militava anche lo sfortunato Plourde.\n2008 - Eventi recenti.\nNel 2008 i Lagwagon sono tornati in studio per registrare un nuovo EP composto da 7 canzoni, dal titolo \"I Think My Older Brother Used to Listen to Lagwagon\", uscito il 19 agosto.\nSempre nel 2008 Joey Cape ha debuttato con un album solista intitolato \"Bridge\".\nNel gennaio del 2010 Joey annuncia durante un'intervista al Canada's Exclaim! magazine l'abbandono di Jesse Buglione, uno dei membri fondatori della band dal 1990.\nAl posto di Jesse Buglione sempre nei primi mesi del 2010 verr\u00e0 reclutato Joe Raposo, ex Rich Kids on LSD, che lo stesso Cape conferm\u00f2 essere il nuovo membro della band tramite un'intervista.\nIl 2011 vede la pubblicazione durante novembre della seconda compilation della band, \"Putting Music in Its Place\", la quale contiene i primi cinque album del gruppo, un DVD con un concerto live e vari extra, tra cui demo e versioni acoustiche delle loro canzoni."}
{"id": "350578", "revid": "1573940", "url": "https://it.wikipedia.org/wiki?curid=350578", "title": "Sylvia borin", "text": "Il beccafico (Sylvia borin ) \u00e8 un uccello canoro appartenente alla famiglia Sylviidae.\nDescrizione.\nIl beccafico raggiunge una lunghezza di 14\u00a0cm e ha un'apertura alare di 21 \u2013 24\u00a0cm. Il peso ammonta a circa 16 - 22 grammi. La parte superiore \u00e8 olivastra e quella inferiore \u00e8 di colore marrone chiaro. Questo uccello timido ha un anello attorno agli occhi di colore chiaro e pallido e gambe grigie.\nLe femmine e i maschi hanno la stessa colorazione. Un beccafico pu\u00f2 arrivare ai 10 anni d'et\u00e0.\nBiologia.\nAlimentazione.\nIl beccafico si nutre di ragni, molluschi, bacche, insetti e delle loro larve.\nRiproduzione.\nLa maturit\u00e0 sessuale subentra dopo un anno. \nIl nido a forma di ciotola costruito con erbe, radici, peli e fili d'erba \u00e8 nascosto perlopi\u00f9 nel sottobosco fitto a poca altezza da terra. La femmina depone dalle 4 alle 5 uova bianche dalle macchie marroni. Le uova vengono riscaldate nel periodo principale di cova da maggio fino a luglio e i due partner si danno il cambio ogni 11 - 12 giorni. Gli uccellini nudi restano per 10 - 12 giorni nel nido. Si stima che gli esemplari in Europa ammontino a circa 12 milioni di coppie.\nDistribuzione e habitat.\nIn quasi tutta Europa questo uccello migratore \u00e8 ampiamente diffuso da maggio fino a settembre. La sua residenza invernale \u00e8 in Africa tropicale. Il tempo di percorrenza e la direzione del volo gli sono innate. Il beccafico vive in giardini, parchi, ambienti arbustivi e territori boschivi aperti. Molti si scelgono ogni anno lo stesso territorio per l'estate.\nTassonomia.\nIl beccafico ha due sottospecie:"}
{"id": "350582", "revid": "461628", "url": "https://it.wikipedia.org/wiki?curid=350582", "title": "Chiesa di Sant'Agata dei Goti", "text": "La chiesa di Sant'Agata dei Goti \u00e8 un luogo di culto cattolico del centro storico di Roma, sito in via del Mazzarino, nel rione Monti.\nStoria e descrizione.\nEssa fu fondata nel V secolo a Roma dal generale romano d'origine gota Ricimero. \u00c8 il solo esempio di luogo di culto ariano della comunit\u00e0 gotica romana conservatosi in epoca contemporanea.\nNel 593 fu riscattata e consacrata al cattolicesimo da papa Gregorio I. Questo cambiamento di titolarit\u00e0 non avvenne - narra la leggenda - senza resistenze da parte del diavolo che, insediatosi in una scrofa, protest\u00f2 per tre giorni con gran fumi di zolfo e gemiti notturni, finch\u00e9 abbandon\u00f2 il campo, scacciato da una nuvola profumata che and\u00f2 a posarsi sull'altare maggiore.\nDivenne quindi sede di diaconia cardinalizia.\nQuando la chiesa and\u00f2 in rovina, nella prima met\u00e0 del XVI secolo, la diaconia cardinalizia fu trasferita alla chiesa di Sant'Agata alla Suburra.\nLa chiesa perse cos\u00ec anche il nome, dei Goti, e fu detta dal popolo Sant'Agata \"de caballo\", perch\u00e9 posta in cima alla discesa verso la Suburra da \"Monte Cavallo\", antico nome del colle Quirinale, e nota fino al 1922 come Sant'Agata alla Suburra.\nDurante il pontificato di papa Pio XI il titolo, pur rimanendo nella chiesa della Suburra, venne rinominato in \"Sant'Agata de' Goti\".\nIl bel mosaico votivo con cui Ricimero l'aveva adornata and\u00f2 perduto nel 1589, e la chiesa stessa cadde in rovina. L'attuale Sant'Agata dei Goti, sotto Villa Aldobrandini, \u00e8 quella detta \"in capite Suburrae\", perch\u00e9 posta in cima alla via della Suburra, rifatta nel 1633 e con la nuova facciata eretta nel 1729."}
{"id": "350583", "revid": "1305772", "url": "https://it.wikipedia.org/wiki?curid=350583", "title": "Seconda lettera di Giovanni", "text": "La Seconda lettera di Giovanni \u00e8 una lettera tradizionalmente attribuita a Giovanni apostolo ed evangelista e inclusa tra i libri del Nuovo Testamento; \u00e8 considerata la quinta delle cosiddette \u00ablettere cattoliche\u00bb. \u00c8 stata scritta attorno al 100.\nComposizione.\nLa \"Seconda\" e la \"Terza lettera di Giovanni\" sono, tra le lettere del Nuovo Testamento, quelle pi\u00f9 simili alle lettere private ellenistiche. Inoltre, \u00abusano lo stesso linguaggio, concordano in lunghezza e nella forma epistolare (indirizzo, introduzione, conclusione)\u00bb e anche per questo motivo si ritiene che furono scritte dallo stesso autore. La lingua \u00e8 quella popolare della Koin\u00e8, come avviene per il quarto vangelo.\nAll'inizio della lettera () l'autore si identifica semplicemente come \"\u03bf \u03c0\u03c1\u03b5\u03c3\u03b2\u03c5\u03c4\u03b5\u03c1\u03bf\u03c2\", \u00abil presbitero\u00bb. Secondo gli studiosi, o questo \u00e8 un titolo generico, che indica l'appartenenza al presbiterio, oppure \u00e8 un riferimento ai \"presbiteri\" che, secondo Ireneo di Lione, Papia di Ierapoli e Clemente di Roma, erano guardiani della tradizione apostolica. La lettera \u00e8 datata attorno al 100, come risulta anche dai temi dagli insegnamenti in essa contenuti.\nNel V secolo nacque la tradizione che l'autore della \"Seconda lettera di Giovanni\" fosse Giovanni apostolo ed evangelista. Gli studiosi moderni ritengono tuttavia che l'autore non sia lui; infatti, nell'attuale mondo accademico - in merito alla relazione tra le tre lettere e il Vangelo attribuiti all'apostolo Giovanni, figlio di Zebedeo - \"la maggioranza ritiene che non si tratti della stessa persona, ma di qualcuno che conosceva molto bene gli insegnamenti contenuti in quel Vangelo e che intendeva affrontare alcuni problemi sorti nella comunit\u00e0 in cui si leggeva quel Vangelo\" e, concordemente, gli esegeti del cattolico \"Nuovo Grande Commentario Biblico\" ritengono che in tali lettere \"espressioni parallele in apertura delle lettere (\u00abche io amo nella verit\u00e0\u00bb, 2Gv1; 3Gv1; \u00abMi sono rallegrato molto di aver trovato... camminando nella verit\u00e0\u00bb, 2Gv4; 3Gv3), e in chiusura (2Gv12; 3Gv13) mostrano che le lettere sono della medesima persona\" ma \"un confronto tra 1Gv e il quarto vangelo indica che 1Gv (e di conseguenza 2 e 3Gv) non \u00e8 opera dell'autore del vangelo\".\nI destinatari della lettera sono cristiani provenienti dal paganesimo, membri di una comunit\u00e0, definita \"signora eletta\". Come per le altre lettere giovannee, anche questa si prefigge il fine di sostenere la purezza della fede, di invitare alla pratica dell'amore e della carit\u00e0 fraterna, e di mettere in guardia verso i falsi maestri gnostici ed eretici, che insidiano la fede dei cristiani.\nStruttura e contenuto.\nLa lettera \u00e8 formata da un unico capitolo, per un totale di 245 termini, suddivisi in 13 versetti. Il testo pu\u00f2 essere suddiviso in quattro parti.\nSaluto iniziale.\nL'indirizzo iniziale presenta l'autore (il \"Presbitero\") e la comunit\u00e0 cui lo scritto \u00e8 destinato, che viene indicata con il termine di \"Signora eletta\"(), di cui non \u00e8 oggi possibile una sicura identificazione.\nEsortazione alla carit\u00e0.\nL'autore si rallegra quindi per i progressi della comunit\u00e0 e la invita a continuare nell'obbedienza ai comandamenti e nella pratica dell'amore: \"E in questo sta l'amore: nel camminare secondo i suoi comandamenti. Questo \u00e8 il comandamento che avete appreso fin dal principio; camminate in esso.\" ().\nFalsi dottori.\nLa lettera prosegue quindi con un invito a guardarsi dai falsi dottori. Ritorna anche il termine di Anticristo, riferito a quello che per Giovanni era un falso insegnamento sulla vera natura di Ges\u00f9.\nSaluti.\nLo scritto si conclude quindi con una formula di congedo e con l'auspicio di potersi vedere di persona."}
{"id": "350587", "revid": "33689", "url": "https://it.wikipedia.org/wiki?curid=350587", "title": "Gavin Kerr", "text": "Geometra, ha indossato la maglia della Nazionale scozzese per la prima volta il 16 febbraio 2003 contro l'Irlanda (36-6 per gli irlandesi)."}
{"id": "350589", "revid": "1610933", "url": "https://it.wikipedia.org/wiki?curid=350589", "title": "Beccafico", "text": ""}
{"id": "350603", "revid": "486946", "url": "https://it.wikipedia.org/wiki?curid=350603", "title": "Terna sinistrorsa", "text": ""}
{"id": "350609", "revid": "72396", "url": "https://it.wikipedia.org/wiki?curid=350609", "title": "Attilio da Empoli", "text": "Vita e carriera.\nNasce a Reggio Calabria, e nella primavera del 1909 a causa del forte terremoto del 1908 (che distrugge tra l'altro tutti gli edifici scolastici della citt\u00e0) si trasferisce con la famiglia in un convitto a San Demetrio Corone dove frequenta le classi elementari e medie.\nPer tre anni non pu\u00f2 tornare a casa per le vacanze. e nel maggio del 1910 muore il padre Antonio.\nRitornato a Reggio Calabria nell'ottobre 1917 si iscrive al liceo classico. Dopo la maturit\u00e0 nel novembre 1922 si iscrive a Messina, alla facolt\u00e0 di Giurisprudenza, la sola che offrisse all'epoca lezioni di economia e finanza pubblica.\nTra il luglio ed il settembre 1925 pubblica il suo primo articolo scientifico in tre uscite \"Teoria generale della traslazione delle imposte\", sulla \"Rivista Internazionale di Scienze Sociali e Discipline Ausiliarie\". Il suo primo libro invece \u00e8 del giugno 1926 dal titolo \"Teoria dell'incidenza delle imposte\" recensito con favore da Achille Loria, Benvenuto Griziotti, Camillo Supino, Walther Lotz, Mauro Fagiani e Riccardo Bachi. Nel novembre 1926, laureatosi con lode in Giurisprudenza, pubblica il suo secondo libro \"Riflessioni sull'Equilibrio Economico\", recensito da Luigi Amoroso, e Shullern.\nL'anno seguente ottiene la libera docenza in \"Finanza Publica\", ma nel 1928 parte per un soggiorno a Londra per seguire dei corsi di lingua inglese.\nDall'1-2-1928 al 3-4-1929 svolge l'attivit\u00e0 di direttore della Biblioteca Comunale di Reggio Calabria.\nInizia a questo punto la sua lunga carriera di economista:\ndal 1933 al 1934 insegna Finanza Pubblica all'Universit\u00e0 di Bari, pubblica il saggio \"Costi Crescenti, Decrescenti e Costanti nello Studio degli Effetti Economici delle Imposte\", recensito da Giuseppe Di Nardi e Renzo Fubini.\nMor\u00ec a Napoli il 26 settembre 1948 a causa di un'appendicite acuta.\nA Reggio Calabria era intitolata una scuola alla sua memoria, l'\"istituto tecnico commerciale Da Empoli\" che ora \u00e8 divenuta Istituto tecnico settore economico e turistico \"Piria - Ferraris - Da Empoli\".\nBibliografia.\nScritti di Attilio da Empoli:\nScritti su Attilio da Empoli:"}
{"id": "350614", "revid": "21880", "url": "https://it.wikipedia.org/wiki?curid=350614", "title": "Ligustro", "text": ""}
{"id": "350616", "revid": "1904508", "url": "https://it.wikipedia.org/wiki?curid=350616", "title": "Marchesi di Saluzzo", "text": "Il seguente \u00e8 un elenco dei marchesi di Saluzzo, ovvero dei governanti della citt\u00e0 piemontese e del suo territorio, dai tempi di Manfredo I fino all'estinzione della famiglia e all'annessione al regno di Francia, nel 1549; con il trattato di Lione del 1601 il marchesato di Saluzzo verr\u00e0 poi incorporato nel ducato di Savoia.\nMolti ritratti si trovano negli affreschi della \"Sala baronale\" del castello della Manta, raffiguranti i nove Prodi e nove eroine che, presumibilmente, impersonano i marchesi di Saluzzo con le rispettive consorti."}
{"id": "350617", "revid": "121693959", "url": "https://it.wikipedia.org/wiki?curid=350617", "title": "Ciro Alessandro Sacco", "text": "Biografia.\nNel 1990 (insieme a Danilo Moretti, Dante Bianchi, Pierandrea Saraco, Eric Di Donfrancesco e Giancarlo Dell'Aquila) ha trasformato la rivista amatoriale \"Rune\" nella prima rivista italiana di giochi di ruolo a uscire in edicola. Nel 1991, causa disaccordi con l'editore, ha abbandonato la testata e si \u00e8 unito alla redazione della rivista \"The Unicorn\". Quando quest'ultima ha cessato la pubblicazione, \u00e8 diventato in pianta stabile collaboratore e poi redattore di \"Kaos\", per molti anni la rivista italiana di riferimento del settore ludico. Quando l'editore, la Nexus Editrice, ha deciso di chiudere la testata facendola diventare il sito web Kaos On Line, \u00e8 diventato collaboratore di quest'ultimo, in particolare per fumetti e giochi da tavolo fino al 2007. Ha curato la traduzione di \"Over The Edge\" (rimasta inedita), di \"Shadowrun\" (insieme a Elena Pancino), e di parte del manuale di \"A Game of Thrones\" (destinato a non uscire mai dopo il fallimento della Guardian of Order, la casa editrice originale). Ha lavorato come supervisore a \"Legione\" e ha effettuato insieme a Dante Bianchi la rilettura del testo di \"Super\", altro gioco di ruolo dedicato ai supereroi.\nHa fatto per molti anni parte della giuria del premio Best of Show assegnato durante ogni edizione della manifestazione Lucca Comics &amp; Games. Si \u00e8 dimesso nel 2004. Sempre nel 2004 ha curato, con la collaborazione di Gianmatteo Tonci, la mostra celebrativa dei trent'anni di \"Dungeons &amp; Dragons\" nel corso di Lucca Comics &amp; Games. Nel 2011 ha invece organizzato insieme ad Andrea D'Urso la mostra per i trent'anni del gioco di ruolo \"Il Richiamo di Cthulhu\" nel corso di Lucca Comics &amp; Games di quell'anno\".\"\nAttualmente opera a Brescia, e ha ripreso a dirigere, insieme a Daniele Prisco, \"DM Magazine\", una rivista elettronica gratuita (in formato pdf) dedicata al retrogaming non elettronico, dopo la pausa che durava dalla fine del 2006 a causa dell'abbandono per motivi di lavoro del precedente condirettore. Ha collaborato regolarmente a Kaos On Line, sito web erede della rivista cartacea \"Kaos\", e occasionalmente alla rivista \"Game Master Magazine\". Al momento concentra il suo impegno nel campo del giornalismo ludico curando il sito Infoludiche.org e (insieme a Daniele Prisco) il blog Dungeon Master Magazine.\nA fine 2007 \u00e8 stato scelto come giurato del GdR Italia Contest, competizione destinata agli autori di giochi di ruolo inediti.\nDa inizio 2011 \u00e8 entrato a fare parte dell'etichetta editoriale Inspired Device.\nDal 2018 \u00e8 corrispondente dall'Italia e collaboratore della rivista francese \"Casus Belli\" e responsabile della rubrica sul gioco da tavolo del quotidiano \"Bresciaoggi\". \nOpere editoriali.\n2010"}
{"id": "350618", "revid": "33888", "url": "https://it.wikipedia.org/wiki?curid=350618", "title": "Franco Sacchetti", "text": "Visse principalmente nella Firenze del XIV secolo. \u00c8 oggi ricordato soprattutto per la sua raccolta \"Trecentonovelle\".\nBiografia.\nFranco Sacchetti nacque a Ragusa di Dalmazia, allora dominio veneziano, fra il 1332 e il 1334. Figlio di un mercante fiorentino, esercit\u00f2 fin da giovane la mercatura costituendo una societ\u00e0 insieme ad Antonio Sacchetti e Antonio Corradi durata fino al 1354.\nDante colloc\u00f2 la famiglia dei Sacchetti tra quelle famiglie il cui stato era gi\u00e0 grande nella Firenze del secolo XII nei famosi pronunciati dall\u2019avo Cacciaguida.\n\"Grand\u2019era gi\u00e0 la colonna del Vaio,\nSacchetti, Giuochi, Fifanti e Barucci\ne Galli e quei ch\u2019arrossan per lo staio.\"\nSacchetti era un uomo pratico, formatosi a contatto con ambienti diversi. Visse in un periodo in cui la grande fioritura letteraria in volgare stava per finire per l'assenza di grandi capolavori. Tutto il secolo che va dalla morte del Boccaccio (1375) alle Stanze di Poliziano (1475) venne definito parafrasando la formula del Croce \u201csecolo senza poesia\u201d.\nI limiti della sua educazione culturale gli impedirono di vedere che quella crisi era dovuta al sorgere dell'Umanesimo e della societ\u00e0 ad esso legata. Tutta la sua produzione poetica tende a ripercorrere modelli letterari precedenti.\nNegli anni fra il '52 e il '54 compose la sua prima opera letteraria, \"\", poemetto in ottave che rielabora in quattro cantari motivi boccacceschi. Spos\u00f2 il 15 gennaio 1354 Felice del fu Niccol\u00f2 Strozzi, che gli diede una dote di 500 fiorini: con Giovanni Strozzi che sposava sua sorella, probabilmente questo doppio accordo matrimoniale port\u00f2 alla composizione del pometto: \"La battaglia delle belle donne,\" scritto in lode a Costanza Strozzi, composto da numerosi elementi che riconducono alla scrittura di Dante e Petrarca e tramandata solo tramite due manoscritti quattrocenteschi. I limiti della sua formazione culturale non gli permettevano di vedere la crisi provocata dalla nascita dell\u2019Umanismo e tutta la societ\u00e0 che girava intorno ad esso, cercava sempre di rifarsi a modelli precedenti. Non abbiamo fonti certe per quanto riguarda il periodo successivo, questo vuoto \u00e8 riempito per\u00f2 dalle \"Trecentonovelle.\" Sappiamo che la novella CLXXX \u00e8 ambientata nel 1360 e narra della rivalit\u00e0 tra Ubaldini e Medici, mentre la novella CCXXII nel 1361 fa riferimento all\u2019accordo fraudolento fra Ricciardo Manfredi signore di Bagnacavallo e il cardinale Egidio di Albornoz. Sembrerebbe che proprio durante questo periodo il Sacchetti abbia compiuto diversi viaggi in Schiavonia, per risolvere questioni economiche lasciate dal defunto padre.\nLo stesso Sacchetti in una lettera destinata ad Astorre Manfredi del 15 aprile 1397, scrive della sua carriera politica che inizi\u00f2 nel 1363 quando fu nominato rector di Monte Voltraio, nell\u2019aprile del 1366 fu tratto castellano di Avena e nell\u2019anno successivo fu podest\u00e0 di Mangona nel Valdarno inferiore. Tutto ci\u00f2 che sappiamo del periodo successivo su Sacchetti \u00e8 solo ci\u00f2 che possiamo recuperare dalle sue opere. I sonetti CXXXVII-CXXXVIII per la riconquista di San Miniato fano riferimento al periodo che va dal 1369 al \u201970, poi vediamo le canzoni composte nel 1374 in memoria di Francesco Petrarca e poi l\u2019anno successivo per la morte di Giovanni Boccaccio.\nRimasto a Firenze nel 1363, dopo aver viaggiato in Italia e all'estero per le sue attivit\u00e0 commerciali, ebbe incarichi politici da parte del Comune fiorentino e di altre comunit\u00e0 fuori di Firenze: fu anche ambasciatore a Bologna (1376), presso Bernab\u00f2 Visconti (1382), membro degli Otto di Bal\u00eca (1383), priore (1384), podest\u00e0 di Bibbiena (1385), di Faenza (1396), di Portico di Romagna (1398-99) e di San Miniato (dove probabilmente scrisse la sua opera pi\u00f9 celebre e mor\u00ec nel 1400 forse di peste).\nCon i 49 capitoli delle Esposizioni dei Vangeli (Sposizioni dei Vangeli, 1378-1381), scritto in un periodo di lutti familiari e di gravi incertezze politiche (la morte della moglie nel '77 e il tumulto dei Ciompi nel '78), il Sacchetti si apr\u00ec alla prosa, a una nuova forma espressiva che raggiunse gli esiti pi\u00f9 alti con il Trecentonovelle. L'opera (che viene conservata nel manoscritto del \"Codice Magliabechiano VI, 112\" nella Biblioteca Nazionale Centrale di Firenze e nel \"Codice Laurenziano XLII, 12\"), piuttosto danneggiata, fu data alle stampe da Antonio Maria Biscioni a cura di Giovanni Gaetano Bottari nel 1724. \nLa raccolta, che quasi certamente fu progettata dal Sacchetti durante il suo incarico di priore nel 1385 a Bibbiena, \u00e8 stata scritta agli inizi del 1392 durante il podestariato di San Miniato per essere sviluppata in diversi momenti tra il 1393 e la sua morte. Essa contiene, cos\u00ec come \u00e8 stata serbata, duecentoventotto novelle, alcune delle quali incomplete.\nGli ultimi anni di vita sono caratterizzati i da varie disavventure: fu derubato da due suoi servitori; venne a mancare la seconda moglie, le truppe mercenarie di Alberigo da Barbiano misero a ferro e fuoco i suoi possedimenti a Marignolle. Nel 1396 mor\u00ec la sua seconda moglie, ma per le difficolt\u00e0 economiche si spos\u00f2 successivamente con Giovanna di Francesco di ser Santi Bruni ricevendo una dote di settecento fiorini d\u2019oro.\nNell\u2019anno successivo fu vicario di Portico in Romagna; ci\u00f2 lo port\u00f2 a riallacciare i rapporti con i potenti signori di quelle terre: gli Alidosi di Imola, queste notizie sono sempre estrapolate dalle varie opere, tra le lettere, le novelle e le rime. Mor\u00ec nel 1400 nel Comune di Firenze durante una delle sue missioni, forse a causa di una pestilenza scoppiata durante l\u2019estate di quell\u2019anno.\nPercorso letterario.\n\"La battaglia delle belle donne di Firenze con le vecchie\" (ante 1354) in rima.\nRappresenta un\u2019opera minore, scritta in giovane et\u00e0 dal Sacchetti, risalente al 1352. Il pometto risulta interessante da diversi punti di vista, sia nella storia della cultura che in quella della poesia. In quest\u2019opera ci sono degli spunti ripresi da un caro amico dell\u2019autore, Antonio Pucci il quale aveva scritto un sirventese \u201cper ricordo delle belle donne ch\u2019erano in Firenze nel 1335\u201d. La raccolta delle belle donne nella \"Battaglia\" \u00e8 divisa in quattro cantari di ottave, tra il primo e il secondo cantare, nel mezzo, vi \u00e8 l\u2019episodio dell\u2019uccisione della vecchia Ogliante. Un altro elemento simile \u00e8 la conclusione: nella \"Battaglia\" vi \u00e8 un evento miracoloso, la resurrezione di Elena Strozzi cos\u00ec come nella \"Caccia\" le donne offrono in sacrificio a Venere le prede uccise e ognuna si trasforma in un amante. \"Vengono descritte tutte le donne, non esiste un testo cos\u00ec coevo, una rassegna cos\u00ec vasta, soprattutto si nota una particolare attenzione ad ogni singola fanciulla.\" \"Nell\u2019opera vengono utilizzati molti diminutivi e vezzeggiativi, il Sacchetti si attarda a dipingere accuratamente le variopinte insegne e le rutilanti armature dell\u2019esercito delle belle donne; ne risulta un quadro simmetrico a quello dell\u2019armata di Cupido, eseguito anch\u2019esso con una speciale attenzione negli effetti luminosi.\" \n\"Il Libro delle rime\".\nIl titolo del \"Libro delle rime\", deriva da un\u2019annotazione sul recto della seconda carta del manoscritto autografo, il famoso Laurenziano Ashburnhamiano 547, di seguito riportiamo solo la parte iniziale:\n\"a d\u00ec 9 di novembre 1439. / Questo libro co(m)pose Franco di Benci Sacchetti e chiamasi libro delle rime, il quale co(n)tine i(n) s\u00e9 pi\u00f9 cose, e massimamente chanzone mor(ali), / chanzone distese, sonetti, ballate, madriali, lettere, p\u00ecstole, chapitoli, addornati di begni notabili e belle sentenzie co(n) bel parlare.\"\nNon abbiamo una data precisa che risale all\u2019inizio della composizione del \"Libro\", da parte di Sacchetti, perch\u00e9 aggiunge alle rime giovanili le nuove che compone man mano, lasciando degli spazi da riempire successivamente con componimenti gi\u00e0 progettati ma non ancora elaborati. Possiamo collocarlo vicino al 1370, ma secondo molti studiosi possiamo spostarla in avanti di almeno un decennio. Cominci\u00f2 a comporre nel '63 cacce, madrigali e ballate che poi raccolse nel suo Il Libro delle rime, aggiungendovi quei componimenti di ispirazione morale o civile che scrisse nell'et\u00e0 matura e nella vecchiaia. L'opera \u00e8 ordinata secondo una successione rigidamente cronologica: sono trattate in maniera convenzionale la tematica moralistica, quella amorosa, la produzione per musica, la societ\u00e0 e i signori del tempo (come ad esempio la famiglia di Alessandro dell'Antella) mentre significative sono alcune sperimentazioni comiche che a volte anticipano felicemente il nonsense burchiellesco, in linea con l'altra opera attribuita a Sacchetti: il Pataffio. Nel \"Libro\" ogni componimento poetico \u00e8 presentato da una didascalia che andando avanti con le pagine, diventa pi\u00f9 ampia e vengono trascritte anche lettere in latino e in volgare, pi\u00f9 che altro queste lettere successivamente diventano le poesie stesse. C\u2019\u00e8 un grande intreccio tra quest\u2019opera e il \"Trecentonovelle\", per le situazioni e gli spunti che crea il poeta, sembrano scaturite meccanicamente quasi per una memoria involontaria, \u00e8 evidente anche l\u2019uso degli stessi vocaboli nelle varie opere. \n\"Sposizioni dei Vangeli\" (1378-1381).\nIl poeta affronta problemi di moralit\u00e0 pratica e quotidiana che la vita gli propone, questo componimento \u00e8 stato tramandato da un manoscritto autografo, che rende il testo linguisticamente autorevole. Possiamo considerare le \"Sposizioni dei Vangeli\" un esempio della nascita della letteratura moraleggiante, che rappresenta la cultura Toscana proprio alla fine del XIV secolo. L'opera \u00e8 formata da quarantanove capitoli, ognuno \u00e8 dedicato all\u2019esposizione ed al commento dei Vangeli e di altre opere che venivano lette durante le messe quaresimali o pasquali. Ogni esposizione segue uno schema ben preciso: la \"quaestio\", spiega l\u2019argomento che viene trattato; nell\"exemplum\", l\u2019argomento viene semplificato e raccontato tramite un racconto storico o una novella breve; l\"absolutio\", rappresenta la conclusione morale di ci\u00f2 che \u00e8 stato raccontato in precedenza.Come data di riferimento abbiamo il 12 Ottobre del 1370, che risale alla morte del caro amico al quale il poeta dedica un sonetto, e da questa indicazione cronologica possiamo dedurre che Sacchetti ha composto quest\u2019opera in et\u00e0 giovanile e non durante la vecchiaia. Le \"Sposizioni dei Vangeli\" sono scritte con una vera e propria fede, all\u2019inizio vi era solo una bozza e spesso il poeta ritornava a correggere e ad aggiungere nuove parti cercando di creare una forma unitaria a questi appunti. Dopo le \"Sposizioni\" del XVIII Vangelo le successive aggiunte iniziarono a scarseggiare e aumentavano i vuoti, questo fa supporre che il Sacchetti ad un certo punto si sia fermato nel correggere, forse sfiduciato dal risultato ottenuto o impegnato nello scrivere altro.\n\" Il Trecentonovelle \".\n\u00c8 una raccolta inizialmente integra di cui ci sono giunti solo 223 novelle, scritte da Franco Sacchetti nell\u2019ultimo decennio della sua vita, a S. Minia. Molto probabilmente l\u2019opera \u00e8 rimasta incompiuta rispetto al progetto iniziale partendo dal titolo, non era destinata ad essere pubblicata ma era un intrattenimento per una cerchia ristretta di parenti e amici. \u00c8 possibile trovarla nel manoscritto del Codice Magliabechiano VI, 112 nella Biblioteca Nazionale Centrale di Firenze e nel Codice Laurenziano XLII, 12. Nel 2004, Michelangelo Zaccarello ha pubblicato un\u2019edizione critica da titolo \u201c\"Le Trecentonovelle\u201d\", basata su un codice da lui studiato nella biblioteca del Wadham College di Oxford. La raccolta si apre con un proemio, in cui Sacchetti seguendo il modello di Boccaccio unisce varie novelle e in alcune \u00e8 lui stesso il protagonista. Vi \u00e8 uno spiccato senso moralistico da parte dell\u2019autore, le novelle sono quasi tutte ambientate a Firenze, narrano del potere nelle mani del signore o del comune toscano sulla base di scherzi vengono raccontate le avventure dei giullari di professione e dei burlatori d\u2019occasione. Alcune novelle sono dedicate a personaggi famosi del tempo come Bernab\u00f2 Visconti, Guglielmo di Castelbarco, Martino della Scala, Ludovico Gonzaga e un intero ciclo al giullare Dolcibene de' Tori. Alla fine di ogni novella vi \u00e8 riportata la \"moralisatio\", dove l\u2019autore biasima l\u2019avarizia e l\u2019ipocrisia, critica il clero i magistrati corrotti e le donne piene di vanit\u00e0 per mettere in risalto l'onest\u00e0, l'intelligenza e l'umorismo. L\u2019opera segue il modello boccacciano in particolar modo prende spunto dal \"Decameron\", ma anche dalla tradizione orale del popolo. \u00c8 scritta in una lingua che risente di dialettismi, parole del gergo, modi della lingua parlata e con rilevante libert\u00e0 di carattere sintattico. Possiamo considerare quest\u2019opera come una fonte storica per gli argomenti trattati proprio sulla societ\u00e0 dell\u2019epoca bassomedievale, l\u2019autore ci fornisce degli elementi sui costumi e gli usi del tempo. Gli aspetti fisiologici, economici, sociali, religiosi e psicologici sono legati tra loro e dietro ogni novella vi sono profondi significati culturali e simbolici. I personaggi descritti da Sacchetti, sono quasi sempre impegnati a svolgere le loro attivit\u00e0 produttive, con i loro gesti e le loro abitudini, creano un paradigma degno di nota per approfondire anche la storia dell'alimentazione. Il \"Trecentonovelle\" ci offre l'immagine di una societ\u00e0 dove l'attivit\u00e0 economica dominante resta l'agricoltura e dove la maggior parte degli abitanti sono contadini o artigiani. La composizione del \"Trecentonovelle\" occupa oltre un decennio della vita del Sacchetti e ne impegna visibilmente tutte le facolt\u00e0 artistiche.\nL'opera esordisce con un proemio nel quale l'autore dichiara i suoi intenti: secondo il modello del Boccaccio, il Sacchetti raccoglie tutte le novelle dalle antiche alle moderne, oltre ad alcune in cui egli stesso fu protagonista. Il testo, che \u00e8 costruito sul tipo dell'exemplum, si rif\u00e0 al Decameron ma anche alla tradizione orale del popolo, ed \u00e8 scritto in una lingua che risente di dialettismi, parole del gergo, modi della lingua parlata e con notevoli libert\u00e0 di carattere sintattico. Si ricava pertanto dall'opera la predisposizione all'autobiografia e un marcato senso moralistico, che viene spiegato dall'autore stesso quando dichiara di voler prendere a modello Dante \u201cche quando avea a trattare di virt\u00f9 e lode altrui, parlava egli, e quando avea a dire \u00e8 vizi e biasimare altrui, lo facea dire agli spiriti\u201d.\nVi \u00e8 da dire, che per quanto il Sacchetti riprenda pi\u00f9 o meno apertamente i motivi boccacceschi, il suo stile si stacca notevolmente dall'arte del narrare tipico di quest'ultimo, fino a dar vita ad un'opera per molti versi completamente differente dal Decameron. Le novelle infatti non sono incluse in una \u201ccornice narrativa\u201d, ma si dipanano liberamente senza seguire alcun progetto unitario di contenuto. Sacchetti si rif\u00e0 piuttosto alla tradizione duecentesca della raccolta disorganica di tipo arcaico, mostrando uno spiccato gusto per la narrazione aneddotica, comica e realistica (si ricordi almeno la Novella del Grasso legnaiuolo).\nLe novelle, quasi tutte di ambientazione fiorentina, trattano del potere del signore o del comune, del tema della burla, e raccontano le avventure di giullari di professione o di burlatori d'occasione. Proprio in questo contesto assume particolare rilievo il genere comico della beffa, che rimarr\u00e0 vitale nella cultura popolare fiorentina anche per tutto il secolo successivo. Alcune novelle sono dedicate ad illustri personaggi dell'epoca, come Bernab\u00f2 Visconti, Guglielmo di Castelbarco, Mastino II della Scala, Ludovico Gonzaga e un intero ciclo al giullare Dolcibene. Quasi tutte le novelle riportano in conclusione la cosiddetta moralizatio, dove l'autore rimprovera l'avarizia e l'ipocrisia, condanna il clero, i magistrati corrotti e le donne tronfie per mettere in risalto l'onest\u00e0, l'intelligenza e l'umorismo. L'autore nei confronti delle donne nutre una vera e propria diffidenza (le presenta sempre in cattiva luce: la donna per il Sacchetti vale solo se ha utili funzioni economiche e familiari).\nLa grande innovazione del Sacchetti consiste nel proporsi come narratore delle proprie novelle, assottigliando la distanza fino allora esistente tra narratore e destinatario. Egli pertanto conduce il racconto in un contesto pi\u00f9 ristretto di vita municipale, narrando le storie di personaggi e casi curiosi, di piccole vicende di vita quotidiana, del minuto mondo cittadino. Cosicch\u00e9, assente qualsiasi disegno complessivo d'insieme, ogni novella ha il sapore del fatto accaduto ed \u00e8 l'occasione per dedurre dalla realt\u00e0 non solo un insegnamento morale, ma anche particolari peculiari sulla vita sociale dei personaggi.\n\"Il Pataffio\".\nPer risalire alla datazione del \"Pataffio\" bisogna consultare le sue fonti, che testimoniano l\u2019influenza di Dante e Boccaccio, e datano il testo come posteriore alle loro opere. Soprattutto di Boccaccio sono presenti elementi che ci riconducono al \"Decameron\" e al \"Corbaccio,\" e spostano in avanti la data di composizione dell\u2019opera fin dopo il 1362-\u201964. Per scegliere una data dobbiamo ricorrere, dopo il \"Corbaccio,\" al documentario esterno: il documento che testimonia la data della scarcerazione di Mannelli. Se \u00e8 vero che l\u2019opera \u00e8 stata \u201ccopiata\u201d mentre era in prigione, non pu\u00f2 essere datata dopo il 1390. Possiamo affermare che l\u2019opera \u00e8 stata scritta tra il 1365 e il 1390. Il poeta inserisce sia il salmo della prima domenica di Pasqua in albis, che la sublime letterariet\u00e0 della terzina dantesca, il tutto ribaltato dallo \"squasimodeo\" boccacciano. Per disorientare il lettore usa il tu al secondo verso, per evitare quindi di cedere a questo smarrimento bisogna restare saldamente aggrappati a ci\u00f2 che sappiamo, l\u2019intertestualit\u00e0: Dante e Boccaccio possono illuminare le \u201csacre tenebre\u201d del \"Pataffio.\" Sulla trama ci sono dei dubbi ma possiamo sintetizzarla cos\u00ec: il Pataffio ha problemi di ristrettezze economiche a causa di una sprovvedutezza, che lo conducono a trascurare la famiglia (il motivo dei soldi, della famiglia nemica ecc.); e contemporaneamente si appoggia economicamente al fratello, che sarebbe l\u2019antagonista. Non riuscendo a coprire i debiti viene mandato in galera, e in secondo momento vi \u00e8 un\u2019aggressione alla quale cerca di scappare ma viene acciuffato e vinto: di fatto il creditore gli seduce la moglie, consenziente (il \"cot\u00e8\" erotico e pornografico), e alle sue lamentele oppone l\u2019uso della violenza (da cui pure l\u2019elemento omosessuale). Al Pataffio non resta che un risarcimento nello sfogo verbale folleggiante nell\u2019ultimo capitolo."}
{"id": "350620", "revid": "124062141", "url": "https://it.wikipedia.org/wiki?curid=350620", "title": "U.S. Route 66", "text": "La United States Route 66 (meglio nota come Route 66 o Strada Madre) fu una delle prime \"highway\" federali statunitensi (strada a carattere nazionale), aperta l'11 novembre 1926 (anche se fino all'anno seguente non furono installati tutti i cartelli indicatori), che originariamente collegava Chicago alla spiaggia di Santa Monica attraversando gli stati di Illinois, Missouri, Kansas, Oklahoma, Texas, Nuovo Messico, Arizona e California, su una distanza complessiva di .\nUsata per la migrazione verso ovest, specialmente durante il \"dust bowl\", support\u00f2 l'economia delle comunit\u00e0 attraverso le quali passava: le popolazioni prosperarono per la crescente popolarit\u00e0 della strada, ed alcune di queste combatterono tenacemente per tenerla in vita dopo la nascita del nuovo \"Interstate Highway System\", ma fu ufficialmente rimossa dal sistema delle \"highway\" nel 1985, quando assieme alle altre fu rimpiazzata dallo \"Interstate Highway System\". La strada esiste attualmente con il nome di historic Route 66 ed \u00e8 cos\u00ec tornata sulle mappe in questa veste.\nStoria.\nNascita e crescita della Route 66.\nPatrocinata da Cyrus Avery, nativo dell'Oklahoma, nel 1923 quando si cominci\u00f2 a parlare di un sistema di strade nazionali, la US 66 fu aperta al traffico nel 1926, ma la pavimentazione fu completata solo nel 1938. Avery voleva fortemente che questa strada avesse un numero pari e propose il numero 60. Nacque una polemica per l'assegnazione del 60, principalmente dai rappresentanti del Kentucky che volevano che la strada fra Virginia Beach e Los Angeles portasse questo numero e che la 62 collegasse Chicago a Springfield (Missouri). Argomentazioni e contro-argomentazioni si scontrarono fino a quando non venne presa la decisione finale di chiamare US 60 la strada fra Virginia Beach e Springfield (Missouri) e che la US 62 quella che collegava Chicago a Springfield (MIssouri). Fu cos\u00ec che Avery scelse il \"66\" (che era rimasto inutilizzato) perch\u00e9 pens\u00f2 che la ripetizione del numero fosse facile da ricordare e piacevole da dire ed ascoltare.\nQuando il sistema federale fu creato ufficialmente, Avery si adoper\u00f2 per la creazione di un'associazione per la promozione della US 66 al fine sia di completare la pavimentazione da un'estremit\u00e0 all'altra che di promuovere i viaggi su questo percorso. Nel 1927 l'associazione venne creata con base a Tulsa (Oklahoma), con John T. Woodruff (di Springfield, Missouri) come presidente. Nel 1928 l'associazione fece la prima azione di propaganda della strada con il \"Bunion Derby\", una gara podistica fra Los Angeles e New York. Era previsto che il percorso fra Los Angeles e Chicago fosse fatto sulla Route 66. La pubblicit\u00e0 fece il suo lavoro e molti personaggi celebri fra cui Will Rogers, salutarono i partecipanti in punti prestabiliti. L'associazione continu\u00f2 il suo servizio di promozione fino a quando venne sciolta nel 1976.\nIl traffico crebbe anche a causa delle zone attraversate. Larga parte del tracciato era pianeggiante e ci\u00f2 la fece preferire dai guidatori di mezzi pesanti. Il \"Dust Bowl\" degli anni trenta vide molte famiglie rurali, principalmente dall'Oklahoma, Kansas e Texas, prendere la strada per cercare nuove opportunit\u00e0 ad ovest. La \"Route 66\" divenne il percorso preferito da queste persone, spesso denigratoriamente chiamate \"Okies\". Durante la \"Grande depressione\", dette un minimo reddito alle popolazioni che vivevano lungo il percorso. La strada passava dentro molti piccoli paesi, ed il traffico crescente, aiutava a creare quelle piccolissime imprese familiari (\"mom-and-pop\") fra cui stazioni di servizio, ristoranti e riparatori d'auto lungo tutto il percorso.\nCome tutte le altre \"highways\" anche la 66 aveva il fondo in terra battuta. Grazie agli sforzi dell'Associazione della Route 66, divenne la prima strada completamente asfaltata nel 1938. Molti erano i punti pericolosi cos\u00ec che alcuni tratti la fecero conoscere come \"Bloody 66\" (Sanguinosa 66), ma subito vennero avviati lavori per migliorare la sicurezza e togliere le curve pi\u00f9 pericolose. Un tratto (attraverso le \"Black Mountains\" in Arizona) era costellato di tornanti e considerato cos\u00ec pericoloso che i primi viaggiatori, troppo spaventati alla prospettiva di guidare da soli su una strada cos\u00ec pericolosa, spesso ingaggiavano piloti locali esperti del tracciato. Questo tratto rimase cos\u00ec fino al 1953 e nonostante questo pericoloso tratto la \"Route 66\" rimase molto popolare.\nDurante la seconda guerra mondiale, la \"Route 66\" vide il passaggio dei molti che si recavano verso le industrie di materiale bellico in California. \"Route 66\" completamente asfaltata, gi\u00e0 famosa divenne una delle strade pi\u00f9 trafficate e serv\u00ec anche per spostare materiale militare. Nei pressi di \"Fort Leonard Wood\" nel Missouri, posizionato vicino alla \"highway\" venne costruita una vera autostrada con corsie separate per aiutare a smaltire l'intenso traffico.\nNegli anni cinquanta, la \"Route 66\" divenne la strada preferita da chi si spostava verso Los Angeles per vacanza. La strada passa attraverso il \"Painted Desert\" (Deserto dipinto) in Arizona e nei pressi del Grand Canyon. Meteor Crater, il celebre cratere meteoritico dell'Arizona era una delle altre attrazioni che punteggiavano il viaggio. L'aumento vertiginoso del turismo dette l'impulso alla nascita di molte attrazioni commerciali lungo tutto il tracciato: si va dai motel a forma di \"tepee\" (la capanna indiana), negozi a forma di budino, negozi che vendono cianfrusaglie pellirosse e fattorie specializzate nell'allevamento di rettili. Il locale \"Meramec Caverns\" vicino a San Louis inizi\u00f2 a fare pubblicit\u00e0 proclamandosi come il nascondiglio di Jesse James. Un ristorante The Big Texan pubblicizzava che avrebbe regalato una cena con bistecca da 2\u00a0kg (72 once) a chiunque fosse riuscito a mangiarla completamente in un'ora. \u00c8 sulla 66 che \u00e8 stato anche inventata l'industria del fast food con il \"Red Giant Hamburgs\" a Springfield (Missouri), che fu il primo drive-in, ed il primo \"McDonald's\" a San Bernardino. Cambiamenti come questi al paesaggio hanno cementato la reputazione della 66 come un esempio quasi perfetto del microcosmo culturale dell'America, adesso strettamente legato all'automobile.\nCambiamenti nei percorsi.\nQuattro pezzi principali della 66 ebbero dei cambiamenti di percorso gi\u00e0 durante gli anni trenta.\nNel 1930, fra Springfield e San Louis East la \"Route 66\" fu spostata a est pi\u00f9 o meno dove adesso \u00e8 la I-55. La posizione scelta inizialmente segue l'attuale \"Illinois State Route 4\".\nDal centro di San Louis a Gray Summit (Missouri) la 66 seguiva Market Street e Manchester Road (adesso \"Missouri State Highway 100\"). Nel 1932 questo percorso venne cambiato, quello originale era stato considerato solo provvisorio. Il percorso prescelto doveva essere lungo Watson Road (adesso \"Missouri State Highway 366\"), ma Watson Road non era ancora completata.\nDa ovest di El Reno (Oklahoma) fino a Bridgeport (Oklahoma), la \"Route 66\" girava a nord verso Calumet (Oklahoma) e poi a ovest verso Geary (Oklahoma). Nel 1933 venne approntata una bretella da ovest di El Reno direttamente ad un miglio a sud di Bridgeport scavalcando il fiume South Canadian con un ponte in acciaio di 38 campate e deviando da Calumet e Geary per diverse miglia.\nDa ovest di Santa Rosa (Nuovo Messico) fino a nord di Los Lunas (Nuovo Messico) la strada originariamente voltava a nord da quella che adesso la I-40 lungo il percorso della odierna US 84 fino vicino a Las Vegas (Nuovo Messico), poi seguendo pi\u00f9 o meno la I-25 attraverso Santa Fe e Albuquerque fino a Los Lunas e poi girava a nord-ovest lungo la moderna \"State Highway 6\" fino ad un punto vicino a Laguna. Nel 1937 fu completato un tracciato pi\u00f9 rettilineo da ovest di Santa Rosa attraverso Moriarity e da est verso ovest attraverso Albuquerque fino ad ovest di Laguna. Questo nuovo tracciato risparmiava ai viaggiatori pi\u00f9 di quattro ore di viaggio attraverso il Nuovo Messico.\nOltre a questi, la 66 \u00e8 stata deviata intorno a grandi citt\u00e0 per permettere ai viaggiatori di evitare la congestione dei centri abitati. Alcune di queste citt\u00e0 sono: Springfield (Illinois), San Louis (Missouri), Joplin (Missouri) e Oklahoma City (Oklahoma).\nDeclino.\nL'inizio della fine della \"Route 66\" fu nel 1956 quando il Presidente Dwight Eisenhower firm\u00f2 il \"Federal-Aid Highway Act\" (Atto per l'aiuto federale per le autostrade). Eisenhower era stato generale durante la seconda guerra mondiale ed aveva combattuto in Germania ed era stato impressionato dalle autostrade tedesche (le \"autobahn\"). Un sistema che permetteva trasferimenti ad alta velocit\u00e0. Ritenne che si potesse applicare un sistema simile anche negli Stati Uniti che permettesse di spostarsi da uno stato all'altro senza fermarsi e permettere anche di spostare rapidamente truppe in caso di emergenza nazionale.\nDurante i suoi quasi 60 anni di vita, la \"Route 66\" fu in costante mutamento. Come l'ingegneria delle costruzioni civili \u00e8 progredita e sono aumentate le necessit\u00e0 di trasporto, gli ingegneri hanno costantemente studiato soluzioni per realizzare collegamenti sempre pi\u00f9 diretti fra citt\u00e0 e paesi. L'aumento del traffico port\u00f2 ad un costante miglioramento della 66, in particolare l'Illinois subito dopo la guerra inizi\u00f2 ad allargare la strada portandola a quattro corsie praticamente su tutto il territorio dello stato da Chicago fino al fiume Mississippi appena ad est di San Louis e vennero realizzate circonvallazioni di tutte le citt\u00e0 e paesi. Nella prima met\u00e0 degli anni cinquanta anche lo stato del Missouri port\u00f2 il tratto 66 che la attraversa a quattro corsie e complet\u00f2 tutte le circonvallazioni. Larga parte delle sezioni realizzate a quattro corsie poi vennero integrate nel sistema delle \"Interstate\" negli anni che seguirono.\nNel 1953 la maggiore modifica fu la realizzazione del \"Turner Turnpike\" in Oklahoma fra Tulsa e Oklahoma City. Questo tratto a pagamento di 144\u00a0km (88 miglia) corre parallelo alla US 66 per la sua intera lunghezza ed evita tutti i centri abitati. Nel 1957 questo tratto fu collegato con il nuovo \"Will Rogers Turnpike\". Questa sezione collega Tulsa a Oklahoma (Missouri) passa ad ovest di Joplinn (Missouri) ancora parallela alla 66 scavalcando le citt\u00e0 del nord-est dell'Oklahoma come l'intero stato del Kansas. Entrambe le \"Turnpike\" furono presto integrate nel progetto delle \"Interstate\" con il nome I-44 assieme al tratto di 66 che circonda Tulsa. \nOriginariamente era previsto che l'ultima parte della US 66 dovesse essere sostituita da \"interstate\" nel Texas, ma come succede molte volte ci furono ricorsi contro la costruzione di nuove autostrade. L'associazione della Route 66 si pose come portavoce di coloro che temevano di vedere una diminuzione dei propri affari con la costruzione delle nuove autostrade. Infatti dato che l'accesso alle \"interstate\" avviene con rampe ed interconnessioni, i viaggiatori non hanno la possibilit\u00e0 di entrare in contatto con le attivit\u00e0 commerciali direttamente. Inizialmente era previsto di permettere, almeno alle catene commerciali pi\u00f9 importanti, di avere spazi commerciali. Con una serie di ricorsi legali questo fu impedito a parte sulle strade a pagamento. Alcune citt\u00e0 del Missouri minacciarono azioni legali, mai portate avanti, se l'amministrazione avesse rimosso i cartelli stradali indicanti il percorso. Alcune attivit\u00e0 erano ben conosciute per il fatto di essere sulla 66 e venne allora avanzata la richiesta di chiamare \"Interstate 66\" il tratto fra San Louis e Oklahoma City, ma anche questa richiesta venne respinta. Nel 1984 anche il tratto attraversante l'Arizona venne cancellato dalle mappe con il completamento della \"Interstate 40\" attraverso Williams (Arizona). Alla fine con la decertificazione da parte della \"American Association of State Highway an Transport\", l'anno seguente la \"US Highway 66\" cess\u00f2 ufficialmente di esistere.\nCon la cancellazione della US 66, non venne creata una sostituta unica. La I-55 ricalca il tratto fra Chicago e San Louis; la I-44 fino a Oklahoma City; la I-40 ne ha preso il tratto pi\u00f9 lungo prendendo il posto della 66 fino a Barstow (California); la I-15 porta fino a San Bernardino ed infine la I-10 porta i viaggiatori attraverso l'area metropolitana di Los Angeles fino a Santa Monica.\nDopo la cancellazione.\nQuando la highway venne dismessa, i vari tronchi della strada vennero trattati in modi molto diversi. Per molte citt\u00e0 divenne un collegamento commerciale con le \"interstate\". Alcuni tratti diventarono strade statali, locali, private od addirittura abbandonate. Pi\u00f9 dell'ottanta percento del tracciato originale e delle varie modifiche possono essere percorsi ancor oggi con un'attenta pianificazione. Alcuni tronchi sono ancora abbastanza ben conservati, incluso quello fra Springfield (Missouri) e Tulsa.\nAlcuni stati hanno tenuto la designazione 66 per parte della highway come strada dello stato. Le Highway 366, 266 e 66 dello stato del Missouri sono tratti originali della 66. La \"Oklahoma State Highway 66\" rimane un percorso gratuito vicino alle \"Turnpike\". Un lungo tratto in Arizona chiamato \"Arizona State Highway 66\" collega Seligman a Kingman. Un pezzo della strada che collega San Bernardino a La Verne, conosciuta come \"Foothill Boulevard\" nella parte orientale di Los Angeles ha preso il nome di \"California State Highway 66\". Molte strade delle varie contee e strade cittadine continuano ad assumere il nome di \"66\".\nRevival.\nNel 1990 vennero fondate due associazioni per la \"Route 66\" in Arizona e Missouri ed altre ne nacquero di l\u00ec a poco. Lo stesso anno lo Stato del Missouri dichiar\u00f2 la \"Route 66\" come \"Strada di interesse storico\". Il primo cartello indicante \"Historic Route 66\" venne installato a Kearnery Street all'incrocio con Glenstone Avenue a Springfield (Missouri) (adesso \u00e8 stato rimpiazzato ed \u00e8 stato spostato vicino a Eureka , Missouri). Altri cartelli, a volte sporadicamente, segnano l'intero tracciato. Una sezione della strada in Arizona \u00e8 stata registrata nel \"National Register of Historic Places\" (Registro nazionale dei luoghi di interesse storico); la \"Arroyo Seco Parkway\" nell'area metropolitana di Los Angeles e Route 66 nel Nuovo Messico sono stati segnalati nel \"National Scenic Byways\" (Strade secondarie di interesse paesaggistico); nel 2005 lo Stato del Missouri ha dichiarato la strada \"State scenic byway\" per tutto il tratto che gli compete. Nelle citt\u00e0 di Rancho Cucamonga, Rialto e San Bernardino (tutte in California) sono stati installati cartelli della US-66 lungo il Foothill Boulevard.\nSoprannomi.\nCon il passare degli anni, la \"U.S. Highway 66\" ha ricevuto molti soprannomi:"}
{"id": "350621", "revid": "1903739", "url": "https://it.wikipedia.org/wiki?curid=350621", "title": "Maggiore et\u00e0", "text": "Per maggiore et\u00e0 si intende, in diritto, e in particolare in diritto civile, l'et\u00e0 alla quale il soggetto acquisisce in linea di principio la capacit\u00e0 di agire, cio\u00e8 la capacit\u00e0 di porre in essere in autonomia contratti e altri negozi giuridicamente validi. Tale capacit\u00e0 \u00e8 distinta dalla mera capacit\u00e0 giuridica, che invece \u00e8 semplicemente la titolarit\u00e0 in astratto di diritti e doveri.\nColui che ha raggiunto la maggiore et\u00e0 viene detto \"maggiorenne\", mentre colui che non l'ha raggiunta, il \"minorenne\", sebbene sia a tutti gli effetti un soggetto di diritto, necessita generalmente dell'assistenza di un maggiorenne per compiere gli atti necessari a esercitare i diritti di cui \u00e8 titolare, fatti salvi i casi in cui i singoli ordinamenti prevedono un'et\u00e0 inferiore, ad esempio per svolgere un'attivit\u00e0 lavorativa o per i cosiddetti diritti esistenziali, oppure per esercitare gli obblighi di custodia, potest\u00e0, tutela o responsabilit\u00e0, a seconda dell'ordinamento, nei confronti dei figli.\nLa legge pu\u00f2 altres\u00ec prevedere l'istituto dell'emancipazione, che consiste nell'attribuzione anticipata della capacit\u00e0 di agire \"de iure\" o \"sub iudice\", sebbene solitamente con alcune limitazioni, al verificarsi di determinate condizioni. In Italia ad esempio il minore \u00e8 emancipato di diritto quando contragga matrimonio oppure quando diventi, in determinate circostanze, amministratore dell'impresa familiare.\nLa disciplina italiana.\nSecondo l'ordinamento italiano, con la maggiore et\u00e0 si acquisisce la capacit\u00e0 di agire, da non confondere con la capacit\u00e0 giuridica, che si acquisisce, invece, direttamente con la nascita. \nI minorenni sono sottoposti, in base alla riforma del diritto di famiglia del 2013, alla responsabilit\u00e0 genitoriale, istituto che ha superato il vecchio regime della \"potest\u00e0\" (sino al 1975 patria potest\u00e0) e che si applica a qualsiasi figlio riconosciuto come tale dalla legge, essendo venuta meno la distinzione tra figli legittimi, figli legittimati, figli naturali riconosciuti e figli adottati. La responsabilit\u00e0 consiste nel diritto-dovere all'educazione, all'istruzione e alla tutela, nonch\u00e9 nella rappresentanza nell'esercizio di diritti reali sui beni di loro propriet\u00e0. Quest'ultima funzione pu\u00f2 essere esercitata da tutori, anche temporanei. Il minore, a partire dalla riforma del 1975, pu\u00f2 ricorrere al giudice tutelare nel caso ritenga che i suoi genitori o tutori non stiano perseguendo i suoi interessi; al minore viene inoltre riconosciuto il diritto a provvedere autonomamente, in ragione delle sue possibilit\u00e0, ai suoi bisogni esistenziali.\nI negozi giuridici posti in essere autonomamente dai minorenni, secondo i pi\u00f9 recenti ordinamenti dottrinali e giurisprudenziali, non sono annullabili se relativi all'esercizio di bisogni esistenziali (come per esempio l'iscrizione a un partito, a un'associazione, a un certo indirizzo di studi piuttosto che un altro dopo l'istruzione obbligatoria); sono annullabili, ma non nulli, invece, i contratti.\nPer assumere la responsabilit\u00e0 genitoriale \u00e8 necessario aver compiuto 14 anni di et\u00e0, laddove per la vecchia potest\u00e0 ne occorrevano 16. Anche i minorenni non emancipati hanno la responsabilit\u00e0 genitoriale sui propri figli, se riconosciuti; con il matrimonio possono ottenere l'emancipazione e quindi la capacit\u00e0 di agire, seppur limitata. In altri sistemi giuridici l'emancipazione pu\u00f2 essere disposta in sede giurisdizionale su richiesta del minore. Va precisato che il concetto di maggiore et\u00e0 ha natura squisitamente privatistica.\nIl codice penale italiano prevede il perdono giudiziale e riduzioni di pena per soggetti minori di 18 anni e la non imputabilit\u00e0 di soggetti minori di 14 anni. Per il diritto penale \u00e8 infatti rilevante la capacit\u00e0 di intendere e di volere, non la capacit\u00e0 di agire (cio\u00e8 contrarre). Tuttavia, i minorenni che commettono reati vengono giudicati dai tribunali per i minorenni e scontano le eventuali pene detentive, se rese esecutive prima del compimento dei 21 anni, in appositi penitenziari. Se il rinvio a giudizio avviene successivamente al compimento dei 25 anni, il processo si celebra dinanzi al giudice ordinario. Il tribunale dei minorenni \u00e8 anche competente per l'affidamento dei figli in caso di separazione legale dei genitori, colpa, incapacit\u00e0 o altra ragione, per l'affido familiare e per l'adozione di minorenni. Per l'affidamento e l'adozione il parere del minore che abbia compiuto 12 anni \u00e8 vincolante.\nL'articolo 48 della Costituzione attribuisce il diritto di voto ai cittadini maggiorenni, ma secondo alcuni giuristi l'abbassamento dell'et\u00e0 minima per l'elettorato attivo, ma anche passivo, nei consigli degli enti locali disposto con legge ordinaria sarebbe compatibile con il disposto costituzionale.\nInfine, \u00e8 un puro caso se l'et\u00e0 minima per il conseguimento della patente di guida europea di categoria B in Italia coincida con la maggiore et\u00e0: per il conseguimento della patente di categoria A1 bastano 16 anni, mentre per categorie superiori ne sono necessari da 21 a 24.\nNella legge mosaica.\nIl Bar mitzvah segna l'ingresso del giovane maschio nella Sinagoga ebraica. La legge mosaica riservava agli Israeliti maggiori di venti anni l'obbligo di partecipare alle battaglie del popolo d'Israele (). \nDai venti ai sessanta di et\u00e0 vigeva un medesimo obbligo di registrarsi nel censimento periodico, e un'identica quantificazione dell'offerta in oro e argento per l'edificazione e cura del santuario di Dio () ovvero il prezzo del riscatto personale che doveva essere corrisposto al sommo sacerdote per essere manlevato da un voto al Signore (). \nNel Pentateuco, venti anni era quindi l'et\u00e0 che segnava l'ingresso del singolo individuo nel pieno godimento dei diritti e dei doveri di ogni israelita, sia rispetto all'ordine naturale con gli altri figli di Abramo che rispetto all'ordine divino e al suo sistema di diritti e obbligazioni amministrati dal Sommo Sacerdote. Tale limite di et\u00e0 pu\u00f2 essere assimilato ai diritti e agli obblighi civici e religiosi propri delle nazioni moderne."}
{"id": "350629", "revid": "1318658", "url": "https://it.wikipedia.org/wiki?curid=350629", "title": "Citt\u00e0 dell'Alaska", "text": "Lista delle citt\u00e0 dell'Alaska, comprendente comuni (\"city\") e census-designated place (CDP) dello Stato dell'Alaska.\nI dati sono dell'USCB riferiti ad una stima del 01-07-2006 (tranne i CDP riferiti al censimento del 2000)."}
{"id": "350632", "revid": "1504506", "url": "https://it.wikipedia.org/wiki?curid=350632", "title": "Plasticit\u00e0 (fisica)", "text": "In fisica e nella scienza dei materiali la plasticit\u00e0 \u00e8 la capacit\u00e0 di un solido di subire grandi cambiamenti irreversibili di forma in risposta alle forze applicate. Esempi di materiali che esibiscono un comportamento plastico sono l'argilla e l'acciaio quando viene superato il limite di elasticit\u00e0.\nMateriali duttili.\nPer molti metalli, bassi livelli di carico applicati ad un campione di materiale determinano in questo un comportamento elastico: ad ogni incremento del carico corrisponde un aumento proporzionale della deformazione e, quando il carico viene rimosso, il campione ritorna esattamente alla sua configurazione originaria. Tuttavia, una volta che il carico eccede una certa soglia di resistenza (tensione di snervamento), la deformazione aumenta pi\u00f9 sensibilmente rispetto al regime elastico e, rimuovendo il carico, una parte di questa continua a permanere sul campione scarico: \u00e8 quello che definisce il comportamento plastico di un materiale. La fase di passaggio tra deformazione elastica e plastica \u00e8 chiamata snervamento. La fase di snervamento \u00e8 seguita tipicamente da una fase di incrudimento che porta alla rottura del materiale.\nLe tre fasi descritte (elastica, snervamento ed incrudimento) sono pressoch\u00e9 sempre presenti nel comportamento di tutti i materiali, ma possono avere diversa estensione. In alcuni casi la fase di snervamento \u00e8 molto estesa formula_1: si parla in tal caso di \"materiali duttili \"(acciaio dolce, rame, alluminio, ecc.). In altri lo snervamento pu\u00f2 mancare del tutto: si parla di \"materiali incruditi \" (acciaio ad alta resistenza, ecc.). In altri ancora, anche la fase di incrudimento \u00e8 molto ridotta e la fase elastica \u00e8 seguita immediatamente dalla rottura: si parla in tal caso di \"materiali fragili \"(vetro, roccia, ecc.).\nI materiali duttili sono pertanto quei materiali dove il fenomeno della plasticit\u00e0 acquista maggiore rilevanza, potendo questi sopportare grandi deformazioni prima che possano insorgere fenomeni di rottura. In particolare, si parla di comportamento \"plastico perfetto\" quando, nello snervamento, i materiali esibiscono grandi deformazioni plastiche irreversibili senza incrementi dello stato di sollecitazione.\nIl fenomeno della plasticit\u00e0 \u00e8 influenzato sia dalla temperatura che dalla velocit\u00e0 di applicazione dei carichi: bassi valori della temperatura (ed elevate velocit\u00e0 di deformazione) tendono a ridurre l'entit\u00e0 dei fenomeni plastici, mentre valori alti di temperatura (e deformazioni lente) tendono ad accentuare la presenza di tali fenomeni.\nOrigine del fenomeno.\nLa plasticit\u00e0, e quindi lo snervamento, sono rappresentativi, a livello macroscopico, di fenomeni che trovano spiegazione a livello microscopico, sulla scala dell'organizzazione molecolare del materiale. Nei materiali metallici, la plasticit\u00e0 pu\u00f2 essere spiegata sulla base di modificazioni irreversibili del loro reticolo cristallino, cio\u00e8 in termini della teoria delle dislocazioni (a tale conclusione pervennero contemporaneamente gi\u00e0 nel 1934 gli studiosi Egon Orowan, Michael Polanyi e Geoffrey Ingram Taylor).\nIn altri materiali, come i polimeri, il comportamento plastico non pu\u00f2 essere spiegato con la suddetta teoria delle dislocazioni, in quanto mancano di una regolarit\u00e0 di struttura molecolare (la struttura cristallina). In tal caso, la plasticit\u00e0 \u00e8 spiegata come un effetto della sollecitazione che induce una regolarit\u00e0, orientata secondo la sollecitazione, nel caos delle catene molecolari del polimero.\nModelli matematici di plasticit\u00e0.\nIl problema del comportamento nonlineare dei materiali (e delle strutture) era presente fin dai primordi della Meccanica, gi\u00e0 ai tempi di Leonardo e Galileo. Tuttavia lo sviluppo di una moderna teoria matematica della plasticit\u00e0 ha incontrato in passato notevoli difficolt\u00e0 a causa della complessit\u00e0 del fenomeno da rappresentare. Tale complessit\u00e0 \u00e8 dovuta sia al carattere irreversibile del fenomeno plastico, sia al suo carattere anolonomo, nel senso che la deformazione finale raggiunta dipende non solo dal valore finale del carico, ma anche dal percorso di carico, cio\u00e8 dalla storia passata della modalit\u00e0 di applicazione del carico stesso.\nI primi studi moderni sul comportamento elasto-plastico delle strutture risalgono alla seconda met\u00e0 del XIX secolo. Fra gli autori pi\u00f9 importanti in questa fase si ricordano Tresca, S. Venant e Levy. Un nuovo sviluppo della teoria si \u00e8 avuto poi agli inizi del XX secolo, in special modo ad opera di von Mises e von Karman.\nAttorno al 1940 \u00e8 stata sviluppata, particolarmente ad opera della scuola russa di Nadai ed Iliushin, una teoria della plasticit\u00e0 in termini finiti nota come \"deformation theory\". Tale teoria si basa essenzialmente sull'assunzione di un legame tra tensioni formula_2 e deformazioni formula_3 in termini globali del tipo\nformula_4\ne riferendosi essenzialmente a processi di carico che non comportino ritorni in fase elastica di parti della struttura precedentemente plasticizzate. In tal modo il problema elasto-plastico veniva trattato come una sorta di problema elastico nonlineare.\nPi\u00f9 recentemente una teoria diversa si \u00e8 imposta nel panorama degli studi meccanici della plasticit\u00e0. Essa, nota come \"Flow theory\" o \"Teoria incrementale della plasticit\u00e0\", \u00e8 essenzialmente legata ai nomi di Melan, Prager (1930-40), Hodge, Hill, Drucker, Budiansky, Koiter (1950-60), Maier, Mandel (1960-70). Tale teoria riflette un punto di vista incrementale, studia cio\u00e8 le relazioni tra gli incrementi infinitesimi di carico formula_5 e i corrispondenti incrementi della soluzione in termini di tensioni, deformazioni e spostamenti formula_6, nota la situazione preesistente in termini di carico, deformazioni e tensioni. Tale approccio si \u00e8 rivelato pi\u00f9 significativo ed efficace nel cogliere la natura anolonoma del comportamento elasto-plastico.\nMateriali martensitici.\nAlcuni materiali, specialmente quelli predisposti a subire transizioni martensitiche, si deformano in modi che non sono descrivibili in termini delle teorie classiche della plasticit\u00e0 e dell'elasticit\u00e0. Uno tra gli esempi pi\u00f9 noti \u00e8 il nitinol, che presenta pseudoelasticit\u00e0: le sue deformazioni sono reversibili nel quadro meccanico, ma irreversibili in termini termodinamici."}
{"id": "350633", "revid": "21880", "url": "https://it.wikipedia.org/wiki?curid=350633", "title": "Reidi", "text": ""}
{"id": "350635", "revid": "1610933", "url": "https://it.wikipedia.org/wiki?curid=350635", "title": "Cincia", "text": ""}
{"id": "350636", "revid": "1494169", "url": "https://it.wikipedia.org/wiki?curid=350636", "title": "Reido", "text": ""}
{"id": "350648", "revid": "1318658", "url": "https://it.wikipedia.org/wiki?curid=350648", "title": "Citt\u00e0 dell'Arizona", "text": "Lista delle citt\u00e0 dell'Arizona, Stati Uniti d'America, comprendente tutti i comuni dello Stato (\"city\", \"village\", \"township\" e \"charter township\").\nI dati sono dell'USCB riferiti al censimento del 2010."}
{"id": "350649", "revid": "599013", "url": "https://it.wikipedia.org/wiki?curid=350649", "title": "Cbt", "text": ""}
{"id": "350650", "revid": "125973591", "url": "https://it.wikipedia.org/wiki?curid=350650", "title": "Fear Factory", "text": "I Fear Factory sono un gruppo musicale industrial metal statunitense, formatosi a Los Angeles nel 1989.\nGeneralmente vengono etichettati come band industrial metal, data la presenza di suoni elettronici e campionati nella loro musica. Tuttavia, la loro musica presenta un'originalit\u00e0 stilistica che consiste nel miscelare l'industrial con il thrash e il death metal.\nPeculiarit\u00e0 della loro musica sono i riff di chitarra violenti e l'assenza di assoli, giri di basso semplici e distorti, voce growl alternata ad un cantato melodico e batteria caratterizzata da intricate parti di doppia cassa, il tutto condito da suoni campionati e sintetizzatori. Questo stile musicale adottato dalla band ha influenzato notevolmente il \"sound\" di molti gruppi pi\u00f9 moderni e in particolare quello di buona parte dei gruppi nu metal.\nI testi delle loro canzoni trattano principalmente la tecnologia (in particolare il rapporto tra l'uomo e la macchina), l'astio verso la religione e i problemi della societ\u00e0 odierna.\nBiografia.\nI Fear Factory si formarono con il nome di \"Ulceration\" nel 1989 a Los Angeles, California, grazie al chitarrista Dino Cazares ed al batterista Raymond Herrera. Il nome Ulceration fu abbandonato senza una ragione reale, se non quella che il cantante Burton C. Bell e gli altri membri della band volevano un nome migliore per il gruppo. Nel 1990 venne adottato il nome Fear Factory.\nIl sound della band fu un'idea molto originale per quegli anni. Unirono i suoni elettronici dell'industrial metal con il sound seminale del thrash metal e del death metal, dando cos\u00ec vita al loro debutto discografico con \"Soul of a New Machine\" (1992).\nL'album non ebbe per\u00f2 un buon successo. Tale risultato, comunque, non scoraggi\u00f2 il gruppo: i Fear Factory si buttarono a capofitto in due tour, uno in giro per gli Stati Uniti con Biohazard e Sick of It All ed uno attraverso l'Europa con i Brutal Truth. \u00c8 importante far notare come solamente \"Soul of a New Machine\" proponesse stilemi propri del death metal perch\u00e9, dalle produzioni successive, il gruppo fece una radicale e generale diversificazione del suo sound.\nL'anno successivo ingaggiarono Rhys Fulber per remixare i brani, dando vita a \"Fear Is the Mindkiller\" (1993). Nel 1994 il bassista Andrew Shives fu costretto ad abbandonare il gruppo e, nello stesso anno, il belga Christian Olde Wolbers, anche lui bassista, incontr\u00f2 la band durante un viaggio a Los Angeles; Wolbers accett\u00f2 di aiutare i Fear Factory nella realizzazione del loro successivo lavoro \"Demanufacture\" (1995), destinato a diventare il loro maggior successo, considerato uno dei dischi pi\u00f9 innovativi e caratteristici della storia dell'heavy metal.\nI Fear Factory passarono gli anni successivi in tour con band come Black Sabbath, Megadeth, Iron Maiden e parteciparono alle edizioni '96 e '97 dell'Ozzfest. Sempre nel 1997 realizzarono un nuovo lavoro discografico, dal titolo \"Remanufacture - Cloning Technology\", che raccolse i remix, fatti da DJ come DJ Dano o Junkie XL, dei brani del precedente lavoro, \"Demanufacture\", dimostrando il loro interesse per altri generi lontani dal metal, come techno hardcore, synth pop e drum and bass.\nL'anno successivo i Fear Factory sfornarono un nuovo album, composto, questa volta, da soli pezzi inediti; il disco fu intitolato \"Obsolete\" e present\u00f2 una maggiore sperimentazione con diversi generi musicali. Al nuovo lavoro segu\u00ec un nuovo tour, effettuato con Slayer e Rammstein, pi\u00f9 una nuova partecipazione all'Ozzfest '99, dove rimpiazzarono, all'ultimo minuto, l'assenza dei Judas Priest. Con il concept album \"Obsolete\" i Fear Factory continuano ad esplorare l'idea \"dell'uomo contro la macchina\", e proprio su questa falsariga, il leader e cantante del gruppo Burton C. Bell, ha spiegato:\nIl gruppo cominci\u00f2 a collezionare successi nelle classifiche internazionali. Mentre \"Soul of a New Machine\" non riscosse grande successo, \"Demanufacture\" entr\u00f2 nella top ten della \"Billboard Heatseekers charts\" e \"Remanufacture\" entr\u00f2 nell classifica dei 200 album pi\u00f9 venduti. \"Obsolete\" riusc\u00ec ad entrare nella charts dei 100 album pi\u00f9 venduti e, nel 2001, il successivo album \"Digimortal\" entr\u00f2 addirittura nella top 40 statunitense, nella top 20 canadese e nella top 50 australiana.\nIn seguito a problemi personali con altri componenti della band, nel marzo 2002 Bell annunci\u00f2 la sua uscita, causando il successivo scioglimento del gruppo.\nNel corso dello stesso anno, Bell ed Herrera riformarono i Fear Factory senza il chitarrista e cofondatore Dino Cazares e Christian Olde Wolbers (in passato bassista della band) prese il suo posto; Byron Stroud (membro di Strapping Young Lad e Zimmer's Hole) fu scelto come nuovo bassista.\nLa nuova formazione realizz\u00f2 \"Archetype\" nel 2004 per la Liquid 8 Records del Minnesota e, nel 2005, \"Transgression\".\nIl 7 aprile 2009, Bell e Cazares annunciarono la loro ritrovata amicizia e diedero vita ad un nuovo progetto in cui sarebbero stati coinvolti anche il bassista Byron Stroud (Strapping Young Lad e Zimmers Hole) ed il batterista Gene Hoglan (Dark Angel, Death e Strapping Young Lad). Il 28 dello stesso mese venne rivelato che il progetto era una nuova incarnazione dei Fear Factory con l'esclusione dei membri storici Herrera e Olde Wolbers. Pare comunque che Herrera abbia avviato una causa legale per l'utilizzo del nome \"Fear Factory\", cosa che avrebbe costretto i \"nuovi\" FF ad annullare molte date in giro per l'Europa e l'Oceania nell'estate 2009. Il gruppo ha comunque detto che le date sono state cancellate per finire di scrivere e registrare il nuovo album.\nViene cos\u00ec annunciato il nuovo album \"Mechanize\", uscito il 5 febbraio 2010 in Europa per AFM Records; il 9 novembre 2009 viene trasmesso in streaming il primo singolo \"Powershifter\"\nIl 17 dicembre la band annuncia di aver affidato ai registi Ian McFarland e Mike Pecci, coadiuvati dal produttore Ryan Kohler, la realizzazione del nuovo videoclip \"Fear Campaign\", dal nuovo album \"Mechanize\".\nNel 2012 il gruppo subisce un doppio cambio di lineup con la partenza di Byron Stroud, ora impegnato con i 3 Inches of Blood, e di Gene Hoglan a causa dei numerosi impegni con altri progetti. I due sono stati sostituiti rispettivamente dal bassista Matt DeVries (ex Chimaira e Six Feet Under) e dal batterista Mike Heller (Malignancy e System Divide).\nIl 5 giugno 2012 la band pubblica il suo nuovo album \"The Industrialist\", attraverso la AFM Records per l'Europa e la Candlelight Records per gli Stati Uniti.\nIl 1\u00ba maggio 2015 \u00e8 stato reso noto che il bassista Tony Campos (appena uscito dai Soulfly) sarebbe entrato nella band, prendendo il posto di Matt DeVries. Quello stesso mese la band annuncia il nuovo album, \"Genexus\", la cui uscita \u00e8 prevista per il 7 agosto 2015.\nStile musicale.\nIl primo demo presentato dal gruppo riportava alla mente le sonorit\u00e0 di alcuni importanti gruppi death metal e grindcore della scena britannica, come Napalm Death e Godflesh, che influenzarono anche la successiva evoluzione musicale della band.\nIronicamente la voce di Justin Broadrick \u00e8 simile a quella di Burton C. Bell, nonostante il cantante dei Fear Factory non sviluppi la propria vocalit\u00e0 solo con il growl ma sappia sapientemente alternare vocalizzi melodici e sonorit\u00e0 ruvide. Proprio questa particolare metodologia di canto verr\u00e0 adoperata da altri artisti della scena metal, come Robb Flynn dei Machine Head, Peter T\u00e4gtgren degli Hypocrisy, Anders Frid\u00e9n degli In Flames, Jonathan Davis dei Korn e Corey Taylor degli Slipknot.\nOltre al tradizionale death metal, la struttura e la sonorit\u00e0 dei brani si spost\u00f2 verso tendenze groove metal, non cos\u00ec lontane dallo stile dei Sepultura del 1996 (anno di realizzazione di \"Roots\", il loro maggiore successo commerciale). Questa nuova tendenza fece prendere al gruppo una nuova direzione che, per lo pi\u00f9, puntava verso le sonorit\u00e0 groove metal; sonorit\u00e0 che sono state abbandonate negli ultimi lavori. \"Archetype\" mostra evidenti influssi alternative metal mentre \"Transgression\" ripropone gran parte del vecchio sound in stile \"Demanufacture\". La componente \"demanufacturiana\" \u00e8 ancora pi\u00f9 accentuata su \"Mechanize\".\nPer molti versi, la componente Industrial metal non \u00e8 poi cos\u00ec permeante nel sound complessivo del gruppo; i Ministry rappresentano con maggiore forza questo genere musicale, mentre i Fear Factory conservano ancora una forte vena extreme metal che non permette di classificarli totalmente all'interno della scena industrial."}
{"id": "350651", "revid": "48439", "url": "https://it.wikipedia.org/wiki?curid=350651", "title": "ECAC", "text": ""}
{"id": "350652", "revid": "38120", "url": "https://it.wikipedia.org/wiki?curid=350652", "title": "Fenice nera", "text": ""}
{"id": "350654", "revid": "599013", "url": "https://it.wikipedia.org/wiki?curid=350654", "title": "Jaa", "text": ""}
{"id": "350655", "revid": "12094", "url": "https://it.wikipedia.org/wiki?curid=350655", "title": "Metodo dei moltiplicatori", "text": ""}
{"id": "350656", "revid": "1318658", "url": "https://it.wikipedia.org/wiki?curid=350656", "title": "Metodo di Lagrange", "text": "In matematica, per metodo di Lagrange ci si pu\u00f2 riferire a:"}
{"id": "350659", "revid": "1982", "url": "https://it.wikipedia.org/wiki?curid=350659", "title": "Arte tardoantica", "text": "Larte tardoantica \u00e8 la produzione artistica durante la tarda antichit\u00e0, ovvero il periodo che grossomodo va dal III al VI secolo. In questo periodo si registr\u00f2 una profonda trasformazione politica, sociale, culturale ed artistica, che condusse dall'antichit\u00e0 al medioevo. Anche l'arte ne usc\u00ec profondamente trasformata, conseguendo una rottura definitiva con la tradizione naturalista dell'arte greca e dando origine, alla fine di un lungo processo, alle nuove civilt\u00e0 bizantina e carolingia.\nPeriodizzazione.\nLa periodizzazione indicativa del periodo dell'arte tardoantica non \u00e8 unanimemente accettata. Il termine di inizio si pu\u00f2 porre tra il III e IV secolo (anarchia militare dopo Commodo, ascesa al potere di Diocleziano o di Costantino), per terminare convenzionalmente nel corso del VI secolo, prima o dopo le guerre gotiche e in ogni caso non oltre l'invasione dei Longobardi in Italia (568).\nStabilire un anno esatto di inizio e di fine, per quanto didatticamente corretto, non ha molto senso per i fenomeni artistici antichi, che comunque sono legati a tendenze che si sviluppano in tempi di almeno media durata.\nStoria degli studi.\nL'arte tardoantica fu un momento di rottura rispetto alla precedente tradizione, con lo sviluppo di un nuovo linguaggio e di nuove concezioni che fino ad allora erano state relegate (con qualche eccezione) ai settori dell'arte plebea e provinciale romana, cio\u00e8 l'arte praticata dalle classi inferiori o periferiche dell'Impero.\nMolta presa ha avuto nella storia degli studi (e della percezione in generale di questo periodo) il concetto di \"decadenza\". In realt\u00e0 questo giudizio negativo era legato a una percezione del valore dei prodotti artistici che contrapponeva le opere dell'antichit\u00e0 classica (\"pure, perfette, apparentemente create senza sforzo\") a quelle dopo la rottura (\"dure, contorte, talvolta grossolane\"), sottintendendo un declino di tutte le capacit\u00e0 tecniche e creative. In realt\u00e0 la percezione di decadenza, nata nel Rinascimento, fu un fenomeno molto soggettivo: per gli umanisti del Quattrocento era iniziata con la fine dell'Impero, per gli accademici del neoclassicismo era iniziata con la morte di Alessandro Magno e la fine dell'arte greca classica (fine del IV secolo a.C.), comprendendo quindi anche quell'arte romana che aveva fatto da ispirazione per gli artisti rinascimentali.\nLo storicismo ottocentesco fu il primo a guardare allo svolgersi e all'articolarsi della sequenza storica nel suo insieme. A superare il modello settecentesco negli studi di storia dell'arte furono Franz Wickhoff e Alois Riegl, i due fondatori della Scuola viennese di storia dell'arte che, tra il 1895 e il 1901, per primi elaborarono la teoria del cambio di gusto (\"Kunstwollen\") contrapposta a quella della \"decadenza\". Secondo loro ci\u00f2 che avvenne fu un passaggio da un'arte basata su una concezione plastica a una con una concezione pittorica, da valori tattili a valori ottici, da una visione ravvicinata a una a distanza. In questa prima rivalutazione l'arte romana e in particolare quella del basso impero era stata alla base dei nuovi \"schemi\" iconografici trasmessi all'arte bizantina e a quella medievale, preparando il terreno al trapasso tra la civilt\u00e0 artistica antica e quella dell'et\u00e0 di mezzo.\nNei decenni successivi \u00e8 stato superato anche il modello del \"cambio di gusto\". Ranuccio Bianchi Bandinelli ha dimostrato come il linguaggio tardoantico fosse nato da fattori ben pi\u00f9 complessi e stratificati che non una \"moda\" o un fenomeno intellettualistico. In questo inquadramento storico diventa evidente che i modi dell'arte classica sarebbero stati del tutto inappropriati al contenuto di questa et\u00e0, che ha quindi prodotto una forma artistica collimante coi suoi modi di sentire: perci\u00f2 la forma tardoantica ha piena validit\u00e0 come espressione del proprio tempo. Ne \u00e8 indice anche l'uso residuo degli schemi classici in una esangue produzione convenzionale e aristocratica, legata soprattutto all'artigianato artistico ed alla suppellettile preziosa, che la vecchia critica artistica segu\u00ec per l'esposizione storica, tralasciando come \"secondaria\" e \"decadente\" la reale espressione artistica dei tempi ormai mutati e dei nuovi rapporti tra gli uomini.\nCause della rottura.\nL'abbandono della forma ellenistica, con le sue eleganze, il corretto e spontaneo rapporto anatomico nelle figure umane, non fu causato esclusivamente dalle invasioni barbariche e dall'affermarsi del Cristianesimo coi suoi nuovi valori sociali, come si teorizzava fino alla prima met\u00e0 del Novecento. La rottura avvenne, in realt\u00e0, per un insieme di cause, interne ed esterne, pi\u00f9 complesso e fu innescata innanzitutto (ben prima delle invasioni e del successo dei cristiani) dall'instabilit\u00e0 istituzionale di quella \"fictio iuris\" che era la Repubblica romana durante l'impero (di fatto monarchico), originando una serie di molteplici e sempre pi\u00f9 complesse contraddizioni che portarono a ondate successive di crisi. Gli attriti tra l'autorit\u00e0 fittizia del Senato e l'autorit\u00e0 effettiva del comandante imperiale (cio\u00e8 dotato di impero, di facolt\u00e0 di comandare l'esercito) portavano lo Stato sull'orlo di una crisi ad ogni successione, nonostante i vari espedienti adottati fin dall'epoca di Augusto, dalle adozioni alle designazioni.\nLa rottura degli equilibri politici fece s\u00ec che pi\u00f9 grave fosse la crisi negli scontri tra le legioni stanziate sui confini e i gruppi etnici che vi premevano (pare ormai appurato un effetto \"domino\" in quelle popolazioni, dovuto a un peggioramento climatico, che raffredd\u00f2 l'ambiente e inarid\u00ec i pascoli). Questo disequilibrio tra le forze in campo nelle campagne belliche sbilanci\u00f2 il rapporto tra spese militari e bilancio dello Stato, che rese necessaria la svalutazione della moneta (dalla lega argentea del 97% a poco pi\u00f9 del 5% nel 260) che port\u00f2 una travolgente inflazione e rese la pressione tributaria insostenibile, soprattutto nelle province. Sommando le varie cause, nello stadio terminale della crisi, si giunse a una paralisi quasi totale dei commerci.\nA tutto questo vanno aggiunte le confische di terreni a beneficio dei barbari acquartierati stabilmente a difendere i confini dell'impero, con pesanti contraccolpi sulla classe rurale e sulla media borghesia provinciale: in un contesto del genere ogni nuova richiesta da Roma appariva come un nuovo marchio di soggezione e la presenza dei barbari veniva ormai vista come una liberazione.\nGli imperatori romani, naturalmente, cercarono di arginare la crisi, riuscendo, talvolta, anche a invertire temporaneamente la rotta che portava inesorabilmente verso la disgregazione dell'Impero. Settimio Severo (193-211) promosse alcune riforme accompagnate a tendenze monarchiche assolute, che non solo non seppero contrastare la crisi, ma accentuarono la rottura col passato; neppure Gallieno raccolse i frutti sperati dalle sue iniziative; solo con Diocleziano, grazie alla radicale riorganizzazione amministrativa, militare e fiscale e grazie a una nuova politica verso i barbari si arriv\u00f2 a una stabilizzazione, anche se la societ\u00e0 e lo Stato che uscivano dalla crisi erano, ormai, profondamente cambiati. L'ultimo esperimento, come sistema di successione imperiale, fu la tetrarchia, peraltro, fallito anch'esso, prima di arrivare al semplice principio di ereditariet\u00e0 con Costantino. Alla fine, il senato, espressione dell'aristocrazia romana tradizionale, usc\u00ec esautorato di qualsiasi potere, se non formale, con le strutture statali ormai in mano alla borghesia rurale italica e provinciale, dalla quale uscivano militari professionisti e perfino gli stessi imperatori. Un tale sovvertimento sociale ed economico produsse incertezza nel futuro, angoscia, disperazione, ma anche senso di rivolta, attesa di un mutamento per talune classi, mentre per altre desiderio di evasione, di isolamento, di fuga dalla realt\u00e0 tramite l'astrazione nel pensiero metafisico, irrazionale. La crisi spirituale, che si riflette profondamente nella produzione artistica, ebbe tre correnti principali: \nCaratteristiche.\nLa maniera tardoantica non rappresent\u00f2 realmente una novit\u00e0, ma si svilupp\u00f2 abbastanza linearmente dal filone dell'arte plebea e provinciale romana, cio\u00e8 l'arte praticata dalle classi inferiori o periferiche dell'Impero. In concorso con particolari condizioni storiche che videro l'ascesa al potere di personaggi provenienti sempre pi\u00f9 frequentemente dalle province e con l'innesto su queste esperienze delle concezioni barbariche, si arriv\u00f2 a un totale superamento della maniera ellenistica, che, comunque, ormai, all'epoca di Diocleziano o Costantino era svuotata del suo contenuto originario. All'inizio del III secolo il graduale allontanamento dagli stilemi dell'arte greca (leggi della prospettiva, del colore, delle proporzioni, dell'equilibrio organico naturalistico e della coesione formale delle figure) coincise con un abbandono vero e proprio, realizzatosi nel giro di poco meno di cento anni. Sicuramente pesarono nella svolta la situazione politica, economica e sociale, che nei momenti di difficolt\u00e0 portava le persone al bisogno di evasione e distacco, concretizzatosi nello slittamento verso l'irrazionale, come confermato anche dalle nuove forme di spiritualit\u00e0 che si diffusero in quel periodo. A ci\u00f2 va aggiunta la scalata al potere di nuove classi legate all'esercito e alle province rurali, che non si riconoscevano nelle manifestazioni artistiche della vecchia aristocrazia senatoria.\nLa nuova arte dominante comport\u00f2 autentiche rivoluzioni:\nIl filone popolaresco dell'arte fu anche quello che per primo recep\u00ec un contenuto cristiano. Cristianesimo e invasioni barbariche non furono altro che due degli elementi che contribuitrono a dare all'arte la sua nuova fisionomia, ma nessuno dei due fu determinante.\nFu proprio quest'originalit\u00e0 che caus\u00f2 l'inevitabile superamento di un modo di fare arte (quello greco-ellenistico) ormai stanco, retorico, indebolito da \"revival\" e imitazioni.\nIII secolo.\nL'arte della Tarda Antichit\u00e0 si fonda su quella del III secolo, periodo di crisi tanto profonda, che port\u00f2 alla rottura dell'identit\u00e0 culturale, militare, amministrativa, spirituale ed artistica dell'Impero Romano. \nIl periodo considerato \u00e8 compreso tra la morte di Commodo, avvenuta il 31 dicembre 192, e l'ingresso di Costantino a Roma, il 29 ottobre 312. Tale periodo viene diviso in tre parti:\nDiocleziano fu costretto a creare un nuovo sistema per assicurare la stabilit\u00e0 del potere e la sicurezza della successione imperiale. Pertanto, egli pens\u00f2 ad un gruppo di quattro persone, che per adozione e per matrimonio, formassero una famiglia imperiale: i due Augusti, possessori del potere supremo, uno per la parte orientale ed uno per la parte occidentale dell'Impero, affiancati dai due Cesari, imperatori pi\u00f9 giovani, subordinati agli Augusti e destinati alla successione.\nDurante il periodo degli imperatori-soldato le armate si trovavano generalmente in rivolta: i comandanti proclamati imperatori dai soldati erano in guerra tra di loro e trascuravano la difesa dei confini. Mancava un'autorit\u00e0 centrale. La situazione s'aggrav\u00f2 per l'agitazione dei barbari, specialmente i Germani e i Persiani, che avevano iniziato l'invasione dei territori dell'Impero e, a causa dell'anarchia militare, il \"limes\" sub\u00ec una contrazione in Europa, in Asia e in Africa. La guerra civile, le invasioni barbariche e, infine, la peste contribuirono allo spopolamento delle province. L'insicurezza dei traffici e le difficolt\u00e0 del commercio causarono la svalutazione monetaria ed una regressione della produzione. Le fortune private erano in gran parte compromesse, serpeggiava il malcontento: in 50 anni tutta la societ\u00e0 romana si era trasformata.\nLa crisi morale che accompagna la crisi politica ed economica non \u00e8 meno grave. Gli avvenimenti del III secolo hanno profondamente cambiato i costumi. I disordini e le difficolt\u00e0 della vita materiale hanno determinato una decadenza della vita intellettuale. Allo stesso modo nel campo religioso il disordine ha contribuito alla crisi morale. I cristiani e i pagani che tentavano di trovare nella vita religiosa una forza contro il malessere dell'epoca erano in lotta fra di loro.\nI pagani cercavano una ragion d'essere per i loro dei, antichi e moderni. Per dare a questi numerosi dei una certa coerenza Aureliano favor\u00ec il culto del Sole come se si trattasse di una divinit\u00e0 superiore alle altre. Tale idea di un dio superiore, che si manifesta attraverso il Sole, era ancora viva sotto Costantino. Rendendosi conto della profonda frattura religiosa, gli imperatori perseguitarono i cristiani con maggior rigore che i loro predecessori. Particolarmente severe furono le persecuzioni di Decio e di Valeriano alla met\u00e0 del secolo. Interrottesi nel 260 con Gallieno, esse furono riprese da Diocleziano.\nInfine, in collaborazione con Licinio, Costantino assicur\u00f2 la vittoria al Cristianesimo in tutto l'Impero. Diocleziano era arrivato ad assumere il potere con lo spirito e il temperamento di un riformatore. Assistito dagli altri membri della Tetrarchia e poi con la successione di Costantino, egli era riuscito a creare un nuovo stato. Dopo un trentennio di regime rigoroso lo stato presentava un assetto ben diverso da quello del III secolo.\nSarcofagi.\nLo studio dell'arte del III secolo presenta delle difficolt\u00e0 causate dalla mancanza di monumenti datati. La produzione considerevole di ritratti e di sarcofagi del III secolo, nel cinquantennio che va dal 235 al 285, mostra una tale differenza di stili che non \u00e8 possibile riconoscere uno sviluppo continuo. I sarcofagi del III secolo, date le considerevoli dimensioni e la decorazione scultorea, particolarmente curata, erano destinati a trovare posto nei mausolei. A parte i sarcofagi eseguiti da officine locali, i Romani si sono serviti di sarcofagi importati dall'Africa e dall'Asia Minore.\nNella seconda met\u00e0 del III secolo cessa l'importazione dell'Attica e dell'Asia Minore. Gli studi del Rodenwaldt hanno potuto stabilire un certo ordine nella successione cronologica dei vari sarcofagi. Agli inizi del III secolo si collocano i grandi sarcofagi con scene di battaglia eseguiti probabilmente per gli anziani generali di Marco Aurelio. L'esemplare pi\u00f9 significativo \u00e8 il sarcofago scoperto nel 1931 presso il quartiere Portonaccio a Via delle Cave di Pietralata, databile verso il 190-200.\nSarcofagi con scene di caccia.\nIl sarcofago con scena di caccia di Palazzo Mattei, noto come Mattei I, ricorda quello di New York per la composizione e l'esecuzione delle figure, ma denota l'attivit\u00e0 di un'altra officina. Il rilievo \u00e8 pi\u00f9 aggettante e il gusto pi\u00f9 classicistico. Il soggetto \u00e8 nettamente romano: rappresenta il coraggio del cittadino romano, personificazione della \"virtus\". Partendo dal Mattei I, il Rodenwaldt ha suddiviso i sarcofagi del periodo 220-270 come segue.\nIl sarcofago Mattei I, il pi\u00f9 antico esemplare con scena di caccia al leone, \u00e8 databile, per il ritratto del protagonista che ricorda quelli di Caracalla, all'et\u00e0 di questo imperatore (220 d. C. circa).\nLa fase successiva \u00e8 rappresentata dalla fronte del sarcofago applicata sulla facciata del Casino Pallavicini-Rospigliosi. Il defunto \u00e8 qui raffigurato in due momenti: a sinistra la partenza per la caccia, e a destra l'attacco al leone. Il ritratto si colloca alla fine del regno di Alessandro Severo, verso il 235. Tra i vari personaggi vi sono maggiori spazi e la plastica \u00e8 pi\u00f9 accentuata che nei sarcofagi precedenti.\nAl contrario su un altro sarcofago di Palazzo Mattei, il Mattei II, sempre con caccia al leone, i gruppi sono pi\u00f9 compatti, i volti realistici e le pieghe dei vestiti pi\u00f9 rigide. Si data intorno al 250.\nLa serie di sarcofagi con caccia si chiude col sarcofago a tinozza dello scalone del Museo Capitolino datato alla met\u00e0 del III secolo.\nSarcofagi con scene mitologiche.\nI sarcofagi con scene mitologiche sono di difficile datazione a meno che non si riesca ad individuare l'identit\u00e0 dei personaggi cui erano destinati. \u00c8 il caso del sarcofago di Balbino: esemplare di notevoli dimensioni che si data all'anno della morte dell'imperatore, il 238. Sul coperchio sono raffigurati sdraiati Balbino e la moglie. Sulla fronte il primo, nel costume ufficiale del guerriero e accompagnato dalla moglie, offre un sacrificio. Egli \u00e8 rappresentato una seconda volta nella scena della \"dextrarum iunctio\" (l'unione delle destre) con la moglie, tema ricorrente anche su altri sarcofagi. Il rilievo di stile classicistico \u00e8 forse opera di scultori greci particolarmente bravi.\nIl grande sarcofago della collezione Ludovisi, decorato da un'animata scena di battaglia, era destinato ad Ostiliano, figlio dell'imperatore Decio, morto nel 251. Il giovane principe non \u00e8 rappresentato nel pieno della battaglia, ma come trionfatore, \"invictus\", attorniato dagli ufficiali della guardia del corpo, secondo l'usanza orientale. Il sarcofago \u00e8 certamente un capolavoro, opera d'artisti di rilievo, ma non ci \u00e8 dato riconoscere tra i sarcofagi pervenutici opere del medesimo artista, o della stessa officina, d'alto livello.\nIl sarcofago di Acilia, conservato al Museo Nazionale delle Terme a Roma, fu commissionato per una coppia di un'importante famiglia senatoria. \u00c8 un sarcofago a tinozza, con la rappresentazione, secondo il costume greco, dei sette saggi e delle nove muse, che decorano i quattro lati. Il rilievo assai pronunciato richiama l'opera di un maestro greco. Le teste dei personaggi principali, senza dubbio dei ritratti, sono perdute. Rimane un solo ritratto, quello di un giovinetto, nel quale \u00e8 da riconoscere l'imperatore Gordiano III (238-244) secondo l'identificazione del Bianchi Bandinelli. Il sarcofago dovette essere stato eseguito per il padre di Giordano III, un senatore che aveva anche il rango di \"consularis\". Il ritratto di Giordano sostitu\u00ec la testa di uno dei saggi, quando il giovane imperatore vi fu seppellito.\nSarcofagi di saggi e muse.\nIl genere dei sarcofagi di saggi e muse, classificati dal Rodenwaldt, era in voga nel terzo quarto del III secolo. I primi esemplari dimostrano la nuova reazione classicista verificatasi durante i regni di Valeriano e Gallieno (253-266). Tale reazione si ebbe anche nelle province galliche dove regn\u00f2 come imperatore Postumo (258-267), com'\u00e8 testimoniato anche dalle emissioni monetali di questo principe. Su un sarcofago del Museo Torlonia, del 250-260, una coppia di sposi \u00e8 raffigurata come Filosofia e Musa, lui come il settimo Saggio e lei come la nona Musa.\nLo stile di tali sarcofagi \u00e8 pi\u00f9 classicheggiante, pi\u00f9 moderato di quello dei sarcofagi precedenti. Un altro sarcofago con Muse \u00e8 il cosiddetto Torlonia e presenta una coppia di sposi. Il sarcofago si collega agli inizi dell'et\u00e0 tetrarchica, verso il 270-275. I sarcofagi con leoni e quelli con filosofi hanno probabilmente ispirato gli artisti dei primi sarcofagi cristiani.\nSul sarcofago della via Salaria, al Museo Lateranense, i leoni dei sarcofagi pagani del terzo quarto del III secolo sono sostituiti dagli arieti.\nSul sarcofago di Santa Maria Antiqua sono raffigurati dei personaggi rassomiglianti ai Saggi dei sarcofagi pagani. Tale sarcofago si colloca verso il 260-270, dopo la persecuzione di Valeriano contro i cristiani interrotta per ordine di Gallieno.\nScultura.\nNel periodo della Tetrarchia (284-312) l'arte risente della crisi politica e morale, ma anche di quella economica, che impedisce l'importazione delle opere d'arte dalla parte orientale dell'impero, mentre gli artisti greci non vengono pi\u00f9 in Italia. Lo stile di quest'epoca presenta lo stile caratteristico della \u201cmaniera popolare\u201d.\nAlcuni monumenti ben databili possono guidarci nella datazione delle opere di questo periodo. La base dei Decennalia del 303 e il monumento ai Tetrarchi del 293-303 sono esempi in cui mancano quasi del tutto i richiami allo stile ellenistico.\nArchitettura.\nL'architettura, inoltre, in questo periodo giunge a risultati estremamente interessanti. Le citt\u00e0 scelte dagli imperatori come luoghi di residenza approfittarono di tale posizione di privilegio in quanto i Tetrarchi, in gara fra loro, cercarono di far costruire monumenti sempre pi\u00f9 importanti.\nDiocleziano a Nicomedia, in Bitinia, fece erigere senza dubbio edifici monumentali, ma malauguratamente i loro resti sono insignificanti e non sono mai stati studiati seriamente.\nIl palazzo imperiale di Antiochia.\nAd Antiochia, antica capitale, la costruzione del palazzo imperiale fu iniziata da Gallieno, continuata da Probo e ultimata da Diocleziano. Situato su un'isola dell'Oronte, il Palazzo sembra un castello fortificato, circondato da mura con torri. Strade porticate lo dividevano in quattro sezioni. La strada che conduceva all'ingresso del palazzo era pi\u00f9 breve delle altre.\nSotto molti aspetti il Palazzo d'Antiochia ricorda quello di Spalato, eretto pi\u00f9 tardi. La facciata settentrionale guardava sulla riva del fiume, particolare che si ritrova anche a Spalato. Anche ad Antiochia nei pressi del palazzo vi era il circo, come nel palazzo imperiale di Roma. La presenza del circo vicino ai palazzi imperiali \u00e8 spiegabile come luogo di riunione per il popolo, e sembra sia ritenuta indispensabile per questo scopo.\nIl palazzo imperiale di Spalato e i monumenti di Tessalonica.\nDopo l'abdicazione del 305, Diocleziano si ritir\u00f2 nel palazzo fortificato di Spalato, presso Salona. La costruzione imponente esiste ancora in parte dato che gli abitanti di Salona si rifugiarono entro le sue mura quando nel VII secolo furono minacciati dall'invasione degli Avari. Pi\u00f9 tardi il palazzo si chiam\u00f2 Spalato, oggi Split. \nLa costruzione e la decorazione mostrano influssi orientali, come se Diocleziano fosse stato influenzato dallo stile delle citt\u00e0 dove aveva soggiornato, come Antiochia e Nicomedia, e probabilmente fece venire architetti ed artisti dalla parte orientale dell'impero.\nA Tessalonica, la citt\u00e0 che fu residenza di Galerio fino al 311, anno della sua morte, l'imperatore fece erigere il palazzo, il circo, l'arco di trionfo e il mausoleo; la via colonnata collegava il palazzo con l'arco. Come Diocleziano, anche Galerio si serv\u00ec di maestranze orientali. Verso la fine del IV secolo, Tessalonica fu residenza di Teodosio I, al quale si deve la trasformazione della cosiddetta Rotonda nella chiesa di San Giorgio.\nMilano capitale dell'impero.\nMilano divenne una capitale dell'Impero quando Massimiano vi fiss\u00f2 la propria residenza nel 286. A lui si deve la nuova cinta muraria con uno sviluppo di circa 4.5\u00a0km, arricchita da numerose torri a 24 lati, le grandiose \"terme erculee\" a est e un mausoleo (uguale a quello di Diocleziano a Spalato) preparato per s\u00e9 stesso. \nA Milano vi era un complesso di palazzi imperiali di grandi dimensioni. Questo complesso (come di norma) confinava col circo. Quello di Milano era vicino alle mura, e nella parte monumentale era dotato di due grandi torri. Le sue dimensioni erano di 70 \u00d7 85\u00a0m. Milano rimase residenza imperiale da Massimiano ad Onorio.\nLe altre residenze imperiali.\nAquileia, altra residenza imperiale dell'et\u00e0 di Massimiano, aveva anch'essa un palazzo e un circo, di cui si conosce ben poco.\nCostruzioni considerevoli si trovano anche ad Arles, ma la citt\u00e0 ebbe una certa importanza solo sotto Onorio, verso il 400, quando fu sede dell'amministrazione centrale.\nAncora a Massimiano \u00e8 stata attribuita nel passato la grandiosa villa di Piazza Armerina, ritenuta la sua residenza dopo l'abdicazione del 305, ma l'ipotesi di una destinazione imperiale non \u00e8 pi\u00f9 oggi plausibile, e non viene pi\u00f9 sostenuta dagli studi recenti.\nAnche Treviri con Costanzo Cloro fu una delle sedi amministrative dell'Impero. Le ricerche, intraprese dopo la seconda guerra mondiale, hanno portato alla luce, sotto la cattedrale, resti di pitture, facendo pensare che questo sito fosse la sede del palazzo dei Tetrarchi. Tuttavia, proprio in questo luogo non sono stati ritrovati i resti del palazzo.\nI monumenti a Roma.\nRoma, antica capitale del mondo mediterraneo, fu ornata da Diocleziano di terme grandiose, che furono inaugurate nel 305.\nInfine Massenzio, l'ultimo imperatore realmente romano, quando fu residente a Roma, dal 306 al 312, fece erigere: la Basilica Nova, detta anche di Costantino per via delle modifiche apportate da quest'imperatore; i monumenti eretti in onore di Romolo morto in tenera et\u00e0: il Mausoleo sulla via Appia, il circo e il Palazzo vicino al circo.\nAll'inizio del suo regno, Costantino continu\u00f2 l'opera di Massenzio, con le terme che portano il suo nome e con la Basilica di San Giovanni in Laterano, la pi\u00f9 antica chiesa cristiana di Roma. Quest'ultima costruzione inaugura l'architettura del Tardo Antico.\nQuesto quadro sugli aspetti della cultura artistica del III secolo pu\u00f2 essere concluso, ribadendo che in questo periodo non s'afferma uno stile particolare, ma che lo stile \u201cclassico\u201d s'alterna a quello \u201cpopolare\u201d.\nLa dispersione delle attivit\u00e0 nel periodo della tetrarchia causa profonde trasformazioni: Roma non \u00e8 pi\u00f9 il centro dell'Impero, n\u00e9 dell'arte imperiale. Per l'attivit\u00e0 dei Tetrarchi l'arte imperiale si \u00e8 diffusa in pi\u00f9 centri.\nQuanto all'Arco di Costantino a Roma possiamo anticipare che esso rappresenta la logica continuazione dell'arte della tetrarchia e nel medesimo tempo \u00e8 da ritenere come punto di partenza dell'arte della tarda antichit\u00e0.\nMosaici.\nUno dei pi\u00f9 importanti scavi riguardo all'arte musiva \u00e8 quello avvenuta ad Antiochia sull'Oronte, dove sono venute fuori figurazioni di assoluta fedelt\u00e0 ellenistica, che hanno fatto accantonare che le novit\u00e0 stilistiche della tarda antichit\u00e0 fossero giunte a Roma dall'Oriente: in questo contesto il caso delle pitture della sinagoga di Dura Europos rimane del tutto isolato.\nIl mosaico pavimentale del III secolo venne rinnovato solo nel repertorio decorativo non figurato, dove si diffuse un gusto che preferiva gli intrecci e gli effetti prospettici. Da rilevare \u00e8 una maggiore indipendenza del mosaico rispetto alla pittura, con l'uso di tessere di dimensioni maggiori che danno alle raffigurazioni un tocco pi\u00f9 fortemente \"impressionistico\" di quanto avveniva nelle scene dipinte (che pure si stavano incanalando in una direzione stilistica analoga).\nTra tutte le province dell'impero, solo quelle africane occidentali, proprio nel mosaico, sviluppano un linguaggio artistico originale in gran parte autonomo (Byzacena, Numidia e Mauretania). Qui si svilupp\u00f2, accanto alle tradizionali scene mitologiche, un repertorio peculiare, che comprendeva scene di caccia, agricoltura e altri episodi di vita reale della regione, dotate di notevole realismo. Il fiorire artistico coincise con la grande stagione della letteratura e della polemica religiosa cristiana delle province africane occidentali.\nNei famosi mosaici della villa di Piazza Armerina lavorarono maestranze africane (e forse anche romane, come testimoniano alcuni motivi di derivazione sicuramente urbana) per un insieme di circa 3500 m2. Gli esami sulle murature hanno datato la villa e i mosaici stessi a una successione di tempi che va all'incirca dal 320 al 370.\nToreutica e vetro.\nGrande importanza nella produzione artistica dell'epoca rivestono anche gli oggetti preziosi, le coppe, il vasellame d'argento con rilievi a sbalzo (ad esempio il cofanetto di Proiecta) e i vetri, verso i quali i Romani del III secolo sembra nutrissero una predilezione. Il vetro non veniva ormai pi\u00f9 prodotto solo ad Alessandria, ma anche a Aquileia e a Colonia sul Reno.\nIV secolo.\nPer la storia dell'arte il IV secolo comincia con l'ingresso di Costantino a Roma nel 312 e termina sia nel 402, anno in cui Onorio trasfer\u00ec la sua residenza a Ravenna, sia nel 408, anno della morte di Arcadio, quando i Goti di Alarico saccheggiarono Roma.\nIn occidente il sacco di Roma da parte dei Goti caus\u00f2 un'interruzione dell'attivit\u00e0 artistica: a Costantinopoli le colonne erette in onore di Teodosio I e Arcadio oltre che di Marciano, con le loro sculture, danno un'idea dell'arte degli anni precedenti la morte di Arcadio, anzi c'informano della situazione artistica dei due centri dell'Impero intorno al 400.\nA Roma, l'arco di Costantino \u00e8 il monumento pi\u00f9 antico del IV secolo: le scene che narrano fatti di guerra sono di stile popolare, mentre le scene che illustrano gli episodi romani sono pi\u00f9 solenni. \u00c8 probabile che Costantino volle tale differenza.\nQuanto alle statue dell'Imperatore, sono caratterizzate dallo stile classico: quella del Laterano, nella quale \u00e8 raffigurato con corazza nel fiore degli anni, e quella della Basilica Nova, i cui frammenti si trovano nel cortile del Palazzo dei Conservatori, nella quale Costantino \u00e8 effigiato come uomo maturo.\nLe statue di Costantino e dei suoi figli, insieme alle statue dei Dioscuri trovate nelle rovine delle terme costantiniane, furono realizzate a Roma tra il 315 e il 330, in uno stile puramente classico.\nNel IV secolo, le opere pi\u00f9 importanti furono realizzate nel campo dell'architettura. A Roma si continu\u00f2 a costruire come s'era fatto sotto il regno di Massenzio.\nGli edifici costantiniani, come le Terme del Quirinale, le Basiliche di San Giovanni in Laterano e di San Pietro in Vaticano testimoniano un'identica capacit\u00e0 tecnica ed artistica.\nNon si conoscono pi\u00f9 tali monumenti nel loro aspetto originario.\nL'architettura del IV secolo s'\u00e8 distinta per due importanti avvenimenti: la fondazione e la costruzione delle grandi chiese a Roma.\nNella costruzione di Costantinopoli, Costantino e i suoi ingegneri ed architetti dovettero far tesoro delle esperienze maturate con l'edificazione delle residenze dei Tetrarchi, forse anche di Nicomedia, la capitale di Diocleziano. Ma, sfortunatamente assai poco rimane oggi della citt\u00e0 costantiniana, anche se ci si pu\u00f2 fare un'idea anche con l'aiuto delle fonti letterarie.\nCostantinopoli.\nCostantinopoli \u00e8 situata su un promontorio sul Bosforo tra il Mar di Marmara a sud ed una baia, il Corno d'oro a nord-est. Il terreno era accidentato e collinoso, ma gli ingegneri dell'epoca erano abili nel fare il rilevamento del terreno prima di tracciare la pianta della citt\u00e0. Le colline orientali erano occupate dall'antica citt\u00e0 di Bisanzio, ragion per cui la pianta della nuova citt\u00e0 tenne conto della precedente citt\u00e0 greca, ma s'estese ancor di pi\u00f9 ad ovest e a nord, dove il terreno \u00e8 diviso in due parti da una depressione prodotta dall'antico torrente Lykos.\nUn'altra depressione che si trova sulle colline situate sul mar di Marmara e le colline pi\u00f9 a nord-ovest fu utilizzata per il circo. Secondo l'uso, il palazzo occup\u00f2 le colline a sud-est dell'ippodromo di Costantino, rilievi sui quali fu impiantata la basilica di Santa Sofia (Hagia Sophia) e, pi\u00f9 tardi, i palazzi bizantini e turchi. Il tracciato delle strade s'individua sulle colline oltre la cinta muraria dell'antica citt\u00e0 greca.\nLa via principale, la \"Mes\u00e9\", partiva da una piazza davanti all'ingresso del palazzo reale e di Santa Sofia, e giungeva sino al foro di Costantino, nel quale esiste ancora oggi la colonna di Costantino.\nAttraversava la piazza nel \"Philadelphion\" e arrivava alla chiesa degli Apostoli, per concludersi con la porta che s'apriva nella cinta muraria dietro la chiesa.\nDopo il \"Philadelphion\" la \"Mes\u00e9\" si divideva in due parti. Una seconda strada principale scendeva in direzione ovest verso il foro di Arcadio, nel quale si trova ancora in sito la base della colonna di quest'imperatore. Tale via si concludeva alla Porta \"triumphalis\" nelle mura occidentali di Costantinopoli.\nLe basiliche cristiane a Roma.\nIl secondo avvenimento importante per l'arte del IV secolo \u00e8 la fondazione delle grandi basiliche cristiane a Roma.\nAlla fine del III secolo le chiese cristiane, come quella di Dura Europos, avevano sede in ambienti di case private. Lo stesso avveniva a Roma, dove frequentemente sono venute alla luce tracce di tali ambienti destinati al culto dei primi cristiani e ubicate al di sotto delle chiese di costruzione pi\u00f9 recente: i cosiddetti \"Tituli\".\nDopo la battaglia del 312 Costantino fece dono al papa del Palazzo Laterano dov'egli fond\u00f2 la grande basilica di San Giovanni in Laterano. \nLa chiesa comprendeva un vestibolo, una grande sala a cinque navate, un transetto e al fondo un'abside. L'esistenza del transetto per la fase pi\u00f9 antica \u00e8 stata contestata da alcuni studiosi, ma gli scavi pi\u00f9 recenti hanno dimostrato che esso esisteva sin dalle origini, ma in una forma leggermente diversa da quello posteriore.\nLa tipologia di San Giovanni in Laterano fu ripetuta in altre basiliche costruite da Costantino: la Basilica di San Pietro in Vaticano, quella del Santo Sepolcro a Gerusalemme e infine la basilica della Nativit\u00e0 a Betlemme.\n\u00c8 interessante richiamare le questioni sorte circa la creazione di questa particolare pianta basilicale. \u00c8 ovvio che la costruzione a navate in forma di basilica \u00e8 antica.\nIn Egitto le sale ipostile, assai numerose, erano illuminate da finestre ubicate nella parte alta della navata centrale. \u00c8 probabile che proprio da Alessandria il tipo della Basilica si sia diffuso nel mondo greco e in Italia. Ma ci piacerebbe conoscere oggi il punto di vista del Papa e di Costantino quando idearono per la chiesa di San Giovanni in Laterano la combinazione di una basilica a navate con un transetto. Tale questione non \u00e8 stata per\u00f2 risolta in maniera soddisfacente. \nPer il transetto di San Pietro il Krautheimer ha notato che esso era destinato sia al servizio liturgico, per i riti e le offerte, sia alla venerazione della memoria dell'apostolo Pietro. Il transetto era riservato al clero, senza dubbio, e all'Imperatore con la sua corte. \u00c8 possibile che le aule dei palazzi imperiali destinate al culto dell'Imperatore e alle cerimonie, che tale culto accompagnavano, siano servite da esempio per le chiese cristiane.\nOltre alle grandi chiese costruite \"intra moenia\", altre basiliche furono costruite nei dintorni di Roma, presso le catacombe, in prossimit\u00e0 di qualche tomba di martire. Di tali costruzioni non rimangono che le fondazioni e presentano il tipo comune a navate con colonne, coperte da un tetto a capriate. Fatto notevole \u00e8 che tali chiese furono costruite non sopra la tomba del martire, ma ad una certa distanza da essa.\nEvidentemente, il culto dei Santi aveva subito modifiche dopo l'et\u00e0 di Costantino e tale differenza appare evidente con papa Liberio (352-366) e papa Damaso I (366-384), il quale evidenzi\u00f2 le tombe dei santi con iscrizioni, i cosiddetti \"carmina damasiani\". Talvolta, un mausoleo a pianta rotonda e coperto da cupola si trova vicino addossato ai muri della chiesa, destinato ai membri della famiglia imperiale. Tor Pignattara, mausoleo di Elena sulla via Casalina, e Santa Costanza, sulla via Nomentana, sono i monumenti pi\u00f9 noti del genere. Le grandi chiese costruite presso le tombe dei martiri, ci aiutano a capire la costruzione delle chiese in Terra Santa.\nI monumenti in Oriente.\nLa chiesa del Santo Sepolcro a Gerusalemme \u00e8 stata trasformata e restaurata, ma dalle iscrizioni antiche e dai particolari della chiesa attuale si pu\u00f2 immaginare l'aspetto della chiesa originale. \nL'antico ingresso situato ad est, su un'importante arteria cittadina, era preceduto da una scalinata ancora esistente; immetteva in una basilica a cinque navate di cui non restano che vestigia insignificanti. Ad ovest della chiesa terminava con un'abside, la cui parte posteriore era collegata con la rotonda dell\"Anastasis\" che racchiudeva il Santo Sepolcro.\nLa basilica della Nativit\u00e0 a Betlemme \u00e8 meglio conservata. Preceduta da un atrio colonnato comprende una basilica a cinque navate, che esiste ancora intatta e un coro che nella sua condizione attuale si data all'et\u00e0 di Giustiniano. Ma gli scavi hanno scoperto anche le fondazioni del coro dell'et\u00e0 di Costantino, con una parte del pavimento musivo, con decorazione geometrica e ornati floreali, di pregevole fattura.\nA Costantinopoli la prima Hagia Sophia richiamava probabilmente la costruzione di San Giovanni in Laterano e di San Pietro a Roma, come la chiesa dei Santi Apostoli s'avvicinava piuttosto a quella del Santo Sepolcro. Ma sull'architettura costantinopolitana dell'et\u00e0 di Costantino, come sui palazzi e sull'edilizia d'utilit\u00e0 pubblica, si sa ancora troppo poco.\nRitratti e arti minori.\nFra i ritratti un posto a s\u00e9 occupano i rilievi riutilizzati nell'arco di Costantino nei quali le teste sono state rifatte al fine di rappresentare Costantino I e Licinio. Sono capolavori dovuti ad un artista eccezionale e superano per qualit\u00e0 stilistiche tutti gli altri ritratti dell'epoca. Ritroviamo lo stile classico nella testa di bronzo di Costantino al Museo dei Conservatori.\nAnche nelle cosiddette arti minori si manifesta il gusto classico: nel tesoro d'argenteria dell'Esquilino, conservato a Londra e comprendente fra l'altro il cofanetto di Proiecta, morta nel 383 e nel missorio di Teodosio in argento conservato a Madrid, dove Teodosio I \u00e8 rappresentato tra Valentiniano II e Arcadio, databile al 388.\nLa patera di Parabiago appartenente all'arte pagana, conservato a Milano, \u00e8 del medesimo periodo.\nAvori.\nAlla fine del IV secolo anche gli avori mostrano un gusto classico assai pronunciato. Tra i pi\u00f9 importanti vi sono:\nAnche gli avori cristiani mostrano la medesima tendenza; basta citare le valve del dittico con le pie donne al Sepolcro, una a Monaco, l'altra a Milano. \u00c8 come se pagani e cristiani in Italia fossero favorevoli ad una ripresa del classicismo.\nL'arte di Costantinopoli.\nAssai poco si conosce dell'arte di Costantinopoli nel IV secolo. La pi\u00f9 antica scultura \u00e8 un frammento di sarcofago in porfido.\nAll'arte dei primi anni di vita della citt\u00e0 si \u00e8 soliti far risalire un rilievo che decorava la base della colonna di Costantino, databile intorno al 328, anno dell'erezione della colonna, noto per\u00f2 soltanto da un disegno eseguito nel XVI secolo dal pittore Loriche e conservato a Copenaghen: entro un medaglione \u00e8 raffigurata la testa di un imperatore con corona radiata. Tali raggi che richiamano il dio Sole s'accordano bene con i ritratti di Costantino e i dettagli presentano lo stile classico prediletto dall'Imperatore e documentato dalle figure femminili seguite da due figure maschili di barbari.\nGli altri monumenti del IV secolo trovati a Costantinopoli, il busto di Apostolo e il cosiddetto \u00abSarcofago del principe con gli angeli\u00bb, presentano lo stesso stile.\nTuttavia, alla fine del IV e all'inizio del V secolo, le sculture mostrano gi\u00e0 uno stile pi\u00f9 vario. Basta menzionare due statue-ritratto: il magistrato, scoperto ad Afrodisia e conservato al Museo di Istanbul, \u00e8 opera di un artista che ha espresso mirabilmente il carattere del personaggio; l'altro ritratto, proveniente sempre da Afrodisia ma ora al museo di Bruxelles, richiama i ritratti dei magistrati sulla base dell'obelisco di Istanbul: la scultura, molto realistica e che dipinge a meraviglia l'individualit\u00e0, \u00e8 da considerarsi opera di un maestro molto significativo.\nI rilievi che decorano la base dell'obelisco di Teodosio I, eretto nel 390 sulla spina dell'ippodromo di Costantino, rappresentano delle scene appartenenti al cerimoniale della corte bizantina. \nSu ciascuna faccia della base \u00e8 raffigurata una loggia nella quale stanno alcuni personaggi della corte imperiale. Essi sono accompagnati dai dignitari della corte e da guardie del corpo. Lo spazio sotto le logge \u00e8 occupato da spettatori di rango inferiore. Tutti i personaggi sono allineati gli uni accanto agli altri in postura frontale e coprono completamente il fondo del rilievo. Le forme plastiche sono poco accentuate. L'interesse degli scultori sembra diretto a riprodurre la massa. Solo gli Imperatori ed alcuni dignitari si distaccano dalla folla. Alcuni dettagli della rappresentazione permettono di fissare la data di ciascuna delle facce, specialmente quella del lato nord-est, la pi\u00f9 recente, probabilmente databile all'epoca di Teodosio II, 408-450, che mostra particolari segni di un modo caratteristico. Da questi dettagli si vede come i rilievi della base dell'obelisco non rappresentino lo stile ufficiale, ma piuttosto lo stile popolare.\nLe colonne di Teodosio I ed Arcadio a Costantinopoli, che imitano le colonne di Traiano e Marco Aurelio, sono i monumenti pi\u00f9 importanti per quanto concerne lo studio della riproduzione delle forme plastiche alla fine del IV secolo e agli inizi del V secolo.\nLa colonna di Teodosio I s'elevava sull'omonimo foro; essa fu distrutta durante i primi anni del XVI secolo. La costruzione della colonna di Arcadio, sul foro di quest'imperatore, \u00e8 stata iniziata nel 402; la colonna fu demolita nel 1717, ma la base si trova tuttora in loco. Quei frammenti che ci rimangono dei rilievi che hanno ornato le colonne c'illustrano l'atteggiamento generale sul valore della scultura. Del resto, a grandi linee, \u00e8 possibile seguire la composizione delle scene grazie ad alcuni disegni che le hanno riprodotte. La serie pi\u00f9 importante rappresenta i rilievi della colonna d'Arcadio. Dopo uno studio recente si possono riconoscere i rilievi della colonna di Teodosio I in disegni conservati al Museo del Louvre a Parigi.\nPittura.\nSi conosce assai poco della pittura del IV secolo. Si deve comunque ammettere la presenza di grandi decorazioni, nelle nuove chiese romane, destinate ad occupare le absidi, e, in effetti, gli storici dell'arte si stanno sforzando di disegnare delle ricostruzioni delle pitture della basilica di San Giovanni in Laterano e di quella di San Pietro in Vaticano, ma i risultati non sono utili per ricostruirne lo stile. Quanto alla composizione, vale la pena d'osservare che, probabilmente, la \"Maiestas Domini\" e il Cristo che insegna agli Apostoli nel Concilio Celeste, sui sarcofagi di Milano, sono stati pensati per un'abside.\nI mosaici della chiesa di Santa Costanza, il mausoleo di Costantina, la figlia di Costantino deceduta nel 354, sono in parte conservati, ma l'antica decorazione della cupola, quella di maggior interesse, \u00e8 nota solo attraverso copie, che non informano per\u00f2 sul valore artistico dell'originale. Allo stesso modo, le illustrazioni dei manoscritti, come il \"Calendario di Filocalo\" del 354, il frammento dell'Itala di Quedlinburg, le \"Aratea\" di Leiden, le illustrazioni delle commedie di Terenzio, tutte senz'eccezione molto interessanti, hanno un'importanza limitata.\nAlcuni frammenti d'affreschi provenienti dagli scavi alla cattedrale di Treviri sono tra le pitture pi\u00f9 importanti dell'epoca di Costantino. Esse appartenevano ad una sala demolita nel 326 per far posto ad una nuova costruzione. La decorazione era articolata in scomparti con busti femminili alternati a coppie d'Eroti con significato allegorico: rappresentavano i benemeriti del governo imperiale. Lo stile \u00e8 dichiaratamente classico.\nLa fine del secolo.\nIl periodo tra la fine del IV e gli inizi del V secolo \u00e8 molto interessante per la storia dell'arte.\nRoma \u00e8 un centro di primaria importanza almeno fino al disastro del 410. Accanto si colloca Milano, residenza abituale degli imperatori d'Occidente da Massimiano (285) in poi. Ma Milano perse importanza quando nel 402 Onorio si rifugi\u00f2 a Ravenna. Senza dubbio quest'ultima sede degli imperatori ha favorito l'immissione d'elementi orientali nell'arte dell'Occidente. Un quadro sull'arte del periodo ci viene dall'analisi di tre monumenti di prim'ordine, ma estremamente differenti per l'architettura e la decorazione musiva:\nV e VI secolo.\nSono due secoli abbastanza densi d'avvenimenti. L'Italia conobbe una certa prosperit\u00e0 sotto Onorio (394-423) e sotto il governo di Galla Placidia, morta nel 450, e di suo figlio Valentiniano III (424-456). Dopo la morte di quest'ultimo venne a mancare l'autorit\u00e0 centrale fino all'arrivo di Teodorico nel 493.\nRoma per lungo tempo approfitt\u00f2 della sua posizione tradizionale e della presenza dei papi. Fu saccheggiata da Alarico nel 410 e poi pi\u00f9 gravi furono i sacchi di Genserico nel 455, e di Ricimero nel 472.\nI papi si sforzarono di abbellire le chiese e di fondarne di nuove, mentre gli Imperatori s'occuparono degli aspetti finanziari. Ma dopo la deposizione dell'ultimo imperatore d'Occidente nel 476, Roma divenne una citt\u00e0 di secondo piano.\nL'importanza di Milano diminu\u00ec sensibilmente quando nel 402 Onorio trasfer\u00ec la sua residenza a Ravenna, ma soprattutto dopo il sacco degli Unni del 455.\nLa scelta di Ravenna fu condizionata dal fatto che la citt\u00e0 era protetta da lagune e paludi. Ma Ravenna aveva raggiunto una certa importanza gi\u00e0 alla fine del IV secolo, quando il vescovo Orso \"Ursus\" (\u2020ca. 396) eresse una nuova cattedrale. Con l'arrivo della corte si costruirono un palazzo per l'Imperatore ed edifici per l'amministrazione dell'Impero: i sarcofagi rinvenuti a Ravenna sono la dimostrazione della presenza di dignitari ed altre personalit\u00e0 di rango. Sia sotto gli Ostrogoti che sotto i Bizantini Ravenna mantenne il ruolo di centro amministrativo in Italia.\nL'Italia godette dell'assistenza dell'Impero orientale soprattutto all'epoca di Galla Placidia, principessa bizantina e del figlio di lei Valentiniano III, che spos\u00f2 nel 473 Licinia Eudossia, la figlia di Teodosio II. \nPapa Ilario (461-468) trasse grande profitto dall'arrivo in Italia di Antemio e della sua sposa Eufemia, figlia di Marciano, fra il 467 e il 472, i quali portarono una considerevole quantit\u00e0 d'argento da Costantinopoli.\nArchitettura.\nL'architettura di questi due secoli continua la tradizione del IV. \nA Roma la basilica di Santa Sabina, eretta da papa Celestino I (422-432), e la basilica di Santa Maria Maggiore, eretta da Sisto III (432-440), sono ampie basiliche a navate. La basilica di San Paolo fuori le mura, eretta da papa Leone I (440-461), riprende il tipo delle basiliche di San Giovanni e San Pietro. Le chiese di San Lorenzo sulla via Tiburtina di papa Pelagio II (578-590) e di Sant'Agnese sulla via Nomentana di papa Onorio II (636-638) furono erette presso le catacombe sulle tombe dei martiri.\nSia i mosaici dell'abside di San Lorenzo sia quelli di Sant'Agnese, quest'ultimo con la raffigurazione della Santa in costume bizantino, tra due papi, su fondo d'oro, mostrano nel disegno rigido dei personaggi come si sia ormai perduta la vivacit\u00e0 propria dell'arte precedente.\nNel V e nel VI secolo Costantinopoli, la capitale del mondo orientale, divenne la citt\u00e0 pi\u00f9 importante del mondo antico e senza dubbio un centro d'arte considerevole. Gli imperatori Teodosio II (408-450), Marciano (451-457), Leone I (457-474), Zenone (491-518) e Giustiniano I (521-565) arricchirono la citt\u00e0 di monumenti importanti. Ma dalla morte di Giustiniano in poi ebbe inizio un declino politico, economico ed artistico. Cessa cos\u00ec il primo periodo di fioritura dell'arte bizantina.\nLa basilica di San Lorenzo a Milano.\nA Milano, la basilica di San Lorenzo inaugura un tipo nuovo di costruzione, la cui pianta \u00e8 caratterizzata da quattro torri disposte agli angoli di un quadrato, su ciascun lato del quale si trova un'esedra formata da due pilastri e quattro colonne. La curva dell'esedra corrisponde alla curva del muro esterno; all'interno le quattro colonne per lato formano una galleria a due piani. A sud, ad est e a nord, era consacrata a sant'Aquilino ed era preceduta da un vestibolo quadrato. La cappella di Sant'Aquilino \u00e8 l'unica che conserva ancora, col suo vestibolo, la decorazione musiva originale. Il resto della decorazione di San Lorenzo \u00e8 andato perduto con il crollo della cupola centrale.\nGli edifici ravennati.\nA Ravenna il battistero della cattedrale, orientato come questa, \u00e8 della fine del IV secolo e fu restaurato pi\u00f9 d'una volta. Tuttavia, un'iscrizione c'informa che il vescovo Neone (450-475) s'interess\u00f2 della decorazione del monumento. Il battistero originariamente era ricoperto da un tetto a padiglione poggiante su una cornice della quale sono state ritrovate alcune parti; la costruzione della cupola \u00e8 pi\u00f9 recente.\nIl Mausoleo di Galla Placidia, una cappella edificata vicino al vestibolo della chiesa di Santa Croce, \u00e8 una costruzione caratteristica. Tale cappella, coperta da volta e da una cupola a pennacchi, non \u00e8 una costruzione a pianta centrale come gli altri mausolei imperiali. \u00c8 possibile che la tipologia architettonica provenga dall'Oriente. Sia le volte che la cupola sono interamente rivestite di mosaici. Dopo la morte di Galla Placidia, nel 450, e di Valentiniano III, nel 456, non vi furono a Ravenna monumenti di una certa importanza fino all'arrivo di Teodorico, il re degli Ostrogoti.\nLa costruzione pi\u00f9 importante del periodo teodoriciano \u00e8 la basilica di Sant'Apollinare Nuovo che ricorda le grandi chiese romane della prima met\u00e0 del V secolo, per la grande navata centrale e le laterali pi\u00f9 strette, e per il grande numero di finestre. Rimangono i mosaici che decorano le pareti della navata centrale, mentre l'abside, che era stata demolita, \u00e8 stata ricostruita di recente.\nInfine, a Ravenna la basilica di San Vitale, fondata dal vescovo Ecclesio e consacrata dal vescovo Massimiano nel 547, \u00e8 il monumento pi\u00f9 interessante. \u00c8 probabile comunque che la chiesa sia ascrivibile ad un periodo precedente. Ha la pianta ottagonale, \u00e8 sormontata da una cupola sorretta da otto pilastri collegati ai muri esterni da archi robusti; la navata centrale \u00e8 affiancata da navate laterali a due piani. Nelle navate laterali \u00e8 sistemato un presbiterio con abside. La costruzione caratterizzata da una cupola su base poligonale ricorda la chiesa dei Santi Sergio e Bacco a Costantinopoli.\nLe chiese costantinopolitane.\nA Costantinopoli, la chiesa dei Santi Sergio e Bacco e Hagia Sophia sono da ascrivere alla stessa scuola orientale, come anche il \"Martyrium\" di Bosra in Siria, databile al 512, e la chiesa di San Sergio di Ezra'a del 515.\nTuttavia, le chiese costantinopolitane mostrano caratteristiche tecniche pi\u00f9 avanzate. La chiesa dei Santi Sergio e Bacco \u00e8 sormontata da una cupola assai larga poggiante su otto pilastri collegati ai muri esterni mediante archi sull'ottagono centrale. Le navate laterali, a due piani, fra i pilastri e i muri esterni, mostrano l'evoluzione del sistema progettuale. La cupola, realizzata con materiali leggeri, si lega all'ottagono mediante un tamburo a sei lati ed \u00e8 controbilanciata all'esterno da contrafforti.\nHagia Sophia occupa un rettangolo di 77 \u00d7 72\u00a0m; la parte centrale ad unica navata \u00e8 sormontata da una cupola di 31 metri di diametro. Essa poggia sui quattro archi che sormontano degli enormi pilastri. Gli arconi settentrionali e meridionali sono chiusi da un muro con finestre nella parte alta e da una galleria di colonne al centro nella parte inferiore. Ad est e ovest gli arconi s'appoggiano a due semicupole ciascuna delle quali \u00e8 fiancheggiata da due nicchie pi\u00f9 piccole. Un'abside s'apre a met\u00e0 dell'emiciclo ad est. La navata centrale comunica con la galleria inferiore mediante delle arcate sormontate da tribune. Per l'ampiezza della sua navata, Hagia Sophia si ricollega al tipo di basilica a cupola, ma ad est e ovest le parti aggiunte alla navata centrale richiamano la pianta di Santi Sergio e Bacco. Per cui si pu\u00f2 dire che Hagia Sophia rappresenta sia il punto finale di un'evoluzione tipologica, sia l'apogeo della stessa dovuto ad architetti ed ingegneri che erano anche eminenti artisti.\nScultura.\nScarsi sono i documenti della scultura del V e VI secolo: statue onorarie con ritratto d'imperatori qualche piccolo avorio scolpito e soprattutto i sarcofagi di Ravenna, con decorazione plastica. Gli esemplari del V continuano una tipologia gi\u00e0 affermatasi nel IV secolo. Essi mostrano stretti legami con l'arte dell'impero orientale. Alcuni sono importati da Costantinopoli, altri furono eseguiti da scultori operanti nelle officine delle isole del Mar di Marmara.\n\u00c8 necessario ricordare il sarcofago di Santa Maria in Porto del 425 e il grande sarcofago con apostoli di Sant'Apollinare in Classe dello stesso periodo, ma col Cristo e gli apostoli lavorati ad un rilievo assai pronunciato aggettante dall'orlo del coperchio; i lati brevi sono decorati col monogramma di Cristo tra due pavoni e rami secondo uno schema compositivo che si ritrova su un rilievo di marmo (pluteo) della stessa chiesa.\nAlla met\u00e0 del V secolo si data un altro sarcofago con Cristo tra gli apostoli conservato nella cattedrale di Ravenna. Al terzo quarto del V secolo appartengono invece i due sarcofagi del Mausoleo di Galla Placidia, nei quali le figure umane sono state sostituite da agnelli. Analogo tipo iconografico s'osserva in un sarcofago di Sant'Apollinare in Classe, ma di fattura pi\u00f9 scadente e che \u00e8 datato all'et\u00e0 teodoriciana. Con gli inizi del VI secolo la scultura a Ravenna mostra evidenti segni di decadenza.\nA Roma, il pi\u00f9 importante monumento scultoreo \u00e8 rappresentato dai rilievi della porta lignea della basilica di Santa Sabina all'Aventino, decorati con un'infinit\u00e0 di scene diverse, che si datano probabilmente allo stesso periodo di costruzione della chiesa, intorno al 435. Nessun monumento contemporaneo mostra una tale ricchezza di motivi ed una tale perizia d'esecuzione. Senza dubbio i rilievi furono importati a Roma e adattati alla decorazione delle imposte.\nGli esempi fin qui presentati c'inducono a ritenere che dopo il primo quarto del V secolo l'arte in Italia non presenti pi\u00f9 alcuno stile caratteristico. Si direbbe piuttosto che i pezzi di una certa importanza furono eseguiti da artisti isolati.\nNel cosiddetto Colosso di Barletta, alto 5 metri, che raffigura Marciano (450-457) \u2013 successore di Teodosio II, e marito di Pulcheria, morta nel 453 \u2013, il ritratto \u00e8 un'opera magistrale e s'avvicina al noto ritratto di vecchio di Efeso, al Museo di Vienna, per la forte espressivit\u00e0.\n\u00c8 stato identificato altres\u00ec il ritratto di Ariadne, figlia di Leone I e sposa di Zenone (474-491) e di Anastasio I (491-510), rispettivamente al Laterano, al Palazzo dei Conservatori e al Louvre. Una fisionomia identica \u00e8 riprodotta su due avori, uno a Firenze e l'altro a Vienna, e su alcuni dittici consolari, datati fra il 513 e il 517. I due avori, tavolette centrali di due dittici imperiali, mostrano l'imperatrice in due diversi momenti della sua vita: a Firenze come una donna matura, a Vienna come donna anziana.\nMosaici.\nSono pi\u00f9 significativi per il V e il VI secolo i monumenti pittorici. Dopo il sacco di Alarico del 410 s'ebbe a Roma una ripresa edilizia grazie all'attivit\u00e0 dei papi Celestino I (422-432), Sisto III (432-440), Leone I (440-461) e Ilario, oltre che grazie ai contributi elargiti dagli Imperatori servendosi delle conquiste ottenute alla corte di Costantinopoli.\nNella chiesa di Santa Sabina sull'Aventino, eretta da Celestino I, \u00e8 ancora conservato un grande e bel mosaico che ricopre tutta la larghezza della parete al di sopra dell'entrata principale: comprende un'iscrizione a grandi lettere dorate su fondo blu e fiancheggiata da due figure femminili, personificazioni della \"Ecclesia ex circumcisione\" e della \"Ecclesia ex gentibus\". Un'antica incisione c'illustra il soggetto del mosaico dell'arco di trionfo; tuttavia queste rappresentazioni ci dicono poco dell'arte dell'epoca.\nLa basilica di Santa Maria Maggiore con la sua ricca decorazione musiva fu edificata grazie alle elargizioni dell'imperatore Valentiniano III in occasione delle sue nozze con Eudosia, la figlia di Teodosio II nel 437, sotto il pontificato di Sisto III. I medesimi mosaici consentono questa supposizione, dato che essi, almeno in parte, furono eseguiti da un artista di prim'ordine, che senza dubbio rappresenta l'arte di Costantinopoli. In ogni caso comprendono un'iscrizione sopra la porta d'ingresso, oggi perduta, nota da una copia.\nLa parte superiore delle pareti della navata centrale era munita di decorazioni in stucco, distrutte verso la fine del XVI secolo, ma delle quali conosciamo lo sviluppo grazie a qualche disegno. In mezzo a questa decorazione in stucco, era sistemata una serie di pannelli, illustranti episodi della storia di Abramo, di Giacobbe, di Mos\u00e8 e Giosu\u00e8. La decorazione dell'arco trionfale con episodi della giovinezza di Cristo \u00e8 a noi pervenuta integralmente. Del tutto perduta \u00e8 invece la decorazione dell'abside che fu demolita nel XIII secolo e poi ricostruita.\nLa tecnica dei mosaici della navata e dell'arco trionfale prova che sono tutti dello stesso periodo, cio\u00e8 del tempo di Sisto III. La composizione delle scene \u00e8 disorganica. I mosaici con scene del Vecchio Testamento comprendono scene di gruppo con ambientazione paesaggistica, come il pannello con \u201cAbramo e i tre angeli\u201d. \u00c8 chiaro che essi riproducono esempi progettati da artisti di rilievo, forse delle illustrazioni di una bibbia greca. Al contrario, le scene della giovinezza di Cristo non mostrano ambientazione paesaggistica; e la Vergine vestita da principessa bizantina occupa un posto di rilievo. \u00c8 probabile che il progetto del mosaico sia costantinopolitano e risalga al periodo del concilio di Efeso. Non era forse destinato ad un arco trionfale e perci\u00f2 venne adattato alla posizione nella quale si trovano adesso. La realizzazione deve essere certamente stata diretta da un mosaicista assai capace: soprattutto egli dovette realizzare le figure dei \u201cdue angeli che si trovano vicino a Giuseppe\u201d e \u201cl'angelo dell'annunciazione\u201d.\nIl papa Sisto III fece edificare anche il Battistero del Laterano. Tuttavia, la decorazione originale \u00e8 stata distrutta quando nel XVII secolo croll\u00f2 la cupola. Non restano che dettagli della decorazione ad \u201cintarsia\u201d dell'ingresso originario, che si trovava di fronte alla chiesa di San Giovanni, e il bel mosaico a viticcio su fondo blu nell'abside, a destra dell'ingresso originario."}
{"id": "350661", "revid": "36426", "url": "https://it.wikipedia.org/wiki?curid=350661", "title": "Tardo Antico", "text": ""}
{"id": "350662", "revid": "767487", "url": "https://it.wikipedia.org/wiki?curid=350662", "title": "Joint Aviation Authorities", "text": "Le Joint Aviation Authorities (JAA) erano un'associazione delle autorit\u00e0 dell'aviazione civile degli stati europei, i quali convengono di cooperare, su base unicamente volontaria (cio\u00e8 uno stato o un ente poteva decidere o meno se adottare una decisione), allo sviluppo e all'attuazione di normative e procedure comuni nel campo della sicurezza aerea, allo scopo di fornire livelli di sicurezza elevati e costanti, nonch\u00e9 un livello comune per la concorrenza in ambito europeo. Particolare attenzione era dedicata all'intento di armonizzare le norme JAA con le regole in vigore negli USA; dal 2009 questo organismo \u00e8 stato sostituito dall'Agenzia europea per la sicurezza aerea (EASA)."}
{"id": "350664", "revid": "78273", "url": "https://it.wikipedia.org/wiki?curid=350664", "title": "EASA", "text": ""}
{"id": "350665", "revid": "31886", "url": "https://it.wikipedia.org/wiki?curid=350665", "title": "Paridi", "text": ""}
{"id": "350666", "revid": "729019", "url": "https://it.wikipedia.org/wiki?curid=350666", "title": "Sojuz 23", "text": "Sojuz 23 \u00e8 la denominazione di una missione della navicella spaziale Sojuz verso la stazione spaziale sovietica Saljut 5 (ALMAZ 3). Si tratt\u00f2 del ventiduesimo volo con equipaggio di questa capsula, del quarantesimo volo nell'ambito del programma Sojuz sovietico nonch\u00e9 del secondo volo con equipaggio verso la predetta stazione spaziale. A causa di problemi di carattere tecnico, non riusc\u00ec la manovra d'aggancio con la stazione spaziale e la missione dovette essere interrotta anticipatamente.\nMissione.\nIl volo verso la stazione spaziale di carattere militare Saljut 5 (ALMAZ 3) raggiunse la stazione stessa, ma la capsula non pot\u00e9 effettuare la manovra di aggancio, a causa di un errore dell'apposito congegno. Pertanto non si riusc\u00ec ad ottenere l'aggancio ermetico necessario per il passaggio dei cosmonauti. Questo errore ed i problemi ad esso collegati sono paragonabili con quanto intercorso durante la missione della Sojuz 15. Per l'ennesima volta il sistema d'aggancio automatico non aveva funzionato a regola d'arte e per una manovra d'aggancio eseguita pilotando la capsula manualmente non vi furono riserve di carburante sufficienti.\nDopo solo due giorni di missione si dovette dunque avviare la manovra di rientro in atmosfera e di atterraggio. Durante questa succedette un fatto del tutto inusuale ed inaspettato che per poco non cost\u00f2 la vita dell'equipaggio. Infatti l'atterraggio avvenne nel lago Tengiz, in parte coperto da uno strato di ghiaccio, proprio durante una forte bufera di neve. I paracadute si bagnarono e si riempirono rapidamente d'acqua tirando cos\u00ec, a causa del peso, la capsula con l'equipaggio sott'acqua. Diversi tentativi delle squadre di soccorso e di recupero di raggiungere la capsula mediante mezzi da trasporto anfibi non riuscirono (bisogna evidenziare che il lago ha una superficie pari a circa tre volte la superficie del Lago di Costanza o di circa quattro volte e mezzo del Lago di Garda, cio\u00e8 circa 1.600 km\u00b2). Il riscaldamento della capsula venne immediatamente minimizzato onde risparmiare energia. Dopo diverse ore ed in seguito a pi\u00f9 tentativi, finalmente dei sommozzatori riuscirono ad attaccare un cavo d'acciaio alla capsula. Appesa a questo cavo, la capsula pot\u00e9 essere riportata in riva al lago mediante un elicottero di recupero. A grande sorpresa e per la gioia delle squadre di soccorso i due cosmonauti rimasero completamente illesi.\nUlteriori dati di volo.\nI parametri sopra elencati riportano i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "350667", "revid": "125550759", "url": "https://it.wikipedia.org/wiki?curid=350667", "title": "Sojuz 24", "text": "Sojuz 24 \u00e8 la denominazione di una missione della navicella spaziale Sojuz verso la stazione spaziale sovietica Saljut 5 (ALMAZ 3). Si tratt\u00f2 del ventitreesimo volo equipaggiato di questa capsula, del quarantaduesimo volo nell'ambito del programma Sojuz sovietico nonch\u00e9 del terzo volo equipaggiato verso la predetta stazione spaziale (il secondo che riusc\u00ec effettivamente ad agganciarsi alla stazione con conseguente visita e soggiorno all'interno della stazione stessa).\nMissione.\nLa missione ebbe come primo incarico chiarire le motivazioni che avevano comportato all'interruzione prematura della missione della Sojuz 21. Inizialmente si presumeva la presenza di gas tossici oppure di resti di carburante nell'aria presente all'interno della stazione spaziale il cui respiro avrebbe potuto compromettere in una maniera alquanto critica la missione stessa, quindi l'equipaggio entr\u00f2 nell'interno della stazione solo munito di apposita maschera antigas. Ben presto fu per\u00f2 constatato che queste presunzioni furono del tutto inutili dato che la miscela d'ossigeno e di azoto era perfettamente pulita e pertanto non creava dei problemi per la respirazione.\nPer ovviare questo problema, la stazione era dotata di apposita strumentazione che consentiva di effettuare uno scambio completo dell'atmosfera di bordo mediante l'apposita chiusa d'aria, cio\u00e8 decomprimendo l'abitacolo per farlo successivamente adeguare alla pressione normale. Questo non fu necessario ma ci\u00f2 nonostante si decise di svolgere questa procedura quale esperimento per accertare le reazioni in caso di future necessit\u00e0 o analoghi problemi. La procedura prevedeva la decompressione, cio\u00e8 la fuoriuscita d'aria da una parte della stazione spaziale, mentre la stessa veniva sostituita da aria che veniva trasportata all'interno della stazione dalle riserve della capsula della Sojuz 24. Durante questa procedura era prevista l'esecuzione di un'attivit\u00e0 extraveicolare la quale per\u00f2 venne cancellata.\nL'equipaggio assunse successivamente la continuazione dei programmi interrotti dai loro predecessori. La Saljut\u00a05 faceva parte, quale stazione spaziale ALMAZ\u00a03, del programma spaziale militare sovietico. Pertanto un punto fondamentale degli esperimenti da eseguire fu il caricamento di una capsula di ritorno priva di equipaggio con pellicole filmiche, immagini fotografiche ed altri risultati ottenuti durante i vari esperimenti di carattere scientifico. La capsula si stacc\u00f2 dalla Saljut il 26 febbraio e pot\u00e9 essere recuperata dalle squadre di recupero a terra. Un tentativo analogo era gi\u00e0 previsto in precedenza con la stazione spaziale Saljut\u00a03 (ALMAZ\u00a02) ma per varie ragioni (in particolar modo perch\u00e9 la Sojuz 15 non fu in grado di agganciarsi correttamente alla stazione) non pot\u00e9 mai essere eseguito.\nLa missione si concluse dopo 18 giorni - un periodo decisamente breve per missioni condotte su stazioni spaziali. Fonti ufficiali indicano comunque che durante questo breve periodo, svoltosi per\u00f2 con enorme sforzo da parte dei cosmonauti, si sia raggiunto quasi lo stesso numero di risultati ottenuti durante i 50 giorni precedenti in cui l'equipaggio della Sojuz 21 era rimasto a bordo.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "350668", "revid": "121120737", "url": "https://it.wikipedia.org/wiki?curid=350668", "title": "Agenzia europea per la sicurezza aerea", "text": "LAgenzia europea per la sicurezza aerea, abbreviato in AESA (o EASA, sigla di \"European Union Aviation Safety Agency\"), \u00e8 l'organo di controllo del settore aeronautico dell'Unione europea.\nIntroduzione.\nDalla storica data del 17 dicembre 1903, nella quale si lev\u00f2 in volo il primo velivolo a motore pi\u00f9 pesante dell'aria, l'aviazione non ha mai cessato di evolversi. Attraverso l'innovazione tecnica, la ricerca ed il miglioramento dei processi di progettazione e costruzione il mezzo aereo si \u00e8 gradatamente ritagliato quote via via crescenti nell'industria mondiale andando a costituirne, negli ultimi decenni, uno dei settori strategici.\nIl trasporto aereo, sia commerciale che di passeggeri oltre ad essere una necessit\u00e0 sociale \u00e8 uno dei fattori che creano ricchezza per le ricadute economiche, tecnologiche e produttive delle quali gli stati possono beneficiare e ci\u00f2 nonostante i momenti di crisi. Al giorno d'oggi infatti, in un mondo caratterizzato dalla globalizzazione, risulta impensabile la rinuncia a tale mezzo di trasporto.\nLa valenza strategica dell'industria aeronautica, e pi\u00f9 in generale di quella aerospaziale, per l'Europa si sintetizza bene nella nota seguente pubblicata dal Parlamento europeo:\nPer citare qualche numero, basti sapere che circa 25\u00a0000 aerei si incrociano quotidianamente nel cielo europeo ed in base alle attuali tendenze del traffico aereo, si prevede che tale numero raddoppi ogni 10-14 anni.\nIl mantenimento di tale livelli di crescita comporta da un lato una disponibilit\u00e0 sufficiente in termini di capacit\u00e0 aeroportuali e dall'altro la necessit\u00e0 di una serie di riforme gestionali del settore.\nInfatti il trasporto aereo, e di conseguenza l'industria aeronautica, non possono prescindere da tematiche come qualit\u00e0, sicurezza e tutela ambientale che debbono essere recepite ed attuate per esempio attraverso l'adozione di nuove normative e organismi sia di carattere nazionale che sovranazionale.\nL'impegno a perseguire questi obiettivi si \u00e8 manifestato in Europa con la creazione, nel 1970, delle \"Joint Aviation Authorities\" (Autorit\u00e0 Aeronautiche Congiunte o JAA) organizzazione che raggruppa paesi con il comune obiettivo di cooperare e sviluppare normative congiunte a livello europeo per migliorare la qualit\u00e0 e la sicurezza del trasporto aereo.\nNata inizialmente per creare codifiche di certificazione comuni di aeromobili e motori per l'industria europea (in particolare per i prodotti del consorzio internazionale Airbus), le JAA, dal 1987 in poi, hanno esteso le proprie competenze fino alla creazione di norme comuni per gli aspetti manutentivi, di certificazione e progettazione dei prodotti aeronautici.\nLa normativa Joint Aviation Requirements 145 (Requisiti Aviazione Congiunti 145 o JAR 145), entrata in vigore nel 1992 e riguardante l'attivit\u00e0 di manutenzione per velivoli impiegati nel trasporto pubblico, ne costituisce un esempio.\nLa volont\u00e0 di uniformare ed armonizzare ulteriormente queste materie ha condotto gli stati membri dell'Unione europea all'idea di costituire un organismo indipendente, dotato di personalit\u00e0 giuridica e poteri propri, in grado di rispondere a tali aspettative. Gli stati membri hanno percepito la necessit\u00e0 di fornire all'aviazione civile europea regole comuni concernenti i livelli di sicurezza, gli standard di qualit\u00e0, la compatibilit\u00e0 ambientale, ma anche la circolazione di merci e servizi nonch\u00e9 la cooperazione con paesi terzi.\nQuesto processo, concretizzatosi il 15 luglio 2002, con la pubblicazione del Regolamento (CE) n. 1592/2002 sulla Gazzetta ufficiale dell'Unione europea, segna la creazione di tali regole e la nascita dell'European Aviation Safety Agency (Agenzia europea per la sicurezza aerea o EASA), con sede a Colonia in Germania.\nLa normativa.\nIl regolamento 1592/2002, poi aggiornato e sostituito dalla 216/2008, definito \"Basic Regulation\" (regolamento base) \u00e8 costituito da due regolamenti di secondo livello che ne illustrano le relative modalit\u00e0 attuative.\nQuesti due regolamenti, il 1702/2003 e il 2042/2003, chiamati \"Implementation Rules\" (regole di implementazione) sono costituiti da un articolato e da uno o pi\u00f9 documenti chiamati \"Parts\" (parti). Nell'articolato vengono definiti campo di applicazione, obiettivi periodi di transizione con la normativa vigente (JAR) e date di entrata in vigore. Le parti, suddivise in due sezioni, illustrano rispettivamente i requisiti che devono essere soddisfatti dai soggetti aeronautici (sezione A) e le procedure che devono essere seguite dalle autorit\u00e0 competenti (sezione B).\nInoltre per ognuna delle Parts, il Direttore Esecutivo dell'EASA pubblica separatamente sotto forma di \u201cDecisions\u201d (Decisioni) notizie esplicative ed informazioni aggiuntive che sono chiamate \"Acceptable Means of Compliance\" (metodi accettabili di rispondenza o AMC) e \"Guidance Materials\" (materiali guida o GM).\nLa struttura della Normativa sopra illustrata \u00e8 di seguito riportata:\nIl primo regolamento di secondo livello pubblicato (1702/2003), concerne i processi di certificazione dei prodotti aeronautici e delle imprese di produzione e progettazione. Come precisato nella 1592/2002, un aeromobile, un motore od un'elica costituiscono prodotti aeronautici. Qualsiasi strumento, equipaggiamento, meccanismo, parte, apparato, annesso o accessorio, impiegato per il controllo di un aeromobile in volo ed ivi installato viene invece chiamato parte e pertinenza.\nL'Implementation Rule 1702/2003 contiene come annesso la Parte 21, che stabilisce i requisiti e le procedure per la certificazione dell'aeromobile, dei prodotti, delle parti e pertinenze e delle organizzazioni di produzione e progettazione. Sempre nella 1702/2003 vengono introdotte le \u201cCertifications Specifications\u201c (Specifiche di Certificazione o CS) per garantire l'applicazione uniforme delle norme comuni.\nL'altro regolamento di secondo livello (2042/2003), concerne invece il mantenimento dell'aeronavigabilit\u00e0 dei prodotti aeronautici e la certificazione delle imprese e del personale di manutenzione. Esso contiene quattro Parti che riguardano:\nQuindi tutte le imprese che effettuano manutenzione su prodotti, parti o pertinenze aeronautiche sono soggette alla Parte 145.\nTempi di entrata in vigore.\nL'Implementation Rule 2042/2003 \u00e8 entrata in vigore il giorno dopo la sua pubblicazione, il 21 novembre 2003. Tuttavia per alcuni requisiti, presenti nelle Parti, sono state stabilite delle deroghe, le cui scadenze sono riportate nell'articolo 7 del testo. In ogni caso il regolamento 2042/2003 entrer\u00e0 in vigore nella sua totalit\u00e0 il 28 settembre 2008.\nLe imprese certificate Parte 145.\nPer dare un'idea della dimensione dell'attivit\u00e0 di manutenzione aeronautica e la sua ripartizione nei paesi, si riportano alcuni dati dell'anno 2003, concernenti le imprese certificate a JAR 145 (oggi Parte 145).\nIl numero delle aziende del settore \u00e8 2072, senza riguardo per la loro dimensione. Di queste la quasi totalit\u00e0 proviene da paesi europei (diagramma a sinistra), le rimanenti si suddividono negli altri continenti con le proporzioni indicate nella torta di destra.\nLa prima torta indica che una piccola parte di aziende che operano nel campo della manutenzione aeronautica sono di provenienza extra europea. L'aumento auspicabile di tale quota, estender\u00e0 gli standard normativi europei nel mondo.\nUn ultimo grafico mostra infine come in ambito europeo il Regno Unito, la Francia, la Germania e l'Italia costituiscono i primi quattro paesi in quanto a numero di aziende certificate.\nIn questo diagramma sono stati riportati unicamente paesi con un numero di aziende sul totale superiore all'1 %; quelle al di sotto di tale soglia sono state raggruppate nella voce Altri paesi europei.\nQuesta rappresentazione mostra bene il \u201cpeso\u201d che i vari paesi hanno nell'ambito del settore manutentivo aeronautico in Europa.\nConseguenze sull'aviazione civile europea dovute alla nascita dell'EASA.\nIl settore dell'aviazione civile in Europa appare oggi piuttosto frastagliato. Il grafico di seguito riportato mostra bene tale aspetto. In esso sono catalogati i paesi del continente europeo a seconda della loro appartenenza ad uno o pi\u00f9 organismi che promuovano la cooperazione in ambito aeronautico (situazione del luglio 2005) :\nCon la creazione dell'EASA e delle regole comuni nel campo dell'aviazione civile, i paesi membri dell'Unione Europea si sono fissati un duplice scopo:\nGi\u00e0 nel 2001 i direttori generali delle autorit\u00e0 aeronautiche nazionali, in un meeting dell'ECAC, iniziarono a discutere sulle conseguenze nel settore del trasporto aereo europeo della creazione dell'EASA. In particolare si desiderava capire meglio come sarebbe stata gestita nel futuro l'attivit\u00e0 di regolamentazione nel campo dell'aeronavigabilit\u00e0, della sicurezza ed in quello della certificazione.\nA tale scopo venne istituita una task force congiunta ECAC(JAA)/EU, nel gennaio del 2002, per proporre soluzioni pratiche alle questioni sollevate.\nNel meeting di Jalta nell'agosto del 2002 la task force svilupp\u00f2 una serie di proposte per l'organizzazione della mutua accettazione e riconoscimento fra le certificazioni rilasciate da paesi membri dell'EASA e da quelle di paesi non EASA, con attenzione al futuro ruolo delle JAA.\nIn particolare i direttori generali delle autorit\u00e0 aeronautiche nazionali, furono d'accordo sulle conclusioni della task force ECAC/EC:\nL'EASA dovr\u00e0 farsi carico delle problematiche inerenti all'aeronavigabilit\u00e0 nel settore del trasporto civile, sia per gli stati membri dell'Unione europea che per tutti gli stati membri delle JAA. Queste problematiche riguarderanno fra l'altro il settore della manutenzione e quello della certificazione.\nL'Agenzia dovr\u00e0 inoltre sviluppare procedure che permetteranno il coinvolgimento, in fase di discussione di materie concernenti l'aeronavigabilit\u00e0, degli stati non EASA appartenenti alle JAA.\nIn merito alla coesistenza JAA - EASA \u00e8 stato deciso che le JAA saranno sciolte, dopo un periodo di transizione, nel quale continueranno a curare la regolamentazione ed il rilascio di certificazioni per i paesi JAA non EASA.\nInoltre \u00e8 stato stabilito che la transizione dovr\u00e0 avvenire rapidamente, ma comunque in modo da rispettare i seguenti punti:\nPer realizzare questo delicato passaggio dalle JAA all'EASA nel modo ottimale, \u00e8 stato istituito un gruppo di lavoro (working group) comprendente i paesi membri dell'EASA, i paesi non EASA membri delle JAA, l'Agenzia, la Commissione Europea e le JAA stesse.\nNel luglio 2005 il workgroup ha pubblicato una \"road map\" per la transizione dalle JAA all'EASA. In questo documento si stabiliscono priorit\u00e0, modalit\u00e0 esecutive e un piano di scadenze per attuare le decisioni del meeting di Jalta e giungere per il 1\u00ba gennaio 2007 ad un quadro europeo rimodernato, cos\u00ec come mostrato nel grafico di seguito riportato."}
{"id": "350670", "revid": "2108263", "url": "https://it.wikipedia.org/wiki?curid=350670", "title": "Genserico", "text": "Fu una delle figure chiave dell'ultimo e tumultuoso periodo di vita dell'Impero romano d'Occidente (V secolo). Condusse i Vandali, gli Alani e una parte di Visigoti sbandati dalla penisola iberica al Nordafrica, fondando un regno che in pochi anni trasform\u00f2 un \"insignificante\" popolo germanico in una delle maggiori potenze mediterranee; nel 455 guid\u00f2 i Vandali nel Sacco di Roma.\nBiografia.\nAscesa al trono e conquista dell'Africa.\nEra figlio illegittimo di Godigisel, il re dei Vandali Asdingi. Dopo la morte del padre, nel 406, Genserico divenne il secondo uomo pi\u00f9 potente tra i Vandali, dopo il nuovo sovrano, il fratellastro Gunderico.\nAlla morte di quest'ultimo (428), Genserico divenne re. Versato nell'arte militare, cominci\u00f2 subito ad accrescere il potere e la ricchezza del suo popolo, che all'epoca risiedeva nella Betica, nel sud della penisola iberica. Dato che i Vandali avevano subito numerosi attacchi da parte dei Visigoti, Genserico, poco dopo essere salito al trono, decise di lasciare loro la Spagna. Infatti, sembra che avesse cominciato a costruire una flotta ancora prima di aver preso il potere.\nNel 429, Genserico guid\u00f2 il suo popolo (circa persone, di cui in armi) nella provincia d'Africa, attrattovi dalla situazione di caos venutasi a creare per la rivolta dei Mauri, che l'autorit\u00e0 imperiale non riusciva a controllare, e forse chiamato dal generale romano Bonifacio, caduto in sospetto presso la corte romana e vicino alla resa dei conti con il generale Ezio e con l'imperatore Valentiniano III.\nMentre la popolazione si radunava al porto di imbarco di Julia Traducta, sulla punta pi\u00f9 meridionale della penisola iberica, Genserico si volse contro i Suebi che, approfittando della partenza dei rivali, avevano invaso la Lusitania, e li sbaragli\u00f2.\nPortata a termine la traversata (di circa 15 km), i Vandali si riversarono in Mauretania (l'odierno Marocco e l'attuale Algeria nordoccidentale), dove conquistarono Caesarea (l'attuale Cherchell, vicino ad Algeri). Giunto in Numidia Cirtensis o Cirtana (l'odierna Algeria orientale), Genserico vinse molte battaglie contro i Romani, conquistandola, nel 430, senza per\u00f2 penetrare nelle citt\u00e0, come Cirta e Ippona; Bonifacio, che disponeva di poche truppe, si era chiuso a Ippona: Genserico vi pose l'assedio (e durante l'assedio, il 28 agosto 430, mor\u00ec sant'Agostino), ma, mancandogli le tecniche e i macchinari per l'assedio, non riusciva a prenderla; nel frattempo, inviato dall'imperatore d'Oriente, Teodosio II, era giunto, guidato da Ardaburio Aspare, un limitato contingente militare che unitosi alle truppe di Bonifacio, attacc\u00f2 Genserico, il quale ripetutamente, nel 431, li sconfisse, costringendo Aspare a rientrare a Bisanzio e Bonifacio a rinchiudersi nuovamente a Ippona, la quale fin\u00ec per cadere.\nBonifacio, lasciata Ippona poco prima della caduta, era stato richiamato in Italia (432). Genserico invase la Numidia proconsolare (le province di Zeugitana e di Byzacena). La guerra cominciava a pesare perch\u00e9 i Vandali avevano subito molte perdite e, a parte Ippona, non avevano conquistato le citt\u00e0 e infine si profilava una nuova spedizione imperiale guidata da Aspare, per cui furono intavolate trattative con Valentiniano; il trattato di pace fu firmato a Ippona l'11 febbraio 435: i Vandali furono individuati come \"foederati\" al servizio dell'impero romano per il proconsolato di Numidia Cirtana, con capitale Ippona, senza cessione formale di alcun territorio.\nConsolidamento del regno dei Vandali.\nGenserico, radunate le sue forze, cominci\u00f2 a comportarsi come un sovrano autonomo, destituendo i sacerdoti ortodossi che si opponevano all'arianesimo e, dal 437, cominci\u00f2 a esercitare la pirateria: pirati vandali, in quell'anno, razziarono le coste siciliane.\nIl 19 ottobre 439 prese Cartagine, senza colpo ferire; ci fu saccheggio con atti di violenza, ma, stando alle cronache dell'epoca, nessun edificio fu deliberatamente distrutto o danneggiato; il clero cattolico e la nobilt\u00e0 vissero il dramma della schiavit\u00f9 o dell'esilio e tutte le propriet\u00e0 ecclesiastiche vennero trasferite al clero ariano.\nEssendosi impadronito di una parte della flotta navale romana d'occidente, ormeggiata nel porto di Cartagine, nel 440, organizz\u00f2 incursioni in tutto il Mar Mediterraneo, soprattutto in Sicilia e Sardegna, i due granai dell'impero d'occidente, e Corsica e le isole Baleari. Nel 441, essendo la flotta romana d'occidente incapace di difendersi dagli attacchi dei Vandali, arriv\u00f2 nelle acque siciliane una flotta orientale, inviata da Teodosio II; i suoi navarchi per\u00f2 indugiarono senza agire, e quando i Persiani e gli Unni, sembra entrambi pagati da Genserico, attaccarono l'impero d'oriente, la flotta rientr\u00f2 a Costantinopoli.\nL'imperatore d'occidente Valentiniano III, nel 442, venne a patti con Genserico riconoscendogli l'indipendenza e la sovranit\u00e0 sulle terre e sui popoli da lui conquistati, cio\u00e8 la Mauretania Tingitana (attuale Marocco, donde si controllava lo stretto di Gibilterra), la Numidia Cirtensis, la Zeugitana e la Byzacena (l'insieme delle tre costituisce l'Algeria orientale e la Tunisia attuali). In questo modo fu raggiunta la pace: la soluzione descritta dal trattato (\"Cum Gisirico ab Augusto Valentiniano pax confirmata et certis spatiis Africa inter utrumque divisa est\") rappresenta una novit\u00e0 rispetto all'usuale istituto della \"hospitalitas\" romana: i Vandali non sono considerati \"foederati\" ma piuttosto un popolo che detiene quella piena sovranit\u00e0 sul territorio a cui Valentiniano III aveva rinunciato.\nSacco di Roma (455).\nQuesto trattato segn\u00f2 la fine delle migrazioni del popolo vandalo, che si stabil\u00ec nelle ricche terre della Zeugitana, costringendo i precedenti proprietari o a trasferirsi in altre localit\u00e0 o a lavorare per i nuovi padroni in posizione subordinata. La stessa sorte tocc\u00f2 anche ai sacerdoti ortodossi che risiedevano nelle zone della cosiddetta \"assegnazione vandalica\".\nCartagine divenne la capitale del regno vandalo e Genserico approv\u00f2 una nuova datazione che partiva dal 19 ottobre 439, data della presa di Cartagine. Per i successivi trent'anni, Genserico e i suoi soldati compirono scorrerie nel Mediterraneo.\nUna testimonianza della potenza del regno vandalo \u00e8 dovuta al fatto che verso il 442, il re dei Visigoti, Teodorico I cerc\u00f2 di allacciare stretti rapporti con Genserico, in chiave antiromana, dando in moglie a Unnerico, figlio di Genserico una sua figlia; ma l'abilit\u00e0 diplomatica di Ezio fece fallire il piano e Genserico risped\u00ec la nuora, con naso e orecchie recise, da Teodorico, con l'accusa di volerlo avvelenare.\nA seguito di questo avvenimento sembra che si sia verificata una trattativa per un eventuale matrimonio tra Unerico e una delle figlie dell'imperatore Valentiniano; anche se il progetto non and\u00f2 in porto, le relazioni tra Genserico e l'impero si mantennero buone sino al 455.\nNel 455, il 16 marzo, l'imperatore Valentiniano III, responsabile dell'uccisione di Ezio, fu a sua volta assassinato dai seguaci di Ezio. Genserico, non riconoscendo l'usurpatore Petronio Massimo (che sembra fosse coinvolto in entrambi gli omicidi) ritenne decaduto il precedente trattato stipulato con Valentiniano. Da qui il pretesto per salpare alla volta dell'Italia (una leggenda narra che fosse l'imperatrice, Licinia Eudossia, a chiamarlo); sbarcati a Porto, i Vandali affiancati da guerrieri Mauri marciarono su Roma, i cui abitanti si diedero alla fuga; Massimo, invece di combattere, si preparava anche lui alla fuga, ma fu ucciso da un soldato della sua guardia. Alla porta Portuense papa Leone I si fece incontro a Genserico e lo implor\u00f2 di risparmiare la citt\u00e0 e la sua popolazione. Genserico accett\u00f2 e venne quindi accolto con il suo esercito. Papa Leone I si raccomand\u00f2 a Genserico di non appiccare il fuoco alla citt\u00e0 e di non uccidere o praticare supplizi, lasciando il saccheggio in piena libert\u00e0.\nSebbene la storia parli del violento saccheggio della citt\u00e0 eterna da parte dei vandali (da qui la parola 'vandalismo'), in realt\u00e0 Genserico onor\u00f2 il suo giuramento: non vi furono n\u00e9 eccidi, n\u00e9 incendi, n\u00e9 dissennate distruzioni e i suoi uomini non devastarono Roma, rispettando le chiese cristiane. Comunque portarono via denaro e tesori (furono spogliati il palazzo imperiale, il tempio di Giove Capitolino, col suo tetto aureo e altri) e Genserico condusse con s\u00e9 la vedova di Valentiniano, Licinia Eudossia, e le sue figlie, Eudocia (che, giunta a Cartagine, fu data in moglie a Unnerico) e Placidia e il figlio di Ezio, Gaudenzio e molti notabili romani, che al rientro a Cartagine furono divisi, come schiavi, tra i partecipanti alla spedizione.\nGuerre con l'Impero romano.\nAvito, nuovo imperatore d'occidente dal 9 luglio 455, cerc\u00f2, senza risultati, l'adesione dell'imperatore d'oriente, Marciano, per un'offensiva comune contro i Vandali; anzi Genserico occup\u00f2 le restanti province della Mauretania (l'attuale Algeria centro-occidentale), con i Mauri pronti a riconoscere l'autorit\u00e0 vandalica.\nAll'inizio del 456, concluse un'alleanza con i Suebi di Rechiaro, che, rotto il trattato con l'impero, invase i territori della provincia Tarraconense, da cui si era ritirato pochi anni prima; nello stesso tempo Genserico attacc\u00f2 le coste calabresi e siciliane. Sbarcati ad Agrigento, per\u00f2 i Vandali vennero sconfitti dal generale Ricimero, che, preso il mare incroci\u00f2 la flotta vandala in Corsica e la sconfisse, sempre nel 456.\nNel 458, il tentativo di Genserico di formare in Gallia una coalizione anti-imperiale con Burgundi e Visigoti, fall\u00ec perch\u00e9 l'imperatore, Maggioriano, recandosi nel mese di novembre in Gallia la svent\u00f2, e poi passati i Pirenei, avanz\u00f2 su Saragozza e poi sul porto di Cartagena. Da qui, nel maggio del 460, pass\u00f2 in Mauretania, mettendo paura a Genserico che invi\u00f2 emissari per poter ottenere la pace; al rifiuto di Maggioriano, Genserico devast\u00f2 la provincia e ne avvelen\u00f2 i pozzi, per rallentarne l'avanzata; non solo raggiunse lo scopo, ma con l'aiuto di alcuni traditori si impadron\u00ec della flotta romana, ancorata a Illici Augusta a sud dell'odierna Alicante. Maggioriano allora venne a patti, concord\u00f2 un armistizio e al suo rientro in Italia, a Tortona, perse la vita in una battaglia contro Ricimero il 7 agosto 461; in quello stesso anno sembra che Licinia Eudossia e la figlia Placidia furono liberate dietro riscatto.\nTra la fine del 463 e il 464, essendo ancora in guerra con l'impero perch\u00e9 non riconosceva il nuovo imperatore, Libio Severo, e poi perch\u00e9 non veniva accolta la sua richiesta di elevare al trono imperiale Anicio Olibrio, che, avendo nel frattempo sposato Placidia, era genero di suo figlio Unerico, fece un accordo col titolare del comando indipendente della Gallia del nord, Egidio, per attaccare contemporaneamente l'Italia; ma la cosa sfum\u00f2 per l'improvvisa morte di Egidio. Comunque la situazione tra Vandali e impero rimase tesa.\nNel 467, l'imperatore d'oriente, Leone I il Trace, nomin\u00f2 il nuovo imperatore d'occidente, Antemio e lo fece scortare a Roma dal governatore indipendente dell'Illyricum, Marcellino, che avrebbe poi dovuto proseguire e attaccare Cartagine; ma la mancanza di venti favorevoli abort\u00ec il tentativo; Genserico, seccato, sia per la mancata nomina a imperatore d'occidente di Olibrio, sia per l'ordine di Leone I di aggredire il suo regno, cominci\u00f2 da quell'anno ad attaccare anche le coste dell'Illiria, dell'Epiro e della Grecia, non risparmiando neppure Alessandria d'Egitto.\nNel 468 il regno di Genserico fu l'obiettivo dell'ultimo sforzo militare congiunto delle due parti dell'Impero, teso a sottomettere i vandali. Ma, mentre i vandali venivano sconfitti dai generali bizantini in Tripolitania e perdevano la Sardegna a opera di Marcellino, Genserico con parte della flotta sorprese e incendi\u00f2 il grosso della flotta nemica al comando del generale romano d'Oriente Basilisco a Capo Bon; meno della met\u00e0 delle navi scamparono in Sicilia. Mentre Marcellino, riunite le due flotte, si accingeva a salpare per Cartagine, nell'agosto dello stesso anno, fu assassinato da un suo subalterno (forse sicario di Ricimero).\nGenserico rimase signore incontrastato del Mediterraneo occidentale fino alla sua morte, regnando dallo stretto di Gibilterra alla Tripolitania.\nNel 474 stipul\u00f2 la pace perpetua con l'Impero bizantino, anzi permise a Severo, rappresentante dell'imperatore, Zenone, di riscattare quanti pi\u00f9 prigionieri e schiavi romani avesse potuto (quelli della sua famiglia li affranc\u00f2 gratuitamente), concesse completa libert\u00e0 di culto agli ortodossi e permise la nomina di un nuovo titolare alla carica vescovile di Cartagine (vacante dal 457). Da parte sua, Zenone, nel 476, conferm\u00f2 a Genserico il possesso di tutta la provincia d'Africa (dallo stretto di Gibilterra alla Tripolitania), le isole Baleari (comprese le isole Pitiuse), la Corsica, la Sardegna e la Sicilia (quest'ultima isola, eccettuata la citt\u00e0 di Lilibeo, di interesse strategico, fu poco dopo ceduta a Odoacre in cambio di un tributo annuo).\nMor\u00ec il 25 gennaio del 477, all'et\u00e0 di 87 anni (77 secondo alcune fonti), a Cartagine.\nIn politica interna egli dette libert\u00e0 di religione ai cattolici, ma volle che tutti i suoi stretti collaboratori si convertissero all'arianesimo. Durante il suo regno le tasse gravarono soprattutto sulle spalle delle ricche famiglie romane e del clero cattolico."}
{"id": "350677", "revid": "9", "url": "https://it.wikipedia.org/wiki?curid=350677", "title": "S.Gregorio Magno", "text": ""}
{"id": "350678", "revid": "1226", "url": "https://it.wikipedia.org/wiki?curid=350678", "title": "VLC Media Player", "text": ""}
{"id": "350679", "revid": "278830", "url": "https://it.wikipedia.org/wiki?curid=350679", "title": "Lenna (immagine)", "text": "Lenna (o Lena) \u00e8 una delle immagini pi\u00f9 comunemente usate per valutare gli algoritmi di compressione.\nStoria.\nNei primi anni 1970 alcuni ingegneri del dipartimento di elaborazione segnali e immagini dell'University of Southern California svilupparono uno scanner per le loro ricerche nel campo dell'elaborazione delle immagini, ricerche che successivamente condussero agli standard JPEG e MPEG. Queste ricerche erano finanziate dal Pentagono per il progetto ARPANET, uno dei progenitori dell'attuale World Wide Web.\nPer \"sfida\" interna tra le varie immagini campione, accadde che fosse usata l'immagine di una playmate della pagina centrale della rivista \"Playboy\". Avendo bisogno di un'immagine con un viso umano, presero la parte superiore dell'immagine della pagina e iniziarono a sperimentarla sullo scanner. L'immagine doveva essere di 512\u00d7512 pixel e avendo lo scanner una risoluzione di 100 dpi effettuarono la scansione su un quadrato di 5.12 pollici. I visitatori del centro alla fine delle dimostrazioni chiedevano copia dell'immagine originale e quella ottenuta dallo scanner, cos\u00ec da poterla paragonare con le copie da loro ottenute con i loro algoritmi usando la medesima immagine.\nLa modella ritratta era Lenna Sj\u00f6\u00f6blom, una ragazza svedese che lavorava a Chicago nel 1972 e che era diventata Playmate di \"Playboy\" nel novembre dello stesso anno. Solo diversi anni dopo scopr\u00ec che la sua immagine della pagina centrale era diventata una sorta di \"cavia da laboratorio\" per gli ingegneri di mezzo mondo. Fino al 1991 il SIPI distribu\u00ec l'immagine di Lenna in tutto il mondo facendosi corrispondere una commissione di utilizzo. La modella fu estremamente colpita e felice di vedere la sua immagine su giornali e libri.\n\"Playboy\" rimase all'oscuro della trasgressione fino a quando la rivista \"Optical Engineering\" mise la foto di Lenna sulla copertina dell'edizione di giugno 1991. A seguito di questa pubblicazione \"Playboy\", che deteneva i diritti dell'immagine, scrisse all'editore chiedendo chiarimenti. Fu raggiunto un accordo che permise all'immagine, ormai divenuta standard di fatto, di entrare nella leggenda."}
{"id": "350680", "revid": "1632387", "url": "https://it.wikipedia.org/wiki?curid=350680", "title": "Food and Drug Administration", "text": "La Food and Drug Administration (\"Agenzia per gli alimenti e i medicinali\", abbreviato in FDA) \u00e8 l'ente governativo statunitense che si occupa della regolamentazione dei prodotti alimentari e farmaceutici, dipendente dal Dipartimento della salute e dei servizi umani degli Stati Uniti d'America.\nFunzioni e attivit\u00e0.\nL'FDA ha come scopo la protezione della salute dei cittadini attraverso regolamenti che controllino la messa sul mercato dei prodotti che sono sotto la sua giurisdizione, tra cui i farmaci, gli alimenti, gli integratori alimentari e gli additivi alimentari, i mangimi e farmaci veterinari, le attrezzature mediche, il sangue, gli emocomponenti e gli emoderivati per trasfusioni e i cosmetici. Tra gli strumenti di controllo sono previsti sia valutazioni prima della messa sul mercato che il monitoraggio post-commercializzazione. \u00c8 presieduta da un commissario che viene nominato dal presidente degli Stati Uniti d'America e confermato dal Senato. Il commissario \u00e8 Scott Gottlieb.\nOrganizzazione.\n\u00c8 divisa in otto uffici maggiori:\nIn Europa le due aree \"Food e Drug\" non sono appannaggio di un unico ente: l'autorit\u00e0 europea per la sicurezza alimentare \u00e8 l'EFSA, con sede a Parma mentre per la sicurezza dei farmaci \u00e8 l'EMA, con sede ad Amsterdam."}
{"id": "350681", "revid": "1543377", "url": "https://it.wikipedia.org/wiki?curid=350681", "title": "America's Best Comics", "text": "America's Best Comics (conosciuto anche come ABC) \u00e8 un sottomarchio della Wildstorm, marchio editoriale di fumetti statunitense. Pubblica storie di personaggi creati dallo scrittore Alan Moore.\nStoria.\nNacque nel 1999 da un'idea proposta a Moore dal fondatore della Wildstorm, Jim Lee, quando era ancora alla Image; successivamente la Wildstorm venne venduta alla DC Comics all'insaputa di Moore il quale era noto non avrebbe mai pi\u00f9 lavorato per la DC. In base all'intervista che Moore ha rilasciato a George Khoury nel libro \"The Extraordinary Works of Alan Moore\", quando Lee lo vide per la prima volta dopo la vendita, l'imponente figura di Moore che reggeva il suo bastone da passeggio dalla testa di serpente lo impression\u00f2 a tal punto che era sicuro che Moore (ancora ignaro di tutto) lo avrebbe bastonato fino a renderlo privo di sensi. Moore all'inizio fu riluttante all'idea di continuare, ma alla fine decise di accettare la situazione, in quanto aveva promesso lavoro a molti suoi amici artisti della defunta linea Awesome Comics di Rob Liefeld. Nella stessa intervista, Moore afferm\u00f2 che era meglio rimangiarsi un principio per un bene maggiore piuttosto che non avere affatto dei principi nella vita.\nAlcuni titoli erano stati pensati da Moore per la casa editrice di Rob Liefeld, la Awesome Comics, ma non erano stati realizzati a seguito del fallimento di questa; tra questi c'erano \"The League of Extraordinary Gentlefolk -\" un primo abbozzo di quella che sarebbe divenuta dopo \"La Lega degli Straordinari Gentlemen\" - e Glory, che sarebbe stato alla base di \"Promethea\".\nSotto questa nuova etichetta, Moore ha creato molte serie di successo come:\nAlcuni \"spin-off\" sono stati scritti da altri autori, come Peter Hogan (\"Terra Obscura\"), Rick Veitch (\"\") e Steve Moore (che ha scritto \"Tom Strong's Terrific Tales\" insieme ad Alan Moore). Tra i disegnatori che contribuirono regolarmente ci furono Kevin O'Neill, Chris Sprouse, Rick Veitch, J.H. Williams III, Gene Ha, Zander Cannon, Kevin Nowlan, Hilary Barta, Melinda Gebbie, Jim Baikie, Yanick Paquette e Art Adams. Tutto il lettering della linea \"ABC\" \u00e8 realizzato da Todd Klein, con l'eccezione de \"La Lega degli Straordinari Gentlemen\" di cui si occupa Bill Oakley.\nMoore annunci\u00f2 poi che con il n. 32 di \"Promethea\" l'universo \"ABC\" si sarebbe concluso e lui si sarebbe ritirato. La linea \"ABC\" \u00e8 continuata senza Mooore, realizzata da altri scrittori.\nPubblicazione italiana.\nIn Italia le serie \"ABC\" sono pubblicate dalla casa editrice Magic Press dal 2000 sulla collana bimestrale \"America's Best Comics\" e su volumi brossurati."}
{"id": "350682", "revid": "367445", "url": "https://it.wikipedia.org/wiki?curid=350682", "title": "EUROCONTROL", "text": "EUROCONTROL \u00e8 un'organizzazione intergovernativa, civile e militare cui partecipano 41 Stati europei e il cui scopo principale \u00e8 di sviluppare e mantenere un efficiente sistema di controllo del traffico aereo a livello europeo, affiancando in questo impegno comune le autorit\u00e0 nazionali dell'aviazione civile (in Italia l'ENAC), gli enti ed i soggetti fornitori dei servizi di controllo del traffico aereo (in Italia ENAV e l'Aeronautica Militare), gli utenti dello spazio aereo civile e militare, il settore industriale, le organizzazioni professionali e le competenti istituzioni europee.\nNasce con la \"EUROCONTROL Convention\" del 13 dicembre 1960, successivamente emendata il 12 febbraio 1981 (\"Amended Convention\") e successivamente rivista il 27 giugno 1997 (\"Revised Convention\"). In attesa della ratifica della Revised Convention del 1997, gli Stati membri EUROCONTROL hanno deciso di ritenersi comunque vincolati dalle sue disposizioni.\nAttivit\u00e0 regolatoria.\nEUROCONTROL produce regolamentazione tecnica sulla sicurezza del traffico aereo. Una convenzione tra gli Stati membri ha creato una commissione indipendente, la \"Safety Regulation Commission\" (SRC) per produrre rapporti ed avvisi per migliorare la sicurezza del controllo del traffico aereo e per proporre l'adozione di regolamenti denominati \"Eurocontrol Safety Regulatory Requirements\" (ESARR).\nAttivit\u00e0 gestionali.\nEUROCONTROL gestisce il \"Network Manager Operations Centre\" (NMOC) (precedentemente denominato \"Central Flow Management Unit\" (CFMU)), una unit\u00e0 finalizzata ad armonizzare i piani di volo che riguardano l'Europa, con lo scopo di minimizzare i ritardi e garantire la sicurezza del traffico aereo.\nGestisce inoltre il \"Central Route Charges Office\" (CRCO), ovvero l'ufficio che armonizza e riconcilia la fatturazione dei servizi, tra i soggetti deputati al controllo del traffico aereo, che comunque vengono fatturati dai singoli operatori nazionali alle compagnie aeree.\nProgrammi e progetti.\nEUROCONTROL gestisce numerosi programmi e progetti che interessano i diversi Stati membri, con l'obiettivo di minimizzare i costi di sviluppo, creando sistemi e procedure efficienti e condivisi.\nIl principale programma \u00e8 il Single European Sky e riguarda la realizzazione di un \"cielo unico europeo\" ottimizzando le risorse destinate al controllo del traffico aereo nell'area europea.\nTra i principali progetti gestiti vi sono:\nStati membri.\nElenco degli Stati membri e data di adesione, in ordine alfabetico.\nGli Stati membri dell'Unione europea hanno firmato nel 2002 un protocollo per l'adesione dell'Unione alla Convenzione EUROCONTROL. Questa convenzione, gi\u00e0 parzialmente applicata, non \u00e8 ancora ratificata.\nComprehensive Agreement States.\nNel 2016 Eurocontrol ha concluso accordi anche con alcuni paesi extraeuropei, che valorizzano la cooperazione dell'organizzazione con paesi non europei strettamente legati alla rete aerea del continente."}
{"id": "350688", "revid": "45951", "url": "https://it.wikipedia.org/wiki?curid=350688", "title": "Mussinelli", "text": ""}
{"id": "350689", "revid": "38120", "url": "https://it.wikipedia.org/wiki?curid=350689", "title": "America Best Comics", "text": ""}
{"id": "350690", "revid": "45951", "url": "https://it.wikipedia.org/wiki?curid=350690", "title": "Maberini", "text": ""}
{"id": "350691", "revid": "1543377", "url": "https://it.wikipedia.org/wiki?curid=350691", "title": "Cycas thouarsii", "text": "Cycas thouarsii \u00e8 una pianta della famiglia Cycadaceae. \u00c8 l'unica specie del genere \"Cycas\" diffusa in Africa.\nL'epiteto specifico \u00e8 un omaggio al botanico francese Louis Marie Aubert Du Petit-Thouars (1758-1831).\nDescrizione.\nHa aspetto arborescente, con fusto eretto, non ramificato o poco ramificato, che pu\u00f2 raggiungere i 4\u00a0m di altezza.\nLe foglie, pennate, di colore verde scuro, lucide, sono lunghe 150\u2013210\u00a0cm. Presentano 90-100 paia di foglioline inserite a 180 \u00b0 sul rachide centrale. Il picciolo, spinoso, \u00e8 lungo 40\u201350\u00a0cm.\nCome tutte le cicadi, \u00e8 una pianta dioica. Le piante maschili sono dotate di un unico cono centrale, lungo circa 50\u00a0cm, fusiforme, di colore dall'arancio al marrone chiaro. Il polline si libera dalla faccia inferiore dei microsporofilli. Le piante femmine non posseggono coni ma sviluppano una rosetta di macrosporofilli pubescenti, lunghi circa 30\u00a0cm, di forma ovale-lanceolata, gialli, sul bordo delle quali si sviluppano gli ovuli, in numero da 2 a 6.\nI semi, ovoidali, sono lunghi 50\u201360\u00a0mm, di colore arancio-bruno.\nDistribuzione e habitat.\nQuesta specie, l'unica del genere \"Cycas\" presente in Africa, \u00e8 diffusa soprattutto nelle regioni costiere del Madagascar, specie sulla costa orientale, e delle Comore. Si ritrova anche in aree costali circoscritte dell'Africa orientale, dalla Tanzania (isola di Pemba) al Mozambico.\nPredilige siti in prossimit\u00e0 delle coste, con terreni calcarei di origine corallina."}
{"id": "350692", "revid": "38120", "url": "https://it.wikipedia.org/wiki?curid=350692", "title": "ABC Comics", "text": ""}
{"id": "350696", "revid": "106908", "url": "https://it.wikipedia.org/wiki?curid=350696", "title": "Cortopassi", "text": ""}
{"id": "350697", "revid": "45951", "url": "https://it.wikipedia.org/wiki?curid=350697", "title": "Salines", "text": ""}
{"id": "350699", "revid": "339392", "url": "https://it.wikipedia.org/wiki?curid=350699", "title": "ANSV", "text": ""}
{"id": "350700", "revid": "45951", "url": "https://it.wikipedia.org/wiki?curid=350700", "title": "Unione Corale", "text": ""}
{"id": "350701", "revid": "38120", "url": "https://it.wikipedia.org/wiki?curid=350701", "title": "End of Evangelion", "text": ""}
{"id": "350703", "revid": "38120", "url": "https://it.wikipedia.org/wiki?curid=350703", "title": "The end of Evangelion", "text": ""}
{"id": "350704", "revid": "1573940", "url": "https://it.wikipedia.org/wiki?curid=350704", "title": "Terek (fiume)", "text": "Il Terek (in georgiano \"\u10d7\u10d4\u10e0\u10d2\u10d8\", \"Tergi\"; in russo \"\u0422\u0435\u0440\u0435\u043a\") \u00e8 un fiume del Caucaso, di cui drena una parte del versante nordorientale.\nIl Terek ha origine da un ghiacciaio del \"Grande Caucaso\" che si trova nei pressi del monte \"Kazbek\" nella Georgia settentrionale. Scorre inizialmente verso nord e passando per lo \"stretto di Dariel\" giunge in Russia; dopo aver attraversato la capitale dell'Ossezia settentrionale, Vladikavkaz, si volge verso est, attraversando la Cecenia ed il Daghestan. Qui si divide in due rami che sfociano entrambi nel Mar Caspio. Vicino a Kizljar forma una paludosa foce a delta che si estende su un fronte di circa 100 chilometri e copre circa 4.000\u00a0km\u00b2. I maggiori affluenti del Terek sono \"Sun\u017ea\", \"Gizel'don\", \"Ardon\", \"Uruch\" e \"Malku\".\nCon circa 600 chilometri di lunghezza il Terek \u00e8 uno dei maggiori fiumi del Caucaso. Il corso inferiore del fiume viene sfruttato per l'irrigazione, mentre il corso superiore viene interrotto da diverse centrali idroelettriche.\nIl compositore russo Sergej Michajlovi\u010d Ljapunov ha composto uno studio musicale dedicato al fiume Terek, facente parte dei 12 studi d'esecuzione trascendentale Op. 11 da lui scritti."}
{"id": "350710", "revid": "289247", "url": "https://it.wikipedia.org/wiki?curid=350710", "title": "Moderatismo", "text": ""}
{"id": "350711", "revid": "729019", "url": "https://it.wikipedia.org/wiki?curid=350711", "title": "Autostrada A8 (Polonia)", "text": "L'autostrada A8 \u00e8 un'autostrada polacca che collega le citt\u00e0 di Magnice e Breslavia. Fa parte della strada europea E67."}
{"id": "350712", "revid": "1522738", "url": "https://it.wikipedia.org/wiki?curid=350712", "title": "Nick Riviera", "text": "Il Dr. Nicholas \"Nick\" Riviera \u00e8 un personaggio secondario del cartone animato \"I Simpson\".\nIl personaggio.\nIl Dr. Riviera, pur avendo un cognome che lo potrebbe far apparire italo-americano, \u00e8 in realt\u00e0 di origini ispaniche, da come si intuisce in alcune puntate (nell'episodio \"Tanto Apu per niente\" viene addirittura visto tentare l'esame per la cittadinanza statunitense), ed \u00e8 diventato medico per mezzo di corsi visti su qualche squallida televisione locale o in cassetta ed \u00e8 completamente incompetente in medicina. Nell'episodio \"Maxi Homer\" lascia intuire, da una frase detta a Bart, di aver studiato alla facolt\u00e0 di medicina presso l`\"Universit\u00e0 di Hollywood Alta\" dove ha condotto una vita goliardica di cui ha un flashback (che richiama il film \"Animal House\") prima di operare Homer.\n\u00c8 emofobico, ma garantisce ai suoi pazienti la pi\u00f9 totale \"discrezione\" (anche Lisa, infatti, tenter\u00e0 di rivolgersi a lui quando quasi uccide il fratello Bart, preferendolo al pi\u00f9 competente Dr. Julius Hibbert). Il Capitano McAllister si rivolge a lui per allungare il pene, ma il dottore incendia la clinica con una bombola d'ossigeno tenuta vicino alle fiamme, perch\u00e9 credeva che la dicitura \"infiammabile\" volesse dire che non prende fuoco e si sorprende di ci\u00f2 (in inglese \"flammable\" e \"inflammable\" sono infatti sinonimi). In una puntata, Homer si fa operare alle arterie coronarie da lui, perch\u00e9 il Dr. Hibbert richiede 30.000 $ (divenuti 40.000 $ in seguito ad un secondo infarto alla notizia dell'onorario del medico), mentre il dottor Riviera 129,95$: sar\u00e0 poi Lisa a guidarlo durante l'intervento, poich\u00e9 il medico si rivela incapace anche dopo aver studiato un video dell'operazione.\nSi recano da lui, dunque, gli abitanti di Springfield che hanno a che fare con qualche \"sconveniente\" ferita da passare sotto silenzio. Ogni volta che entra in scena si rivolge ai personaggi presenti esclamando \"Salve a tutti, gente!\", i quali a loro volta gli si rivolgono esclamando sempre, in coro, \"Salve, Dr. Nick!\". Tra i suoi pazienti pi\u00f9 affezionati ha anche il signor Burns. Nella puntata \"Springfield Files\", apprendiamo che proprio il Dr. Riviera \u00e8 a capo della squadra di specialisti che settimanalmente sottopongono Burns ad una serie di interventi per allungarne la vita di una settimana, il che fa pensare che si sia specializzato in un determinato campo e si diletti in altri rami specialistici con scarsi risultati.\nIn una puntata dove Lisa si reca al cimitero per sconfiggere le sue paure, vede il Dr. Riviera che armeggia intorno a una tomba con le braccia di alcuni cadaveri. Quando Lisa lo chiama, il Dr. Nick si gira e, mettendosi le braccia ai fianchi, dice:\n\u00abNo! Io sono il Dottor Octopus! Ti uccider\u00f2 Spider-Man e poi dar\u00f2 un bacio a testa in gi\u00f9 a Mary Jane!\u00bb\nPoi se ne va portandosi via le braccia, lasciando Lisa leggermente perplessa. Nella famiglia Simpson l'unica che non ha mai usufruito dei suoi servizi \u00e8 Marge, motivata dalla sua incompetenza. Si capisce infatti quando nell'episodio \"Bart \u00e8 investito da un'auto\" Lionel Hutz gli dice \"Questo s\u00ec che si pu\u00f2 chiamare dottore\" Riviera risponde \"Stai zitto che mi metti in imbarazzo\". In un'altra puntata in uno show televisivo presenta uno spremiagrumi automatico che oltre ad essere rumorosissimo produce una sola goccia di succo da una scorta di arance.\nMorte.\nIl dottor Nick muore apparentemente ne \"I Simpson - Il film\", trafitto da una gigantesca scheggia della cupola che copriva la citt\u00e0.\nNonostante tutto, riappare senza nessuna spiegazione nell'episodio della ventesima stagione \"Lost Verizon\", mentre gioca a golf insieme al Dr. Hibbert. Sempre nella ventesima stagione Boe si rivolge a lui per diventare basso."}
{"id": "350714", "revid": "767487", "url": "https://it.wikipedia.org/wiki?curid=350714", "title": "Live at Raji's", "text": "Live at Raji's del 1989 \u00e8 un album live dei Dream Syndicate, registrato dal vivo il 31 gennaio 1989 in un piccolo locale di Hollywood, California.\nIl disco.\n\u00c8 stato pubblicato dopo lo scioglimento della band, anche se era stato registrato prima di \"Ghost Stories\". Troviamo all'opera l'ultima formazione della band, ma anche la pi\u00f9 stabile: Steve Wynn, Dennis Duck, Mark Walton e Paul B. Cutler che da prova di essersi ben amalgamato con gli altri. Il produttore \u00e8, ancora una volta, Elliott Mazer. \u00c8 una testimonianza sincera e significativa del valore della band dal vivo. Inizialmente pubblicato come doppio LP, viene ristampato su CD nel 2004 in una versione integrale del concerto, cio\u00e8 con i quattro pezzi che mancavano.\nL'album \u00e8 considerato tra i migliori dischi rock live di tutti i tempi. I brani originali vengono stravolti dal quartetto, i brani apparsi in origine su \"Medicine Show\" e \"Out of the Grey\" assumono nuove energie. \"Boston\", \u00e8 irriconoscibile, viene trasformata in inno forse il pi\u00f9 potente mai prodotto dal gruppo. Peter Case aggiunge la sua armonica a bocca al magma sonoro del brano finale \"John Coltrane Stereo Blues\"."}
{"id": "350715", "revid": "183114", "url": "https://it.wikipedia.org/wiki?curid=350715", "title": "Daniel Carleton Gajdusek", "text": "\u00c8 stato Premio Nobel per la medicina nel 1976 con Baruch S. Blumberg per le ricerche effettuate sul \"kuru\", malattia endemica della Nuova Guinea. Si tratta della prima patologia legata a prioni mai scoperta. \nIn seguito, \u00e8 stato coinvolto in indagini su molestie che avrebbe inferto a diversi bambini da lui curati. Per tali accuse, ha scontato 19 mesi di carcere tra il 1997 ed il 1998, al termine del quale si \u00e8 trasferito in Europa."}
{"id": "350716", "revid": "118299488", "url": "https://it.wikipedia.org/wiki?curid=350716", "title": "Occhiol\u00e0", "text": "Occhiol\u00e0 \u00e8 un antico borgo medioevale, oggi abbandonato, posto sui tre crinali della collina di Terravecchia, circa 2\u00a0km a nord di Grammichele, nella Sicilia centro-orientale. Sulla sommit\u00e0 si trovano i resti del castello. L'abitato venne completamente distrutto dal terremoto del 1693.\nLe origini.\nL'abitato sorgeva quattro chilometri a sud-ovest di Grammichele nella localit\u00e0 denominata Terravecchia, sulle sommit\u00e0 e nelle insellature di tre colline facenti parte di un sistema di formazione arenaria dai fianchi particolarmente ripidi. Dal sistema di colline alcuni rigagnoli alimentano il torrente Caltagirone. Dell'abitato \u00e8 ancora possibile vedere i resti del castello, delle chiese e delle abitazioni e altre rovine che si estendono verso Santo Spirito. Negli scavi condotti dal 1890 l'archeologo Paolo Orsi (1859-1935) rilevava, dove terminano le rovine medievali, la presenza di ulteriori resti pi\u00f9 antichi ma manomessi dalla riduzione in colture dei campi dove sorgevano e dall'asportazione di materiale per le successive ricostruzioni di Occhiol\u00e0. L'Orsi vedeva in quelle rovine l'esistenza certa di un precedente insediamento ellenistico o tardo-greco, particolarmente sviluppato in forma di acropoli sulla cima appiattita di una collina di 490 m. L'ipotesi avanzata \u00e8 che si tratti del residuo di un insediamento siculo ellenizzato menzionato da Diodoro Siculo con il nome di \"Echetla\" in riferimento all'occupazione siracusana del 309 a.C.; tuttavia l'ipotesi non \u00e8 condivisa da tutti gli studiosi, alcuni dei quali non concordano con quanto ipotizzato da Orsi (vedi Antonio Taramelli. I reperti archeologici sono conservati presso il locale museo comunale di Grammichele e presso il Museo Archeologico Paolo Orsi di Siracusa. Nel 1993, in occasione del 300\u00ba anniversario della distruzione a causa del terremoto, venne avviata la realizzazione del \"Parco Archeologico di Occhiol\u00e0\", gi\u00e0 interessato da frequenti campagne di scavo.\nLa popolazione.\nCondizioni economiche.\nNell'antico paesino di Occhiol\u00e0 vivevano circa tremila abitanti la maggior parte coltivatori della terra, pochi i braccianti. Quasi ogni contadino aveva la sua casetta ad un solo piano terreno; poche erano le famiglie che abitavano in case con diverse stanze. Per l'angustia delle case molte cose si facevano sulla strada; si spaccava la legna, si rigovernavano le stoviglie, sulla strada le donne filavano, cucivano e discutevano sulle loro giornate.\nSituazione sociale.\nUna piccolissima parte della popolazione era costituita da medici, notai e uomini di legge. Un'altra piccola parte era costituita dagli artigiani cio\u00e8 da fabbri, sarti, falegnami, barbieri.\nLa distruzione del 1693.\nDomenica 11 gennaio 1693 verso le ore 14, mentre la popolazione cercava di sistemare le proprie case danneggiate dal terremoto avvenuto il venerdi 9 gennaio, una nuova fortissima scossa distrusse l'abitato. I superstiti abbandonarono l'abitato e si trasferirono verso l'eremitorio \"Madonna del Piano\" e verso le campagne di Margi e Camemi. Al momento del terremoto l'abitato di Occhiol\u00e0 contava abitanti: secondo alcune fonti (Mongitore) ne morirono ; per altre (Gallo) , per altre (Boccone) ci furono circa 100 morti e 190 feriti. Il paese fu totalmente atterrato.\nGli aiuti del Principe.\nI giurati di Occhiol\u00e0 pensarono di informare il principe di quanto era accaduto, cos\u00ec per mezzo di un corriere gli inviarono una lettera. Il principe Don Carlo Maria Carafa, che abitava a Mazzarino si mostr\u00f2 molto disponibile ad aiutare la popolazione e invi\u00f2 nel suo territorio di Occhiol\u00e0, tanti viveri da distribuire ai superstiti. \nDalle rovine di Occhiol\u00e0 nacque l'odierna Grammichele, citt\u00e0 a pianta esagonale, voluta dal principe Carlo Maria Carafa su disegno dell'architetto Fra' Michele da Ferla.\nNella zona di Occhiol\u00e0 sopravvisse la chiesa e l'eremo della Madonna del Piano."}
{"id": "350724", "revid": "52953", "url": "https://it.wikipedia.org/wiki?curid=350724", "title": "Sforzo di taglio", "text": "In fisica lo sforzo di taglio (sforzo o stress tangenziale) \u00e8 uno degli sforzi elementari cui pu\u00f2 essere soggetto un corpo, insieme allo sforzo normale, e si misura pertanto in Pa. Viene spesso indicato con il simbolo \u03c4 o \u03c4s, nella statica applicata all'edilizia si indica solitamente con la lettera V (maiuscola).\nLa composizione di sforzi di taglio e sforzi normali pu\u00f2 dare luogo a flessione, mentre la composizione di pi\u00f9 sforzi di taglio pu\u00f2 dare luogo a torsione.\nLo sforzo di taglio nei materiali solidi.\nNei materiali solidi lo sforzo di taglio \u00e8 uno stato di tensione in cui la forma di un materiale tende a cambiare (di solito per \"forze interne di scorrimento\" trasversali) senza cambiamenti di volume (nel caso di materiali elasto-lineari e isotropi).\nIl cambiamento di forma \u00e8 quantificato misurando la variazione relativa dell'angolo tra i lati inizialmente perpendicolari di un elemento differenziale del materiale (deformazione di taglio). Una definizione semplice di sforzo di taglio rappresenta questo come componenti della tensione a un punto che agisce parallelamente al piano su cui esse giacciono.\nNei solidi cristallini ad esempio si pu\u00f2 risalire allo sforzo di taglio necessario per attivare lo scorrimento dei piani. Quest'ultimo \u00e8 detto CRSS ed \u00e8 un valore caratteristico per ogni monocristallo reale. Il CRSS \u00e8 lo sforzo necessario ad innescare la deformazione di taglio (parallelamente quindi al piano preso in considerazione). Sperimentalmente si ricava che lo sforzo necessario ad innescare la deformazione plastica in un monocristallo reale \u00e8 inferiore al valore teorico (monocristallo ideale) ricavato.\nIl taglio come tensione fittizia.\nCome riportato da Fritz Leonhardt nelle strutture agiscono effettivamente solo tensioni di trazione e compressione.\nLe tensioni di taglio sono state introdotte nelle teorie classiche della scienza delle costruzioni perch\u00e9 tali teorie, per semplicit\u00e0 di calcolo, fanno riferimento a un sistema cartesiano x,y,z lungo il quale vengono scomposte le tensioni principali effettivamente agenti (nella teoria delle travi inflesse si hanno ad esempio \u03c3x \u03c4yz e \u03c4zy).\nTale concetto \u00e8 alla base del traliccio di Ritter-M\u00f6rsch nel quale il comportamento flessionale di una trave viene studiato mediante un traliccio costituito da soli tiranti e puntoni.\nTale ipotesi ha avuto un'evoluzione recente con il metodo tirante e puntone.\nIl taglio nei chiodi e bulloni.\nIn questo caso la sollecitazione di taglio agisce nel gambo del chiodo e/o sul cilindro filettato del bullone (vite). La formula si applica in modo semplificato, ipotizzando che vi sia una distribuzione uniforme delle tensioni tangenziali:\nIl principio della resistenza a taglio nei chiodi o bulloni fu scoperto da Galileo Galilei e illustrato nel trattato \"Due nuove scienze\" del 1638 (giornata 1 - paragrafo 5).\nTaglio e flessione nelle travi.\nLe sollecitazioni di \"Flessione e Taglio\" all'interno delle travi sono sempre presenti contemporaneamente. Le formule matematiche delle due sollecitazioni sono correlate fra loro.\nLo sforzo di taglio puro, applicato su una trave, pu\u00f2 essere rappresentato con due forze di direzione verticale uguali in modulo ma di verso opposto, con punti di applicazione molto vicini tra loro. La flessione \u00e8 pressoch\u00e9 annullata dal fatto che il braccio di leva tra le due forze \u00e8 quasi nullo.\nLa deformazione di tipo tagliante, se non adeguatamente contrastata, tende a far assumere alla trave una forma a \"Z\", provocando un'alterazione locale all'asse della trave.\nDopo gli esperimenti sulla rottura dei materiali svolti nel Seicento e Settecento, fu sviluppata un modello matematico dagli ingegneri francesi Navier e De Saint-Venant nell'Ottocento. Questa difficile teoria matematica fu semplificata in base alle ricerche svolte da Jourawski sulla resistenza a taglio nei ponti metallici ferroviari: nella sua teoria semplificata la sezione ove \u00e8 applicata l'azione tagliante \u00e8 soggetta a uno scorrimento trasversale, con la generazione di tensioni tangenziali, e le tensioni si calcolano con la formula di Jourawski, di tipo formula_3.\nSezione resistente.\nProgettare una sezione che resista bene a taglio, data una certa configurazione di carico, implica:\nNella pratica, una trave in acciaio, con sezione a T, cio\u00e8 caratterizzata da una larga piattabanda e una lunga anima, per resistere bene a flessione, pu\u00f2 essere soggetta a problemi per taglio poich\u00e9 lo spessore dell'anima risulta troppo sottile.\nUna trave rettangolare in cemento armato, di geometria definita con larghezza b e altezza h, resiste al taglio in maniera pi\u00f9 complicata. Se gli sforzi di taglio sono lievi le armature metalliche saranno dimensionate per la sola flessione. Se gli sforzi di taglio sono rilevanti si effettua un calcolo dell'armatura a taglio, ovvero staffe e ferri piegati, in modo da verificare la resistenza alle configurazioni di carico di progetto.\nLo sforzo di taglio nei fluidi.\nPer calcolare l'entit\u00e0 degli sforzi tangenziali all'interno di un fluido si fa riferimento a due \"straterelli\" piani paralleli alla parete, uno fisso e uno mobile, separati da uno spessore differenziale normale alla parete.\nLa legge di Newton (in ambiente anglosassone nota come legge di Stokes) afferma che lo sforzo tangenziale formula_6 \u00e8 pari a:\nessendo:\nIn genere si ha la presenza di sforzi o tensioni o pressioni di taglio nei fluidi viscosi, come gli oli lubrificanti e simili. I fluidi per i quali questi sforzi seguono la legge di Newton sono detti \"newtoniani\". Quando gli sforzi o pressioni di Taglio sono assenti, il fluido viene chiamato \"fluido perfetto\".\nTest di laboratorio.\nNei test di laboratorio lo sforzo di taglio viene ottenuto tramite torsione di un provino. Un'azione trasversale diretta a un provino, causata da un momento, induce uno sforzo di taglio, ma anche sollecitazioni di trazione e di compressione.\nI componenti strutturali che sopportano lo sforzo di taglio, in un'automobile, sono le barre di torsione e l'albero motore. I giunti bullonati e rivettati possono essere anch'essi soggetti a uno sforzo prevalentemente trasversale. Le travi d'appoggio, le leve nei quadri comando, le teste delle colonne sono soggette a un carico composto che consiste nello sforzo di taglio, di trazione e di compressione.\nAnche le costruzioni sul suolo possono avere dei problemi a causa delle deformazioni trasversali; per esempio il peso di una diga riempita di terra o muro di contenimento potrebbe fare collassare il sottosuolo con piccoli smottamenti.\nI vettori dello sforzo di taglio sono rilevanti nel determinare come i fluidi scorrono sulle superfici, poich\u00e9 essi generano uno sfregamento interno tra filetti fluidi. In particolare, il flusso laminare sulla superficie ha una velocit\u00e0 nulla e ci\u00f2 genera un gradiente o differenziale di scorrimento rispetto alla corrente pi\u00f9 interna del liquido. Lo sforzo di taglio ha importanza biologica nel caso del flusso sanguigno. Le cellule endoteliali riconoscono gli sforzi di taglio e trasducono dei segnali alle cellule muscolari dei vasi e ad altre cellule in modo da modificare la struttura dei vasi. Questo adattamento \u00e8 necessario perch\u00e9 le regioni a elevato sforzo di taglio dei vasi devono avere pareti pi\u00f9 spesse."}
{"id": "350732", "revid": "84184", "url": "https://it.wikipedia.org/wiki?curid=350732", "title": "Alfredo Signoretti", "text": "Vita e opere.\nLaureatosi in Lettere e Storia all'Universit\u00e0 La Sapienza di Roma, Alfredo Signoretti comp\u00ec una brillante carriera nel mondo del giornalismo, prestando sempre particolare attenzione ai temi internazionali.\nTra il 1922 e il 1935 diresse, su incarico di Benito Mussolini, la rubrica di politica estera di \"Gerarchia\", rivista ufficiale del Fascismo. Sin dal 1927 fu corrispondente e inviato speciale a Ginevra per i lavori della Societ\u00e0 delle Nazioni. Successivamente, fu redattore capo de \"Il lavoro d'Italia\" e de \"La stirpe\"; e capo dell'ufficio romano de \"La Stampa\" di Torino.\nFu insegnante (con Ugo Indrio) di Politica Internazionale alla Scuola Fascista di Giornalismo. Dall'agosto 1932 al 26 luglio 1943 diresse \"La Stampa\".\nFu segretario dell'Associazione Stampa Subalpina dal 1935 al 1944 (anno in cui gli subentr\u00f2 Tullio Gianetti). Il 1\u00ba febbraio 1948 assunse la direzione del quotidiano monarchico catanese \"La voce dell'isola\", che prese nell'occasione il nuovo nome di \"Giornale dell'isola\".\nNel 1952 venne chiamato da Achille Lauro alla guida del quotidiano napoletano \"Roma\", che diresse per cinque anni.\nMor\u00ec nel 1971."}
{"id": "350733", "revid": "599013", "url": "https://it.wikipedia.org/wiki?curid=350733", "title": "Esino", "text": ""}
{"id": "350735", "revid": "124574273", "url": "https://it.wikipedia.org/wiki?curid=350735", "title": "Speedcore", "text": "Lo Speedcore \u00e8 un genere di musica elettronica derivante dalla techno hardcore: \u00e8 caratterizzato da un'estrema velocit\u00e0 e violenza, a partire dai 300 BPM fino ad arrivare ai 599 BPM.\nNato nella seconda met\u00e0 degli anni novanta pochi anni dopo lo sviluppo dell'hardcore nei Paesi Bassi, ha avuto tra la fine degli anni 90 e la prima met\u00e0 degli anni 2000 un discreto successo a livello di pubblico in Germania, Svizzera, Paesi Bassi e anche in Italia. Attualmente \u00e8 quasi totalmente scomparsa, suonato per di pi\u00f9 a piccoli rave party che si svolgono in industrie o edifici abbandonati, oppure particolari location, come spesso succede in Europa e parte dell'Australia e degli Stati Uniti d'America. Solo saltuariamente nei grossi festival olandesi di musica elettronica vengono chiamati DJ speedcore.\nDal 2016, complice l'aumento in generale dei Bpm nell'hardcore mainstream (cosiddetto \"mainstyle\") anche in Italia si sta avendo una piccola rinascita del genere con party dedicati al genere e al ritorno di alcuni vecchi Dj. In Olanda nei Festival la sala \"terror\" \u00e8 tornata a essere una presenza quasi fissa.\nCaratteristiche.\nLo speedcore pu\u00f2 presentare influenze che possono variare dall'Hardcore punk alla Drum and bass, comunque mantenendo una ritmica molto veloce e violenta. Nella maggior parte delle produzioni le tonalit\u00e0 sono molto dure, taglienti e oscure. Molto spesso non sono presenti neanche le melodie e la traccia si basa solo sui bassi ed effetti sonori. Per quanto riguarda le voci, spesso sono registrate urlando al microfono o campionate dalle scene pi\u00f9 spinte o violente di qualche film. Solitamente I temi trattati sono appunto la violenza, lo sfogo, il compimento di azioni illegali o inni alla ribellione di massa.\nGli strumenti che caratterizzano questo genere sono: batteria elettronica (sintetizzata tramite trigger) fortemente distorta (di solito viene usata la TR-909 della Roland come base), tracce Breakbeat sample, chitarre elettriche distorte (spesso campionate da pezzi di gruppi metal).\nNegli ultimi anni, tuttavia, con l'avvento dei sequencer e l'evoluzione di software musicali automatizzati sempre pi\u00f9 evoluti, buona parte delle tracce \u00e8 prodotta in casa o in piccoli studi, con il supporto di un solo computer correlato a una scheda audio dedicata di buona qualit\u00e0 e una discreta abilit\u00e0. Un tracker largamente utilizzato oggigiorno per produrre speedcore \u00e8, per esempio, Renoise: un'evoluzione di Fast Tracker, usato fino alla fine degli anni novanta.\nLabel.\nLe label meglio conosciute sono la Masters of Speedcore, Cerebral Destruction - Shit And Noize Art, Noistorm, Head Fuck (Italia), Analphabetik (Italia), Speedcore Italia, Special Forces, United Speedcore Nation (Germania), Bloody Fist (Australia), TerrorNoize Industry (Svizzera), Industrial Strength (USA), Canadian Speedcore Resistance (Canada) e si aggiungono anche le Net Label come Speedcore Worldwide e Splitterblast (ormai defunta).\nArtisti di fama.\nGli artisti Speedcore non sono molto famosi ma all'interno del loro genere possono essere paragonati a una reliquia. Difficile dire i pi\u00f9 famosi artisti Speedcore al mondo: in Olanda il pi\u00f9 famoso \u00e8 Dj Noisekick insieme Akira e Drokz: questi ultimi sono famosi anche nel panorama Techno Hardcore visto che sono spesso presenti nei festival pi\u00f9 importanti. \nIn Germania ci sono molti nomi minori, soprattutto ex produttori dell'etichetta United Speedcore Nation, su tutti Gabba Front Berlin (GFB) &amp; Qualcommando.\nIn Svizzera Jesse James \u00e8 stato uno dei primi dj a proporre con successo questo genere e ancora adesso \u00e8 attivo.\nIn italia i dj di maggior successo sono stati il collettivo Milan Speedcore Project (scioltosi nel 2003), Frazzbass (ex MSP) e il produttore Komprex (semi-ritirato), le cui tracce sono state persino suonate da Aphex Twin. \nThe Destroyer propone spesso della Speedcore alla fine dei suoi set live.\nIl giovane Nekrosystem \u00e8 attivo in Italia, Germania e Paesi Bassi (risiede a cavallo tra la Puglia e Amsterdam) ed \u00e8 il fondatore dell'etichetta discografica Speedcore Italia (speedcoreitalia.com). \nMr Q8, dj milanese, collabora con Nekrosystem all'interno dell'etichetta discografica Speedcore Italia, e suona principalmente a feste nei Paesi Bassi e in Germania.\nThe Mother Fucker, giovane dj torinese, stretto collaboratore dell'etichetta Speedcore Italia.\nAltri nomi del panorama italiano sono Devastation (anch'esso attivo all'interno di Speedcore Italia), Lk-47, Danny C, DJ Disturbed, Ralph Brown (incentrato solamente sull'Extratone), HCM, DJ Kobe, Rotello"}
{"id": "350736", "revid": "481349", "url": "https://it.wikipedia.org/wiki?curid=350736", "title": "Medium (paranormale)", "text": "Un medium (dal latino \"medium\", 'mezzo, strumento'; anche ) \u00e8 una persona che sostiene di poter operare come intermediario tra vita e morte con supposte entit\u00e0 soprannaturali. Tale pratica afferisce alla credulit\u00e0 popolare e alla pseudoscienza, non esistendo alcuna prova delle asserzioni proposte.\nIl termine nasce nell'ambiente dello spiritismo negli anni cinquanta del XIX secolo per poi estendersi successivamente in altri ambiti. Nel linguaggio comune e nella cultura popolare si definisce medium principalmente colui in grado di contattare le supposte anime di persone decedute, per via orale (\"psicofonia\") o per via scritta (\"psicografia\" o scrittura automatica).\nI medium sono stati oggetto di studio da parte della parapsicologia per via di presunti fenomeni paranormali di tipo fisico che, a detta dei sostenitori, si verificherebbero durante le manifestazioni medianiche: tra questi fenomeni sono stati elencati lo spostamento o la materializzazione di oggetti, e la generazione di una imprecisata sostanza speciale chiamata ectoplasma.\nNonostante le numerose ricerche, nessun fenomeno \u00e8 mai stato riprodotto in un ambiente controllato.\nStoria.\nUna pratica con analogie con quanto viene oggi definito abitualmente come pratica medianica sarebbe stata diffusa sin dall'antichit\u00e0 presso i Sumeri, gli Egizi, i Greci e i Romani, sempre strettamente correlata all'attivit\u00e0 degli oracoli o alla necromanzia.\nIl primo a cercare di studiare i fenomeni medianici in modo sistematico fu il pedagogista francese Allan Kardec, che codific\u00f2 la dottrina filosofica dello spiritismo attorno ai fenomeni che avevano richiamato l'attenzione di filosofi e scienziati europei nella seconda met\u00e0 del XIX secolo. Nel suo primo libro sull'argomento, \"Il libro degli spiriti\", Kardec conia il termine \"medium\" (mezzo, tramite) per designare le persone che servirebbero come intermediari nel rapporto tra gli spiriti e gli uomini, attraverso una facolt\u00e0, la \"medianicit\u00e0\", che si troverebbe in tutti gli uomini ma in gradi di sviluppo molto diversi.\nIn seguito scrisse \"Il Libro dei Medium\" per descrivere tutte le sue indagini riguardo ai fenomeni medianici e ai diversi tipi di medium, ed \u00e8 tuttora ritenuto uno dei testi principali dello spiritismo e della medianicit\u00e0. Il Kardecismo ebbe particolare successo e diffusione in Brasile, dove i suoi insegnamenti e le sue credenze andarono a intrecciarsi con i culti spirituali locali.\nSempre negli stessi anni, precisamente nel 1848, negli Stati Uniti fece grande clamore il controverso caso delle Sorelle Fox, con le quali inizi\u00f2 la storia del movimento spiritista moderno in ambito anglosassone, e che raggiunse il proprio periodo di maggiore fioritura e popolarit\u00e0 tra la met\u00e0 del XIX e la met\u00e0 del XX secolo. Sebbene non pi\u00f9 popolari e in vista come un tempo, chiese spiritiste sono ancora oggi attive nel Regno Unito e negli altri paesi anglosassoni.\nIl rapporto con la \"New Age\" ed il \"channeling\".\nNell'ambito della New Age si \u00e8 diffusa la credenza in una nuova forma di medianicit\u00e0, nota in italiano come \"canalizzazione\" (calco dell'inglese \"channeling\"). Ci\u00f2 che differenzierebbe i medium tradizionali dai canalizzatori sarebbe il tipo di \"entit\u00e0\" con cui essi dichiarano di mettersi in contatto: il medium infatti dice di comunicare principalmente con gli spiriti dei trapassati, laddove i \"channelers\" asseriscono di \"canalizzare\" presunte entit\u00e0 disincarnate, come gli spiriti guida, che sarebbero desiderose di mettersi in contatto con gli esseri umani per guidarne l'evoluzione.\nIl \"channelling\" \u00e8 un tipo di contatto pi\u00f9 mediato: se il medium parla direttamente con angeli o defunti, il \"channeler\" interagisce con uno spirito guida (o maestro asceso) che \"dall'altra parte del velo\" \u00e8 la sua interfaccia con le altre entit\u00e0. Senza lo spirito guida, non c'\u00e8 fenomeno paranormale: lo spirito guida, libero quanto il \"channeler\", decide ora, luogo e modalit\u00e0 del fenomeno (seduta, scrittura automatica ecc.), oppure se manifestarsi al \"channeler\" senza preavviso. Lo spirito guida rivolge alle altre entit\u00e0 le domande del \"channeler\" e fornisce a questi le loro risposte, apporti o asporti di oggetti.\nIl \"channeler\" non pu\u00f2 verificare n\u00e9 ha la percezione extrasensoriale se dall'altra parte lo spirito guida stia effettivamente contattando terze entit\u00e0, come dichiara, oppure se lo spirito guida stia mentendo, e fornisca delle risposte proprie, facendole risultare come affermazioni di defunti o altre entit\u00e0. Secondo una visione pi\u00f9 critica, spesso si manifesterebbero entit\u00e0 negative (come demoni), per i quali non prova niente il fatto che mostrino di conoscere fatti o particolari del corpo che solo il defunto poteva avere visto o vissuto: questo tipo di entit\u00e0 anche se non onnisciente, accede dopo la morte a una coscienza pi\u00f9 vasta per cui pu\u00f2 comunque conoscere cose e fatti del passato (e del futuro), anche di terzi, che non ha visto e vissuto personalmente nella vita terrena.\nTrance medianica autoindotta.\nFin dall'antichit\u00e0, in vari modi viene indotto uno stato di \"trance\" con musiche e danze frenetiche, alcool e droghe, luci pulsate ad alta frequenza e di breve durata. Le singole persone reagiscono in modo diverso ai tentativi di indurre trance con varie tecniche, e per avere un evento paranormale conta molto l'elemento soggettivo, le altre facolt\u00e0 innate o acquisite del \"medium\". Nello stato di trance l'Io \u00e8 temporaneamente indebolito, e \"cederebbe\" volontariamente il controllo del cervello -e quindi di tutto il corpo- ad altre entit\u00e0, che hanno cos\u00ec modo di manifestarsi, causando a partire dal cervello eventi o paralisi sensorie o motorie.\nL'ipnosi era utilizzata dagli psicologi nell'Ottocento perch\u00e9 priva di conseguenze per il paziente, che al termine riprendeva coscienza come prima dell'ipnosi senza ricordare nulla dell'accaduto, quindi senza traumi visibili e senza alterazioni organiche e/o funzionali del cervello. Variante della autoipnosi, pure la pratica di una trance autoindotta sembrerebbe relativamente sicura, priva di danni permanenti o irreversibili, eccetto l'uso di alcune droghe (altro discorso sono gli aspetti riguardanti il contatto con certe entit\u00e0 e la mancata chiusura della seduta). Le droghe in genere e la \"trance medianica\" indotta con droghe sono sospettate di indurre danni permanenti e irreversibili al cervello, sia organici con una perdita di massa grigia, che funzionali con effetti molto pi\u00f9 potenti di altre sostanze. Le droghe agiscono sul lobo temporale e corteccia pre-frontale (attenzione, capacit\u00e0 di decidere e tempo di reazione, auto-regolazione e memoria), in cui alcune correnti della psicologia moderna localizzano la sede dell'Io cosciente.\nLobo temporale e corteccia pre-frontale potrebbero essere coinvolti in tutti casi di trance indotta anche con gli altri metodi. Infatti, sono le \"uniche\" zone del cervello che dal punto di vista anatomico possono sempre cambiare nel tempo, e con buona certezza cambiano nell'et\u00e0 dello sviluppo. Per cui, se l'inizio del fenomeno medianico coinvolge in qualche modo il cervello, l'impatto prevedibilmente avviene nelle zone suddette. A seconda del soggetto, tossico-dipendente e non, cambiano nel lobo temporale e nella corteccia pre-frontale la risposta di ormoni ACTH e cortisolo ad eventi di stress (quantit\u00e0 secreta e tempo di permanenza), nonch\u00e9 l'intensit\u00e0 di segnale alla TAC. Si vede nei soggetti depressi (alla TAC iper-segnale di attivit\u00e0 di queste aree), in quanti cercano il rischio a ogni costo e praticano sport estremi (ipo-segnale), apparentemente insensibili alla paura e che cadono subito in depressione non appena sono privati di tali stimoli: entrambi i gruppi conservano localmente il cortisolo, ormone dello stress, per tempi pi\u00f9 lunghi della media subendo danni alla memoria di breve termine nell'ippocampo, e danni alla corteccia pre-frontale. Questo dipende a sua volta dai geni e dal vissuto dei singoli individui.\nSecondo una corrente della psicologia moderna, corteccia e lobo temporale sono la sede dell'Io cosciente. L'Io cresce con il corpo e si forma soltanto attraverso le esperienze anche traumatiche della adolescenza: se la persona viene abituata fin da piccola a superare in modo positivo stress graduali e crescenti, per il resto della vita avr\u00e0 un Io forte, un umore di fondo positivo che non cade nel panico davanti alle difficolt\u00e0, e considera le esperienze negative come una occasione di crescita e maturazione, accetta o cerca lo stress e obiettivi sfidanti non come una causa di malessere da evitare (anche in caso di esiti positivi), ma come la forma stessa della vitalit\u00e0.\nAspetti dibattuti e critiche.\nNon esistono prove scientifiche o empiriche a sostegno delle tesi o dei presunti \"poteri\" di medium o canalizzatori, che si sono frequentemente dimostrati truffatori o ciarlatani, che sfruttano la credulit\u00e0 o la fragilit\u00e0 psicologica di persone in lutto o in difficolt\u00e0 emotiva per richiedere loro cifre ingenti di denaro in cambio di falsi \"contatti\" con i loro parenti o amici deceduti, in merito a cui vengono fornite informazioni assolutamente generiche e facili da inventare.\nLa psichiatria non riconosce la medianit\u00e0, n\u00e9 come malattia n\u00e9 come possibile facolt\u00e0 di un gruppo di persone psicologicamente sane e predisposte da fattori genetici e/o ambientali. La medianit\u00e0 ha molti aspetti comuni con la schizofrenia, che sono sovrapponibili per una serie di fenomeni:\nA ci\u00f2 si aggiungono il ritiro sociale, l'improvviso disinteresse per lo studio o il lavoro, la trascuratezza nell'igiene e ordine personale, tipici sintomi di un inizio di schizofrenia, potenzialmente riscontrabili ma da accertare con quale frequenza si verifichino nelle popolazioni di sedicenti medium.\nMedium famosi.\nTra i pi\u00f9 noti medium del periodo classico, sovente accompagnati da controversie o prove di inganni utilizzati nelle loro presunte evocazioni, si possono annoverare: "}
{"id": "350738", "revid": "729019", "url": "https://it.wikipedia.org/wiki?curid=350738", "title": "Otobreda 76/62", "text": "L'Otobreda 76/62 \u00e8 un cannone multiruolo progettato e prodotto dalla Societ\u00e0 italiana Leonardo-Finmeccanica (precedentemente da OTO Melara, confluita nel gruppo il 31 dicembre 2015).\nDescrizione.\nIl cannone \u00e8 caratterizzato da una cadenza di tiro molto elevata, soprattutto nella versione Super Rapido (120 colpi al minuto), che lo rende particolarmente adatto per la difesa antiaerea e anti-missile e per la difesa di punto, anche se, visto il suo calibro, pu\u00f2 essere usato anche in altri ruoli come il bombardamento navale e costiero. Il cannone \u00e8 dotato di munizionamento convenzionale, che varia a seconda del tipo di impiego e la sua polivalenza di usi \u00e8 data anche dalla gran quantit\u00e0 di tipi di munizionamento che vanno dall'incendiario al perforante, fino ai proiettili a frammentazione con spoletta di prossimit\u00e0. L'intero sistema \u00e8 inoltre molto compatto ed \u00e8 quindi installabile anche su navi di piccole dimensioni come le corvetta o le vedette costiere, oltre ad essere completamente controllabile da remoto. Recentemente \u00e8 stato aggiunto il nuovo munizionamento guidato DART.\nQuesto cannone ha rappresentato un notevole successo commerciale, essendo stato adottato da 53 marine: l'ultimo importante successo \u00e8 stato lo scalzare il cannone navale da 100\u00a0mm della marina francese nel progetto \"Orizzonte\".\nNel sistema di controllo del fuoco del cannone nel corso degli anni c'\u00e8 stata un'evoluzione. Le prime versioni erano dotate del radar RTN-10X Orion della Selenia. A partire della met\u00e0 degli anni ottanta venne utilizzato il RTN-30X (SPG-73) nel sistema di difesa di punto Dardo-E e poteva essere abbinato oltre che all'Otobreda Compatto e Super Rapido anche al cannone da 127/54, al Breda Dardo e ai missili Sea Sparrow/Aspide. Il sistema Dardo-E fece il suo debutto nella Marina Militare sull'incrociatore portaeromobili Garibaldi, ma il radar RTN-30X era gi\u00e0 stato imbarcato sulle Maestrale, dove per\u00f2 alle due torrette binate del CIWS Dardo erano asserviti due radar RTN-20X, mentre le prime unit\u00e0 equipaggiate con sistema Dardo-E con il 76mm Super Rapido sono stati i due cacciatorpediniere lanciamissili Audace dopo gli ammodernamenti e le prime unit\u00e0 ad essere equipaggiate sin dalla costruzione con il Dardo-E abbinato ai 76mm SR furono i due cacciatorpediniere Classe Durand de la Penne.\nDavide/DART.\nIn fase avanzata di sviluppo \u00e8 anche il sistema guidato anti-missilistico Davide, in pratica si tratta di missili senza motore (proietti) DART, decalibrati rispetto al cannone, che possono correggere la loro traiettoria per controbattere le manovre del missile bersaglio e intercettarlo. Si tratta di un sistema di difesa anti missile delle navi a corto/cortissimo raggio, basato sull'impiego delle nuove centrali di tiro multisensore degli impianti da 76/62 Super Rapido, capace di sparare una munizione guidata e quindi di correggerne la rotta anche in volo indirizzandola sull'obiettivo.\nLa tecnologia sviluppata dalla Oto Melara sar\u00e0 montata per la prima volta sulle fregate multimissione italiane del programma italo-francese FREMM.\nIl sistema Davide/Strales abbinato al sistema di controllo di tiro Dardo-F, che controlla sia il bersaglio che il proiettile, \u00e8 installabile anche sulle vecchie torrette con poche modifiche, mediante l'aggiornamento del firmware di controllo, l'aggiunta del radar di guida in banda Ka e scudo stealth. La torretta mediante il radar produce quattro fasci che vengono proiettati sul bersaglio e il proiettile viene radiocomandato nella sua direzione in modo tale che rimanga all'interno dei fasci. I proiettili DART sono un sottocalibro da 42\u00a0mm e grazie ad un adattatore raggiungono i 76\u00a0mm del calibro del cannone, hanno delle alette canard che gli permettono di manovrare e la sezione di coda ha sei pinne fisse e il ricevitore radio.\nAll'inizio dell'estate del 2008 NAVARM ha richiesto l'aggiornamento di un cannone al sistema Davide/Strales proveniente da un pattugliatore classe Cigala Fulgosi. Le prove sono state effettuate con successo presso il Poligono Interforze di Salto di Quirra nel marzo 2009 e hanno visto lo sparo contro bersagli a 8 km di due proiettili singoli e di una raffica da tre proiettili, che \u00e8 quella attualmente nell'impiego antimissile. Il sistema dopo essere stato testato sul pattugliatore Comandante Foscari con prove di tiro con le nuove munizioni guidate in accoppiamento con il radar NA-25X, dopo aver terminato le prove \u00e8 rimasto pienamente funzionante a bordo della nave.\nUtilizzo.\nEcco un elenco di alcune classi di imbarcazioni/progetti che utilizzano o hanno utilizzato l'Otobreda 76\u00a0mm sia in versione \"\"Compatto\" sia in versione \"Super Rapido\"\":"}
{"id": "350739", "revid": "119426162", "url": "https://it.wikipedia.org/wiki?curid=350739", "title": "MACD", "text": "Il Moving Average Convergence/Divergence (MACD, ossia convergenza e divergenza di medie mobili) \u00e8 uno degli oscillatori pi\u00f9 utilizzati in analisi tecnica, in quanto combina nella sua costruzione diversi principi fondamentali dell'analisi tecnica.\nFu sviluppato da Gerald Appel e basa la sua costruzione su medie mobili esponenziali.\nFormula.\nPer costruire il MACD sono necessarie tre medie mobili esponenziali, ovvero tre linee. Sul monitor per\u00f2 verranno visualizzate solamente due linee, siccome una coppia delle tre appena citate \u00e8 utilizzata unicamente per calcolare la loro differenza.\nLa prima media mobile, quella pi\u00f9 veloce, viene calcolata a 12 periodi; quella pi\u00f9 lenta invece \u00e8 a 26 periodi. Queste due medie mobili vengono sottratte fra loro per calcolarne la differenza che sar\u00e0 quindi rappresentata graficamente da una sola linea. Per generare segnali \u00e8 stata introdotta la terza linea, ovvero una media mobile esponenziale, solitamente a 9 periodi, della precedente differenza.\nRiassumendo, abbiamo quindi due linee:\nformula_1, dove EMA sta per media mobile esponenziale&lt;br&gt;\nformula_2, ovvero una media mobile esponenziale della linea di MACD.\nNonostante lo standard MACD (12, 26, 9) sia diventato un punto di riferimento per molti analisti, il suo ideatore e altri trader suggeriscono vivamente di adattarlo al mercato (titolo, settore o indice) in cui viene utilizzato. Infatti, proprio per la sua costruzione, il MACD permette di ottenere segnali pi\u00f9 tempestivi abbassando il numero di periodi presi in considerazione dalle due medie mobili, veloce e lenta da cui si calcola la differenza, oppure smussare maggiormente l'andamento mediante un aumento di questi valori. Ovviamente pu\u00f2 essere modificata anche la media mobile esponenziale della differenza, chiamata Signal Line (linea di segnale).\nQuesta costruzione particolare del MACD sfrutta principi base di differenti oscillatori; il calcolo della differenza fra due medie mobili di diverso periodo richiama all'attenzione per la somiglianza con la formula del momentum: anzich\u00e9 confrontare il prezzo di chiusura con quello di \"X\" periodi precedenti, viene confrontata una media pi\u00f9 veloce rispetto a una pi\u00f9 lenta. Il concetto alla base non cambia, ma l'utilizzo delle medie mobili permette maggiore personalizzazione e adeguamento in base al mercato e alle situazioni in cui si trova. Sempre grazie all'uso delle medie mobili \u00e8 semplificata l'individuazione dei segnali di entrata o di uscita.\nSegnali generati.\nIl MACD permette di individuare differenti tipi di segnali. Il pi\u00f9 importante e determinante \u00e8 quello generato dall'incrocio della linea MACD con la Signal Line. Un incrocio al rialzo di queste due linee generer\u00e0 un segnale d'acquisto, mentre uno al ribasso generer\u00e0 un segnale di vendita.\nTuttavia, i valori del MACD fluttuano anche al di sopra e al di sotto della linea dello zero generando all'incrocio rispettivamente segnali di acquisto e di vendita (fatto che richiama la sua somiglianza con l'indicatore di momentum). \u00c8 anche possibile disegnare trendline semplici sulle linee del MACD allo scopo di identificare importanti cambiamenti del trend.\nData la sua costruzione \u00e8 facile comprendere come non vi possa essere una banda d'escursione fissa, ma come per tanti altri oscillatori pu\u00f2 essere molto utile determinarne una visivamente, ovvero livelli dove solitamente l'oscillatore inverte tendenza. Nelle situazioni limite, quelle maggiormente distanti dalla linea centrale dello zero, \u00e8 possibile e consigliabile cercare divergenze rispetto ai prezzi. Nelle situazioni di eccesso di rialzo saranno da tenere in forte considerazione tutte le divergenze ribassiste che si verranno a creare, mentre nelle zone di ipervenduto saranno da monitorare le divergenze rialziste.\nGli istogrammi.\nNel 1986 Thomas Aspray svilupp\u00f2 il MACD istogramma: Aspray not\u00f2 che spesso il MACD generava segnali con un discreto ritardo rispetto ai movimenti dei prezzi, soprattutto quando si trattava di grafici pi\u00f9 a lungo periodo come settimanali o mensili. L'istogramma del MACD rappresenta la differenza tra il MACD e la Signal Line del MACD, ovvero l'EMA a 9 giorni. Questa differenza \u00e8 presentata come un istogramma, rendendo le divergenze facilmente identificabili. Qualora ci sia un crossover della linea media, allora inizia la creazione dell'istogramma. Se il valore del MACD \u00e8 superiore al valore dell'EMA a 9 giorni, allora il valore dell'istogramma MACD sar\u00e0 positivo. Al contrario, se il valore del MACD \u00e8 inferiore all'EMA a 9 giorni, il valore dell'istogramma del MACD sar\u00e0 negativo.\nUlteriori aumenti o diminuzioni del divario tra il MACD e la sua linea di mediana si rifletteranno nell'istogramma del MACD. Nel caso in cui ci siano dei forti aumenti del valore dell'istogramma del MACD, allora questi indicano che il MACD \u00e8 in crescita pi\u00f9 velocemente rispetto all'andamento della media a 9 giorni dell'EMA, dunque il trend rialzista si sta rafforzando. Se invece c'\u00e8 un forte calo del valore dell'istogramma del MACD, questo indica che il MACD \u00e8 in calo pi\u00f9 velocemente del valore a 9 giorni dell'EMA, dunque l'andamento del trend ribassista \u00e8 in aumento."}
{"id": "350748", "revid": "125176442", "url": "https://it.wikipedia.org/wiki?curid=350748", "title": "Catafalco", "text": "Il catafalco \u00e8 un'impalcatura in legno o altri materiali, ricoperta di parati (generalmente drappi neri), sulla quale si pone la bara o un suo simulacro durante le cerimonie funebri e le funzioni religiose.\nStoria.\nIl catafalco \u00e8 un palco rialzato simile ad una piattaforma, spesso movibile, utilizzato per supportare la bara o pi\u00f9 semplicemente il corpo di un defunto (spesso di rango) durante la cerimonia funebre cristiana o durante il rito della pubblica esposizione. Nella messa da Requiem secondo il rito romano, l'uso del catafalco era previsto anche se privo del corpo per particolari riti come nel caso della festa dei defunti.\nSecondo Peter Stanford, il termine si origina dall'italiano antico col significato di impalcatura. Uno dei catafalchi pi\u00f9 noti della storia fu quello disegnato per Michelangelo da uno dei suoi allievi nel 1564. L'uso del catafalco divenne particolarmente comune a partire dal periodo rinascimentale, ma crebbe in maniera esponenziale il suo uso presso i personaggi dell'aristocrazia e dell'alto clero a partire dal periodo barocco, quando le composizioni divennero sempre pi\u00f9 elaborate con la presenza di sculture, fiori e candelabri, al punto da venire definito \"castrum doloris\".\nCatafalchi particolarmente elaborati e/o di grandi dimensioni vengono in genere usati nella liturgia funebre straordinaria e nelle esequie dei re e, sino a Pio XII, anche dei pontefici.\nEsempi di catafalchi famosi.\nCatafalco papale.\nUno degli esempi pi\u00f9 classici e conosciuti di catafalco \u00e8 quello che veniva eretto per la cerimonia dell'ostensione pubblica e del funerale dei pontefici. Dai primi pi\u00f9 semplici in epoca medievale, a partire dalla morte di papa Sisto V nel 1590 si iniziarono a realizzare catafalchi sempre pi\u00f9 elaborati, decorati con stoffe nere e dorate, seguito da \"confraternite, ordini religiosi, studenti dei seminari e dei collegi, orfani e mendicanti\". Nel 1963, un milione di persone pass\u00f2 davanti al catafalco eretto nella Basilica di San Pietro a Roma in occasione della morte di papa Giovanni XXIII.\nScultura.\nLo scultore fiorentino Arnolfo di Cambio, con il mausoleo del cardinale De Braye, scolpito nel 1282 nella chiesa di San Domenico di Orvieto, inaugur\u00f2 una tipologia sepolcrale usata in seguito fino al Rinascimento. La nuova caratteristica era dovuta al fatto che il catafalco era accostato alla parete ed era sormontato da un baldacchino.\nAltri significati.\nDurante l'elezione del Presidente della Repubblica Italiana del 1992, sono state introdotte delle strutture in legno che fungono da cabine elettorali, con lo scopo di fornire una maggiore segretezza al voto dei grandi elettori: tali strutture furono al tempo definite spregiativamente \"catafalchi\" e da allora questo termine viene comunemente utilizzato per riferirsi ad esse."}
{"id": "350753", "revid": "30909", "url": "https://it.wikipedia.org/wiki?curid=350753", "title": "GemBoy", "text": ""}
{"id": "350757", "revid": "125304257", "url": "https://it.wikipedia.org/wiki?curid=350757", "title": "Dendrocopos major", "text": "Il picchio rosso maggiore (Dendrocopos major ) \u00e8 un picchio di medie dimensioni con il piumaggio bianco e nero e una macchia rossa sulla parte bassa dell'addome. I maschi e i giovani presentano anche macchie rosse sul collo o sulla testa. \u00c8 diffuso in gran parte dell'Eurasia e in alcune aree del Nordafrica. Nonostante nella maggior parte del suo areale sia una specie stanziale, gli esemplari delle regioni settentrionali possono effettuare migrazioni in seguito a scarsi raccolti di pigne. Alcuni individui hanno una tendenza innata a vagabondare, e ci\u00f2 ha portato la specie a ricolonizzare spontaneamente l'Irlanda o a fare la sua comparsa come visitatrice occasionale in Nordamerica. I picchi rossi maggiori usano il becco come uno scalpello per scavare negli alberi in cerca di cibo o per costruire le cavit\u00e0 dove fare il nido, nonch\u00e9 per tamburellare per tenersi in contatto e per segnalare il possesso di un territorio; presentano particolari adattamenti anatomici per fronteggiare gli stress fisici provocati dall'azione di martellamento.\nIl picchio rosso maggiore \u00e8 diffuso in aree forestali di ogni tipo ed ha una dieta molto varia, in quanto \u00e8 in grado di estrarre semi dalle pigne, larve di insetto dall'interno degli alberi o uova e nidiacei di altri uccelli dai loro nidi. Nidifica in cavit\u00e0 scavate in alberi sia vivi che morti, con il fondo rivestito di trucioli. Ogni covata comprende in genere da quattro a sei uova di colore bianco lucido. Entrambi i genitori si dedicano alla cova, all'alimentazione dei pulcini e alla pulizia del nido. Quando i giovani si levano in volo, per una decina di giorni ancora continuano ad essere nutriti dai genitori, ed ogni genitore nutre parte della nidiata.\nIl picchio rosso maggiore \u00e8 strettamente imparentato con altri membri del suo genere. Presenta un gran numero di sottospecie, alcune delle quali talmente distinte da poter essere considerate potenziali nuove specie. Occupa un areale vastissimo, ha una popolazione molto numerosa e non \u00e8 minacciato su vasta scala, e viene pertanto classificato come \u00abspecie a rischio minimo\u00bb dall'Unione Internazionale per la Conservazione della Natura (IUCN).\nTassonomia.\nI picchi costituiscono una famiglia di uccelli molto antica, costituita da tre sottofamiglie, i torcicolli, i picchioli e i picchi veri e propri, i Picinae. La pi\u00f9 numerosa delle sei trib\u00f9 appartenenti ai Picinae \u00e8 quella dei cosiddetti picchi bianchi e neri, un gruppo al quale appartiene il picchio rosso maggiore. Tra le numerose specie del genere \"Dendrocopus\", i parenti pi\u00f9 stretti del picchio rosso maggiore sono il picchio dell'Himalaya, il picchio del Sind, il picchio di Siria e il picchio alibianche, nonch\u00e9, forse, il picchio del Darjeeling. Sono stati segnalati ibridi nati dall'incrocio con il picchio di Siria.\nIl picchio rosso maggiore venne descritto da Linneo nel suo \"Systema Naturae\" del 1758 con il nome di \"Picus major\". \u00c8 stato successivamente trasferito nel suo genere attuale, \"Dendrocopus\", dal naturalista tedesco Carl Ludwig Koch nel 1816. L'appellativo generico, \"Dendrocopus\", \u00e8 la combinazione delle due parole greche \"dendron\", \u00abalbero\u00bb, e \"kopos\", \u00abche batte\u00bb. L'epiteto specifico \"major\", invece, deriva dal latino \"maior\", \u00abmaggiore\u00bb.\nSottospecie.\nIl numero delle sottospecie di picchio rosso maggiore riconosciute dai vari autori variano molto, da un minimo di 14 a quasi 30. Questo \u00e8 dovuto al fatto che i cambiamenti sono clinali ed esistono molte forme intermedie. Attualmente le sottospecie riconosciute sono 24:\nTuttavia, le analisi del DNA mitocondriale suggeriscono che \"D. m. poelzami\" della regione del mar Caspio, \"D. m. japonicus\" del Giappone e \"D. m. cabanisi\" della Cina potrebbero meritare lo status di specie a tutti gli effetti. Nonostante il suo aspetto caratteristico, invece, \"D. m. canariensis\" di Tenerife, nelle isole Canarie, sembra essere strettamente imparentato con la sottospecie nominale \"D. m. major\".\nLa sottospecie fossile \"D. m. submajor\" visse nel Pleistocene medio durante la glaciazione di Riss (tra 250.000 e 300.000 anni fa) in Europa, a sud della calotta di ghiaccio. Talvolta viene considerata come specie distinta, ma non differisce in modo significativo dal picchio rosso maggiore attuale, le cui sottospecie europee sono probabilmente sue discendenti dirette.\nDescrizione.\nIl picchio rosso maggiore adulto misura di lunghezza, pesa ed ha un'apertura alare di . Le regioni superiori sono di colore blu-nerastro, con zone bianche ai lati della faccia e del collo. Dalle scapole si dipartono alcune linee nere che giungono fino alla nuca, alla base del becco e a met\u00e0 del petto. Sulle scapole vi \u00e8 una grossa macchia bianca e le penne remiganti sono a strisce bianche e nere, cos\u00ec come la coda. Le regioni inferiori sono bianche, fatta eccezione per una zona scarlatta sul basso ventre e il sottocoda. Il becco \u00e8 grigio-ardesia molto scuro, le zampe sono grigio-verdastre e l'iride \u00e8 di colore rosso scuro. I maschi presentano una macchia color cremisi sulla nuca, assente nelle femmine, che per il resto sono molto simili. I giovani hanno un piumaggio meno lucente di quello degli adulti, con sfumature marroni sulle regioni superiori e regioni inferiori di colore bianco sporco. I disegni del piumaggio sono meno definiti che negli adulti e la parte bassa del ventre non \u00e8 rossa, bens\u00ec rosa. I giovani, inoltre, hanno una macchia rossa sulla sommit\u00e0 del capo, meno estesa negli esemplari di sesso femminile.\nLe varie sottospecie differiscono tra loro per la colorazione del piumaggio e per l'aspetto generale, con le forme settentrionali pi\u00f9 grandi e dotate di becco pi\u00f9 grosso e regioni inferiori di colore bianco candido; di conseguenza, le sottospecie \"D. m. major\" e \"D. m. kamtschaticus\", delle regioni settentrionali dell'Eurasia, sono grandi e sorprendentemente bianche, mentre \"D. m. hispanicus\" nella penisola iberica e \"D. m. harterti\" in Corsica e Sardegna sono molto pi\u00f9 piccole e con regioni inferiori pi\u00f9 scure. \"D. m. canariensis\" e \"D. m. thanneri\" delle isole Canarie sono simili alla forma iberica, ma hanno i fianchi bianchi. In Marocco, gli esemplari di \"D. m. mauritanus\" hanno regioni inferiori bianche con del rosso al centro del petto e quelli che nidificano a quote pi\u00f9 elevate sono pi\u00f9 grandi e scuri di quelli che vivono nelle colline sottostanti. \"D. m. numidus\", che vive in Algeria e Tunisia, ha un aspetto molto caratteristico, con una banda sul petto formata da piume nere rosse all'estremit\u00e0. La forma del Caspio, \"D. m. poelzami\", \u00e8 piccola, ha il becco relativamente lungo e regioni inferiori marroni. \"D. m. japonicus\", del Giappone, presenta meno bianco sulle scapole ma di pi\u00f9 sulle ali. Le due forme cinesi, \"D. m. cabanisi\" e \"D. m. stresemanni\", hanno testa e regioni inferiori marroncine, e spesso un po' di rosso sul petto. In entrambe le razze la colorazione delle regioni inferiori tende gradualmente a divenire pi\u00f9 scura man mano che si procede verso il sud dei loro rispettivi areali.\nIl picchio rosso maggiore \u00e8 simile ad altre specie del suo genere. Il picchio di Siria \u00e8 privo della striscia nera sulle guance presente nel suo cugino, ed ha regioni inferiori pi\u00f9 bianche e chiazza rossa sulla parte bassa del ventre di colore pi\u00f9 chiaro; tuttavia, gli esemplari giovani di picchio rosso maggiore presentano spesso una striscia incompleta sulle guance, il che potrebbe farli scambiare erroneamente per picchi di Siria. Il picchio alibianche ha, come indica il nome, una macchia bianca sulle ali molto pi\u00f9 estesa di quella del picchio rosso maggiore. Il picchio del Sind \u00e8 molto simile al picchio di Siria, e si differenzia dal picchio rosso maggiore per le stesse caratteristiche.\nMuta.\nDopo la stagione della riproduzione, gli adulti di picchio rosso maggiore vanno incontro ad una muta completa che si protrae per circa 120 giorni. Nel Nord, \"D. m. major\" inizia la sua muta tra met\u00e0 giugno e la fine di luglio per terminarla in ottobre o novembre; nelle forme delle zone temperate, come \"D. m. pinetorum\", la muta ha luogo prima, tra inizio giugno/met\u00e0 luglio e met\u00e0 settembre/fine ottobre; e la sottospecie meridionale \"D. m. hispanicus\" inizia la muta a fine maggio o giugno per finirla in agosto. Nei giovani ha luogo una muta parziale, durante la quale vengono conservate le copritrici alari e rimpiazzate le piume del corpo, della coda e le remiganti primarie. Questa muta, dopo la quale si sviluppa un piumaggio pi\u00f9 simile a quello degli adulti, inizia a fine maggio/inizio agosto e termina a met\u00e0 settembre/fine novembre, variando a seconda della latitudine come nel caso della muta degli adulti.\nVoce.\nIl richiamo del picchio rosso maggiore risuona come un \"kik\" acuto, che pu\u00f2 essere ripetuto fino a creare un suono simile a quello prodotto scuotendo un sonaglio di legno, \"krrarraarr\", quando il volatile viene disturbato. Il richiamo di corteggiamento, \"gwig\", viene emesso soprattutto durante il volo di parata. Questa specie tamburella con il becco su alberi e rami morti, e talvolta, se disponibili, su strutture costruite dall'uomo, per mantenersi in contatto con il partner e per dichiarare il possesso del territorio.\nEntrambi i sessi tamburellano con il becco, ma il maschio lo fa pi\u00f9 di frequente, specialmente nel periodo che va dalla met\u00e0 di gennaio fino al periodo in cui i giovani si levano in volo. Entro i confini del suo areale, quello rosso maggiore \u00e8 il picchio che tamburella pi\u00f9 velocemente, al ritmo di circa 10-16 colpi al secondo; generalmente picchietta in serie della durata di un secondo appena, seppur ripetute frequentemente. Fino agli inizi del XX secolo si riteneva che questi tambureggiamenti fossero prodotti da vocalizzazioni, e fu soltanto nel 1943 che fu infine provata la loro natura puramente meccanica.\nDistribuzione e habitat.\nIl picchio rosso maggiore \u00e8 diffuso in Eurasia dalle isole britanniche al Giappone, e in Nordafrica dal Marocco alla Tunisia, ed \u00e8 assente solamente da quelle aree troppo fredde o aride per consentire lo sviluppo delle aree boschive che costituiscono il suo \"habitat\" preferito. \u00c8 presente in una grande variet\u00e0 di foreste, siano esse di latifoglie, di conifere o miste, e in \"habitat\" antropizzati, quali parchi, giardini e uliveti. Si incontra dal livello del mare al limite degli alberi, fino a 2000 m in Europa, 2200 in Marocco e 2500 in Asia centrale.\nIl picchio rosso maggiore \u00e8 una specie prevalentemente stanziale, ma si possono registrare spostamenti anche notevoli quando vi \u00e8 scarsit\u00e0 di pigne di pini e pecci nel nord dell'areale. Le popolazioni che vivono ad alta quota spesso discendono verso altitudini inferiori in inverno. Anche i giovani hanno la tendenza ad allontanarsi parecchio dal luogo in cui sono nati, spesso fino a 100-600 km di distanza, talvolta addirittura fino a 3000 km. Esemplari vaganti hanno raggiunto le isole F\u00e6r \u00d8er, Hong Kong e l'Islanda, e sono stati registrati alcuni avvistamenti anche in Nordamerica, almeno nelle isole Aleutine, nelle isole Pribilof e in Alaska.\nIl picchio rosso maggiore scomparve dall'Irlanda nel corso del XVII secolo, ma l'isola \u00e8 stata di recente ricolonizzata spontaneamente da questa specie, con una prima nidificazione segnalata nella Contea di Down nel 2007. Da allora l'espansione nell'isola non ha fatto che aumentare, e nel 2013 la sua presenza era stata confermata o perlomeno sospettata in almeno 10 contee, in particolare in quelle di Down e di Wicklow. Le analisi genetiche indicano che gli uccelli ristabilitisi sull'isola sono di origine britannica, piuttosto che scandinava, e che le popolazioni presenti in Irlanda del Nord e nella Repubblica d'Irlanda hanno origini separate.\nBiologia.\nIl picchio rosso maggiore trascorre gran parte del suo tempo arrampicato sugli alberi, e presenta numerosi adattamenti per questo stile di vita particolare, molti dei quali condivisi anche da altre specie di picchi. Tra questi ricordiamo la struttura zigodattila del piede, con due dita rivolte in avanti e due all'indietro, e le piume rigide della coda che vengono usate come un puntello contro il tronco. Nella maggior parte degli uccelli le ossa della coda diminuiscono di grandezza procedendo verso l'estremit\u00e0, ma questo non \u00e8 il caso dei picchi, e l'ultima vertebra, il pigostilo, \u00e8 molto grande, in modo da consentire l'inserimento dei forti muscoli della coda.\nL'azione di martellamento dei picchi quando comunicano tamburellando o vanno in cerca di cibo crea grandi forze che potrebbero arrecare potenziali danni a questi uccelli. Nel picchio rosso maggiore e nella maggior parte dei suoi parenti, la cerniera in cui la parte anteriore del cranio si connette con la mandibola \u00e8 ripiegata verso l'interno, tesa da un muscolo che la protegge dallo shock dell'impatto che si crea quando il becco martella sul legno duro. Lo strato esterno della mandibola superiore \u00e8 significativamente pi\u00f9 lungo della pi\u00f9 rigida mandibola inferiore e assorbe gran parte della forza concussiva. Anche vari adattamenti dello scheletro e la sua robustezza contribuiscono ad assorbire l'impatto, e le narici strette rendono pi\u00f9 difficile l'inspirazione di detriti volanti.\nOltre ad utilizzare cavit\u00e0 per la nidificazione, i picchi rossi maggiori riposano di notte, e talvolta anche durante il giorno, in vecchie cavit\u00e0 nido scavate da altri picchi. Occasionalmente si creano loro stessi una nuova cavit\u00e0 dove riposare o utilizzano strutture artificiali, come le cassette nido.\nRiproduzione.\nI picchi rossi maggiori sono fortemente territoriali, e in genere occupano un'area di circa 5 ettari durante tutto l'anno, della cui difesa si occupa soprattutto il maschio; tale comportamento di difesa attrae le femmine. Le coppie sono monogame durante il periodo della nidificazione, ma cambiano spesso partner prima della stagione successiva.\nIl picchio rosso maggiore raggiunge la maturit\u00e0 sessuale ad un anno di et\u00e0, ed inizia le attivit\u00e0 di corteggiamento a partire dal dicembre seguente. Durante la parata nuziale il maschio procede in volo con lenti battiti d'ala e la coda distesa. Mentre vola emette un richiamo particolare e pu\u00f2 atterrare presso un possibile nido. La coppia scava una nuova cavit\u00e0 ad almeno 30\u00a0cm di altezza dal suolo e generalmente al di sotto degli 8\u00a0m, sebbene talvolta possa scavare anche pi\u00f9 in alto. Il sito prescelto per il nido \u00e8 generalmente un albero, vivo o morto, ma pu\u00f2 anche essere un palo o una cassetta nido. Le vecchie cavit\u00e0 vengono riutilizzate solo di rado, ma la coppia pu\u00f2 nidificare sullo stesso albero anche per pi\u00f9 anni. La cavit\u00e0 del nido \u00e8 profonda 25-35\u00a0cm ed ha un foro d'entrata largo 5-6\u00a0cm. Della sua costruzione si occupano entrambi i genitori, ma \u00e8 il maschio a svolgere la maggior parte del lavoro. Come quello degli altri picchi, il nido non \u00e8 foderato all'interno, ma la base della cavit\u00e0 pu\u00f2 essere ricoperta dai trucioli prodotti durante le attivit\u00e0 di scavo.\nGli alberi scelti per costruire il nido hanno durame morbido e alburno duro; la morbidezza del durame \u00e8 dovuta spesso a parassiti o malattie che hanno indebolito il cuore dell'albero. Non sappiamo con certezza come vengano scelti gli alberi adatti, ma \u00e8 possibile che la selezione venga effettuata tamburellando con il becco, in quanto legni con modulo di elasticit\u00e0 e densit\u00e0 differenti possono trasmettere suoni a differenti velocit\u00e0. Nel corso di uno studio in Giappone sono stati trovati nidi di questa specie su alberi appartenenti a molte famiglie diverse; tra questi vi erano ontani grigi, betulle bianche del Giappone, carpini del Giappone, lill\u00e0 del Giappone, salici, larici del Giappone e ciliegi di Sargent. Solamente in casi rarissimi furono rinvenuti nidi su alberi di quercia della Mongolia e acero dipinto.\nGeneralmente ciascuna covata \u00e8 costituita da quattro a sei uova di colore bianco lucido; ogni uovo misura in media 27\u00d720 mm e pesa circa 5,7 g, di cui il 7% \u00e8 costituito dal guscio. La loro deposizione ha luogo tra met\u00e0 aprile e giugno; a nidificare nel corso di quest'ultimo mese sono gli uccelli che vivono nelle regioni settentrionali dell'areale o ad altitudini elevate. Le uova vengono covate da entrambi i genitori durante il giorno e dal maschio durante la notte per 10-12 giorni prima della schiusa. Sia il maschio che la femmina accudiscono e alimentano i pulcini, nudi e inetti, e mantengono pulito il nido. I giovani si levano in volo a 20-23 giorni dalla schiusa. Ogni genitore si assume la responsabilit\u00e0 di nutrire parte della nidiata per circa dieci giorni ancora, durante i quali i giovani rimangono nei pressi dell'albero dove si trova il nido.\nIl picchio rosso maggiore cresce una sola nidiata all'anno. Il tasso di sopravvivenza di adulti e giovani \u00e8 sconosciuto, cos\u00ec come la durata di vita media, ma l'et\u00e0 massima registrata da un membro di questa specie superava di poco gli 11 anni.\nAlimentazione.\nIl picchio rosso maggiore \u00e8 onnivoro. Estrae larve di coleotteri dal tronco degli alberi, ma cattura anche molti altri invertebrati, come coleotteri adulti, formiche e ragni. Si nutre inoltre di crostacei, molluschi e carogne, e visita le mangiatoie per uccelli alla ricerca di sego e rifiuti domestici. Pu\u00f2 effettuare razzie di uova e pulcini nei nidi di altri uccelli che nidificano nelle cavit\u00e0 degli alberi, come le cince; allo stesso modo pu\u00f2 attaccare anche le cassette nido, producendo, se necessario, fori nelle pareti per raggiungere l'interno. In seguito a visite ripetute possono andare distrutte intere colonie di balestrucci.\nLe sostanze vegetali ricche di grassi, come le noci e i pinoli, sono particolarmente importanti come fonte di cibo invernale per i picchi diffusi nelle regioni settentrionali, e possono soddisfare oltre il 30% del fabbisogno energetico di questi uccelli. Altre sostanze vegetali che vengono consumate sono gemme, bacche e linfa; quest'ultima viene ricavata scavando buchi circolari che formano spesso un anello intorno al tronco di un albero.\nIl picchio rosso maggiore si alimenta a tutti i livelli di un albero, solitamente da solo, ma talvolta in coppia. In alcuni casi pu\u00f2 utilizzare un'\u00abincudine\u00bb su cui martellare oggetti duri, in particolare coni di pino, abete e larice, ma anche frutti, noci e insetti dal rivestimento rigido.\nGli animaletti facilmente accessibili vengono raccolti dalla superficie dell'albero o da fessure nella corteccia, ma le larve vengono estratte scavando fori fino a 10\u00a0cm di profondit\u00e0 e afferrandone il morbido corpo con la lingua, che pu\u00f2 estendersi fino a 40\u00a0mm oltre il becco ed \u00e8 ricoperta di setole e saliva appiccicosa per intrappolare la preda. Il picchio \u00e8 in grado di estendere la lingua in questo modo perch\u00e9 l'osso ioide a cui \u00e8 collegata presenta lunghi \u00abcorni\u00bb flessibili che si snodano attorno al cranio e possono muoversi in avanti quando necessario.\nPredatori e parassiti.\nIl picchio rosso maggiore viene predato da alcuni rapaci della foresta, come lo sparviero eurasiatico e l'astore. Questa specie \u00e8 uno degli ospiti della mosca ematofaga \"Carnus hemapterus\", e tra i suoi parassiti interni figura l'acantocefalo \"Prosthorhynchus transversus\". I picchi possono ospitare anche protozoi, tra i quali anche il potenzialmente letale \"Toxoplasma gondii\", che causa la toxoplasmosi. Il picchio rosso maggiore \u00e8 l'ospite preferito del cestode \"Anomotaenia brevis\".\nConservazione.\nLa popolazione globale del picchio rosso maggiore viene stimata tra 73,7 e 110,3 milioni di individui; in Europa vive il 35% della popolazione. Si stima che il suo areale di nidificazione si estenda su una superficie di 57,8 milioni di km\u00b2, e la popolazione viene ovunque considerata numerosa e apparentemente stabile o in leggero aumento, specialmente in Gran Bretagna, da dove la popolazione in sovrannumero ha recentemente ricolonizzato l'Irlanda. Per questa serie di motivi il picchio rosso maggiore viene classificato tra le \u00abspecie a rischio minimo\u00bb (\"Least Concern\") dalla IUCN.\nNei siti di nidificazione sono state registrate densit\u00e0 variabili tra 0,1 e 6,6 coppie ogni 10 ettari, con un maggior numero di esemplari nelle foreste mature che si sviluppano su terreni alluvionali. In Europa il numero di individui \u00e8 aumentato a causa della procedura di piantumazione delle foreste, che forniscono \"habitat\" perfetti per la riproduzione, e della maggiore disponibilit\u00e0 di legno morto; la specie ha inoltre tratto profitto dalla sua flessibilit\u00e0 per quanto riguarda il tipo di foresta in cui vivere e dalla sua abilit\u00e0 di prosperare in prossimit\u00e0 dell'uomo. Ciononostante, gli inverni rigidi e la frammentazione del manto forestale possono provocare problemi su scala locale. Nelle isole Canarie le popolazioni di \"D. m. canariensis\" a Tenerife e di \"D. m. thanneri\" a Gran Canaria devono fronteggiare la potenziale minaccia dovuta allo sfruttamento delle locali foreste di pini."}
{"id": "350759", "revid": "1610933", "url": "https://it.wikipedia.org/wiki?curid=350759", "title": "Picchio rosso maggiore", "text": ""}
{"id": "350760", "revid": "374427", "url": "https://it.wikipedia.org/wiki?curid=350760", "title": "Fondo europeo di sviluppo regionale", "text": "Il Fondo europeo di sviluppo regionale (FESR) \u00e8 uno dei fondi strutturali dell'Unione europea. \u00c8 lo strumento principale della sua politica regionale ed \u00e8 gestito dal commissario europeo per la politica regionale.\nPer il periodo 2014-2020 ha ricevuto una dotazione di 185 miliardi di euro.\nStoria.\nNasce con il regolamento 724/75 promosso il 18 marzo 1975 per promuovere la crescita delle zone pi\u00f9 arretrate degli allora 9 paesi membri della CEE, inviduate nell'Italia meridionale, la maggior parte dell\u2019Irlanda, le regioni occidentali e sudoccidentali della Francia, Olanda Settentrionale, parte della Germania Ovest lungo il confine orientale e gran parte del Regno Unito, in particolare Galles e Scozia. Finanziava fino al 50% del costo dell'intervento. Solo all'Italia andava il 40% dei fondi, seguita ad Regno Unito (28%) e Francia (15%).\nDestinatari dei finanziamenti erano le attivit\u00e0 industriali ed artigianali a patto che fossero sane e che potessero creare (o mantenere, nei processi di trasformazione) almeno 10 posti di lavoro e la costruzione di infrastrutture.\nObiettivi.\nNella presente programmazione 2014 - 2020 il FESR \u00e8 disciplinato dal Regolamento (CE) N.1301/2013.\nQuest'ultimo regolamento \u00e8 stato delineato in un\u2019ottica di concentrazione tematica e di specializzazione, al fine di contribuire al perseguimento della strategia Europa 2020. Le aree su cui agisce sono:\nLe risorse FESR stanziate a favore di tali priorit\u00e0 dipendono dalla categoria di regione:\nAlcune risorse FESR, inoltre, devono essere specificamente destinate a progetti attinenti all'economia a basse emissioni di carbonio:\nInterventi.\nNell'ambito dei compiti indicati il FESR partecipa al finanziamento di:\nNelle regioni che rientrano nell'obiettivo n. 1, il FESR pu\u00f2 partecipare al finanziamento di investimenti per l'istruzione e la sanit\u00e0 che contribuiscano all'adeguamento strutturale di dette regioni."}
{"id": "350761", "revid": "88740", "url": "https://it.wikipedia.org/wiki?curid=350761", "title": "Romanizzazione", "text": ""}
{"id": "350762", "revid": "11684", "url": "https://it.wikipedia.org/wiki?curid=350762", "title": "D. Carleton Gajdusek", "text": ""}
{"id": "350767", "revid": "124828907", "url": "https://it.wikipedia.org/wiki?curid=350767", "title": "Franco Selvaggi", "text": "Caratteristiche tecniche.\nAttaccante rapido e brevilineo, molto mobile e adatto al gioco di manovra coi compagni che salgono a supportare l'attacco, soprannominato \"Spadino\" per la bassa statura e misura ridotta del piede (calzava il 38). Pietro Vierchowod lo ha annoverato tra i giocatori capaci di metterlo maggiormente in difficolt\u00e0 (\u00ab\"Mi faceva girare la testa, era imprendibile\"\u00bb).\nCarriera.\nGiocatore.\nClub.\nDopo le giovanili con la Gianni Rivera Matera, in seguito diventata , passa alla squadra Primavera della , dove esordisce in serie A il 30 dicembre 1972 contro la , segnando poi il suo primo gol da professionista contro la . L'anno seguente pass\u00f2 alla , giocando due sole partite di campionato. Dopo essere tornato alla Ternana per qualche mese nel 1974 fu ceduto al : gioc\u00f2 5 campionati cadetti coi pugliesi.\nNel 1979 Gigi Riva, all'epoca dirigente del , lo volle nell'attacco della squadra sarda appena ritornata in massima serie dopo tre stagioni di cadetteria; il passaggio dal Taranto al Cagliari fu inframmezzato da un brevissimo tesseramento come calciatore del . Alla fine del campionato 1979-80, Selvaggi risult\u00f2 quarto nella classifica marcatori con 12 goal alle spalle di Roberto Bettega, Alessandro Altobelli e Paolo Rossi. Nei due anni successivi rimase in Sardegna.\nPass\u00f2 al Torino per un altro paio di stagioni discrete facendo coppia in attacco dapprima con Carlo Borghi e poi con l'austriaco Walter Schachner, poi nel 1984-85 gioc\u00f2 con l'.\nNella stagione successiva pass\u00f2 all' dove registr\u00f2 7 presenze; chiuse la carriera alla in Serie B nella stagione 1986-87. Ha collezionato complessivamente nella massima serie 183 presenze, 49 reti.\nNazionale.\nA livello internazionale disput\u00f2 dapprima due gare come fuori-quota con l'Under 21, marcando due goal nell'incontro d'esordio il 10 ottobre 1980 contro i pari categoria del ; il 19 aprile debutt\u00f2 in Nazionale maggiore a Udine, partendo da titolare, in occasione di un pareggio 0-0 contro la . Il suo unico incontro ufficiale, che coincise anche con la terza e ultima apparizione in maglia azzurra, fu la partita valida per le qualificazioni europee al campionato mondiale 1982, a Torino tra Italia e terminata 1-1 e che diede all'Italia la matematica qualificazione.\nNel 1982 fu chiamato da Enzo Bearzot nella rosa per il mondiale di Spagna, nel corso del quale non fu mai impiegato; ricordando a pi\u00f9 di vent'anni di distanza tale esperienza, Selvaggi scherzando rivendic\u00f2 un suo ruolo attivo nella conquista del titolo mondiale, essendo stato reputato dal C.T. l'unico che avesse la pazienza necessaria a condividere la stanza con Marco Tardelli, all'epoca sofferente di insonnia. Dopo il mondiale usc\u00ec definitivamente dal giro della nazionale.\nInsieme a Simone Zaza, Selvaggi \u00e8 l'unico giocatore proveniente dalla Basilicata ad avere giocato in Nazionale maggiore.\nAllenatore.\nTerminata la carriera da calciatore, nel 1987 fu nominato presidente del da dei soci che acquisirono la societ\u00e0, iscritta al campionato Interregionale; a fine stagione la societ\u00e0 fu retrocessa d'ufficio in Promozione per inadempienze finanziarie. Divenuto in seguito allenatore, ha guidato il nelle ultime 18 gare di Serie C2 1991-1992 e nelle prime 6 gare di Serie C2 1992-1993, il nei Dilettanti, il Matera in Serie C2 per due partite, il nelle ultime undici giornate del campionato di Serie B 1997-1998 in cui la squadra retrocesse anticipatamente in Serie C1 a causa dell'ultimo posto in classifica, il nelle ultime sette giornate del campionato di Serie B 2001-2002 in cui la squadra termin\u00f2 all'ultimo posto in classifica con anticipata retrocessione in Serie C1.\nNominato il 22 novembre 2008 vice presidente e responsabile dell'area tecnica del Taranto, si \u00e8 dimesso il 14 dicembre dello stesso anno.\nHa svolto i ruoli di docente della Scuola allenatori del Settore tecnico FIGC, capo-osservatore al Cagliari, e capo delegazione dell'. \u00c8 presidente onorario della \"Coppa Gaetano Scirea - la lealt\u00e0 nello sport\".\nRiconoscimenti.\nIl Cagliari lo ha inserito nella sua Hall of Fame."}
{"id": "350768", "revid": "430", "url": "https://it.wikipedia.org/wiki?curid=350768", "title": "Karl Heinz Schnellinger", "text": ""}
{"id": "350772", "revid": "2056951", "url": "https://it.wikipedia.org/wiki?curid=350772", "title": "Caveja", "text": "La caveja \u00e8 considerata per eccellenza il simbolo della Romagna; il termine proviene dalla tradizione contadina, ed indica un'asta di ferro battuto terminante in alto in una piastra (\"pagella\") decorata con anelli e immagini allegoriche. I simboli pi\u00f9 diffusi, inseriti fra elementi decorativi, sono quelli del gallo, della mezzaluna, del Sole, dell'aquila e alcuni simboli cristiani, tra cui la Croce e la Colomba.\nIl termine corrispondente in italiano \u00e8 \"cavicchia\" o \"cavicchiolo\", in riferimento alla sua forma tipica e al suo utilizzo.\nFunzione e utilizzo.\nQuando l'aratura e il traino dei carri avvenivano tramite vacche o buoi gli animali erano sempre uniti a coppie tramite il giogo (in romagnolo \"e' zov\" oppure \"e' zog\"). Questo attrezzo, ricavato da un robusto pezzo di legno sagomato, veniva posizionato sul collo delle bestie e fissato, tramite apposite cinghie, alle corna. Il giogo, oltre ad essere provvisto di un sottogola, che non permetteva spostamenti laterali, al centro disponeva di un'apposita asola (in ferro o legno rinforzato con staffe di ferro), nella quale veniva inserito il timone (del carro o di antichi aratri), solitamente in legno. Per accoppiare il giogo al timone si utilizzavano lunghi perni. In origine i perni, o cavicchioli, erano in legno duro: bosso, acacia o sorbo. Successivamente, considerata la poca resistenza e la facile usura del legno, il cavicchiolo (cio\u00e8 la \"caveja\") venne sostituito da perni in metallo. La caveja veniva inserita rispetto al giogo in obliquo: in modo che, nella parte superiore del giogo stesso, fosse posta davanti e . \nLa caveja serviva quindi per assicurare il traino dell'attrezzo, oppure per frenarlo: in un tratto di terreno discendente, il carro avrebbe acquistato velocit\u00e0 e sarebbe finito addosso ai buoi, colpendoli sulle gambe. In questi casi, l'unica cosa che succedeva era che il giogo si sporgeva improvvisamente in avanti e colpiva le robuste corna degli animali, senza causare dolore. \nNormalmente le caveje erano rudimentali pezzi di ferro (l'asta metallica \u00e8 chiamata \u201cstelo\u201d) grossolanamente forgiati, provvisti di un semplice anello in ferro, con la funzione di aiutare lo sgancio dal timone. L'anello, con l'ondeggiare dei buoi, emetteva un ritmico tintinnio e i contadini chiesero ai fabbri di creare caveje provviste di pi\u00f9 anelli in acciaio forgiato. Nacque cos\u00ec la \"caveja daglj an\u00ebl\", che nel forlivese e nel ravennate fu chiamata \"caveja cantarena\" (caveja canterina). La caveja \"cantar\u00ebna\" segnalava per le vie di campagna l'arrivo del carro. Durante le fiere o le sagre di paese, invece la sua funzione era quella di attirare l'attenzione. In queste occasioni si faceva a gara a chi avesse la caveja pi\u00f9 bella o che emetteva il suono pi\u00f9 armonico.\nAgli inizi del Novecento Aldo Spallicci elev\u00f2 la caveja a simbolo della Romagna. Nel 1912 il medico bertinorese pubblic\u00f2 la raccolta poetica \"La Caveja dagli an\u00ebll\"; da allora la \"caviglia dalle anelle\" usc\u00ec dal ristretto ambito rurale ed entr\u00f2 a far parte del mondo letterario.\nSimbolismo.\nCon il passare del tempo, le forti tradizioni scaramantico-religiose fecero s\u00ec che la caveja assumesse nella cultura popolare il ruolo di oggetto magico, con propriet\u00e0 propiziatorie. Frequente era il suo uso infatti in rituali specifici \u2013 ad esempio \u2013 per scongiurare l'arrivo di temporali o altre intemperie, per proteggere i campi e il raccolto, per prevedere il sesso dei nascituri, per attirare o catturare le api, o perfino per liberare qualcuno che si ritenesse colpito da una \"fattura\"; inoltre veniva impiegata, sempre a fini propiziatori, nelle case degli sposi novelli. Durante la Settimana Santa, inoltre, gli anelli della caveja venivano legati dal gioved\u00ec fino al sabato Santo, come avveniva per le campane delle chiese. La parte alta (e votiva) del bastone \u00e8 chiamata \"padella\".\nLa caveja oggi.\nLa caveja vera e propria oggi viene utilizzata solo nei cortei storici in cui si attacca ancora il giogo con i buoi al carro.\nInoltre \u00e8 molto diffuso il suo utilizzo come raffigurazione. Molte imprese romagnole (in modo particolare \u2013 ma non soltanto\u00a0\u2013 quelle prettamente legate al territorio, come ad esempio ristoranti, alberghi o attivit\u00e0 artigiane), adottano come proprio logo la stessa caveja, oppure un suo particolare o una sua rielaborazione grafica."}
{"id": "350810", "revid": "1543377", "url": "https://it.wikipedia.org/wiki?curid=350810", "title": "Operational Support Systems", "text": "Gli Operational Support System o Operations Support System (acronimo OSS) (Sistemi per il supporto alle operazioni) sono tutti quei sistemi che vengono utilizzati dalle aziende fornitrici di servizi di comunicazione, per il funzionamento delle reti.\nNei tempi passati, le attivit\u00e0 OSS erano svolte principalmente da operatori che si scambiavano materiale cartaceo. Successivamente al 1985 si introdussero sistemi informatici (o applicazioni software) che automatizzarono gran parte di queste attivit\u00e0. Ad ogni modo questi sistemi erano isolati tra di loro (si parla spesso di Silos applicativi, ossia di applicazioni verticali che non hanno modo di comunicare tra di esse).\nAd esempio, si consideri il caso di un cliente che richiede l'attivazione di una nuova linea telefonica. Il sistema di ordinazione raccoglie i dati dell'utente e della sua richiesta, ma non \u00e8 in grado di configurare la rete per la realizzazione del servizio. Questa operazione veniva svolta manualmente da un operatore umano che trascriveva le informazioni da un sistema all'altro, con l'inefficienza che ne conseguiva. Negli ultimi anni ci si \u00e8 dunque focalizzati sulla creazione di interfacce automatizzate tra le applicazioni OSS. A grandi linee si pu\u00f2 affermare che l'integrazione tra i sistemi OSS in maniera economica e semplice rimane l'obbiettivo fondamentale delle grandi aziende di telecomunicazione.\nUna breve cronistoria delle architetture OSS.\nUna gran parte delle attivit\u00e0 svolte sugli OSS si sono concentrate sulla definizione della sua architettura. Semplificando ci sono 4 elementi chiave in un sistema OSS:\nI primi tentativi di definizione dell'architettura dei sistemi OSS fu fatto dall'ITU-T con il modello Telecommunications Management Network (TMN), che definiva una struttura a 4 livelli per tutti i sistemi OSS:\n(Nota: spesso viene menzionato un quinto livello relativo agli elementi di rete stessi, ma gli standard fanno riferimento a soli 4 livelli).\nIl concetto di \"Network management\" fu ulteriormente definito dall'ISO usando il modello FCAPS (Fault, Configuration, Accounting, Performance and Security). Questo modello fu adottato dall'ITU-T TMN come il modello funzionale per la definizione della serie di TMN standards M.3000 - M.3599. Bench\u00e9 il modello FCAPS fosse stato originariamente concepito per le reti delle societ\u00e0 del settore IT, \u00e8 stato successivamente adottato ed utilizzato nelle reti pubbliche esercite dalle societ\u00e0 di telecomunicazione aderenti agli standard ITU-T TMN.\nLa fase pi\u00f9 recente del lavoro sull'architettura OSS \u00e8 arrivata con il programma NGOSS del TM Forum, che venne istituito nel 2000. Tale programma stabil\u00ec un insieme di principi che un'integrazione OSS doveva adottare, assieme ad un insieme di modelli che fornivano degli approcci standardizzati. I modelli comprendono un modello informativo (lo Shared Information/Data model, o SID), un modello di processo (il Telecom Operation Map, o eTOM) e un modello del ciclo di vita. Il TMF descrive NGOSS come un'architettura che \u00e8:\nassieme ai componenti applicativi funzionanti sui quali pu\u00f2 girare un business di Communications Service Provider.\nIl lavoro fin qui svolto dal TMF \u00e8 stato principalmente neutro dal punto di vista tecnologico, il che implica che rimane un considerevole lavoro da fare per creare un'implementazione OSS funzionante partendo dai principi NGOSS. Comunque, esistono diverse implementazioni standardizzate e specifiche di NGOSS, delle quali la \"OSS through Java initiative\" (OSS/J) \u00e8 un esempio."}
{"id": "350811", "revid": "1305772", "url": "https://it.wikipedia.org/wiki?curid=350811", "title": "Orbitale di Banks", "text": "Un Orbitale \u00e8 un enorme habitat artificiale a forma di anello posto in orbita attorno a una stella. Il primo a teorizzarne l'esistenza \u00e8 stato lo scrittore di fantascienza Iain Banks, che se ne \u00e8 servito per ambientarvi alcuni romanzi del \"Ciclo della Cultura\". L'idea degli Orbitali \u00e8 stata poi ripresa dagli sviluppatori della casa Bungie Studios per la serie di videogiochi di \"Halo\".\nBanks li descrive come \"braccialetti di Dio\" sospesi nello spazio. Gli Orbitali sono anelli simili a dei nastri costituiti da materiale super resistente (vedi anche unobtainium) rinforzato e tenuto insieme da campi di forza. La superficie interna dell'anello pu\u00f2 ospitare qualsiasi tipo di ambiente planetario, dai deserti agli oceani alle giungle sino ai ghiacciai. Ai bordi dell'anello vi sono immense muraglie, di solito alte decine o centinaia di chilometri, con il compito di trattenere l'atmosfera e proteggere gli abitanti dell'Orbitale dalle radiazioni esterne.\nSulla superficie interna dell'Orbitale la forza di gravit\u00e0 viene simulata attraverso la forza centrifuga derivante dalla lenta rotazione dell'anello. La velocit\u00e0 di rotazione viene stabilita in maniera tale che per produrre un livello di gravit\u00e0 accettabile ogni giro equivalga approssimativamente a un giorno. Nel caso della Cultura per costruire un Orbitale con giorno e gravit\u00e0 standard \u00e8 necessario un anello del diametro di circa quattro milioni di chilometri. Inclinando gli assi dell'Orbitale rispetto alla sua orbita attorno alla stella, pu\u00f2 essere sperimentato dai suoi abitanti un ciclo giorno-notte adeguato alle loro necessit\u00e0. Un'orbita ellittica provvede invece a simulare il ciclo stagionale.\nUn Orbitale \u00e8 dunque simile al Mondo ad Anello teorizzato da Larry Niven nel ciclo dei \"Burattinai\" (\"Ringworld\"), ma rispetto a quest'ultimo \u00e8 pi\u00f9 piccolo e non circonda completamente la sua stella primaria, orbitandogli invece attorno in una maniera pi\u00f9 convenzionale.\nDescrizione.\nGestione.\nOgni Orbitale della Cultura \u00e8 governato/gestito da una intelligenza artificiale (spesso una Mente, cio\u00e8 un'intelligenza artificiale di un tipo particolarmente sofisticato, i cui processi mentali hanno fisicamente luogo nell'iperspazio, per avvalersi della maggiore velocit\u00e0 della luce) situata in una struttura nello spazio al centro dell'Orbitale, equidistante da tutte le parti della circonferenza ma, di solito, non fisicamente collegato ad esse. Gestisce, o aiuta gli abitanti a gestire, la rete di trasporto, la manutenzione, gli apparati produttivi, i sistemi sussidiari dell'habitat; funge da centralino per tutte le comunicazioni trans-orbitali, da biblioteca centrale e da ufficio informazioni; fornisce il controllo traffico per gli scafi in arrivo, in partenza o in transito; e in genere rappresenta il principale legame dell'Orbitale con il resto della Cultura.\nIn genere gli abitanti dell'Orbitale quando si rivolgono alla Mente la chiamano semplicemente Mozzo. Non \u00e8 chiaro se le altre civilt\u00e0 costruttrici di Orbitali si siano serviti dello stesso sistema di gestione.\nCostruzione.\nLa costruzione di un Orbitale in genere ha inizio con l'edificazione delle prime due \"placche\" ricoperte di terra e di mare, provviste delle mura di sostegno laterali, di almeno diecimila chilometri per lato in rotazione su di un'orbita simile, tenute insieme da campi di forza. Con l'aumento della popolazione ulteriori sezioni possono essere poi aggiunte a quelle preesistenti fino al completamento della forma circolare dell'Orbitale. A volte le placche presentano subito le corrugazioni che andranno a formare montagne, valli e laghi ma pi\u00f9 spesso sono invece lasciate completamente piatte per permettere di decidere in seguito come plasmarne la geografia.\nMezzi di trasporto.\nLa superficie della placca \u00e8 perforata da un gran numero di pozzi verticali che consentono di accedere ai volumi interni che ospitano le fabbriche e i sistemi di manutenzione, oltre che al sistema di trasporto sotterraneo. Il sistema di trasporto veloce dell'Orbitale si situa sulla superficie esterna della Piattaforma e opera nel vuoto, con il vantaggio di non dover soffrire l'attrito dell'aria; poich\u00e9 in genere tale superficie \u00e8 relativamente sgombra, il sistema \u00e8 sia efficiente che estremamente flessibile. Per la stessa ragione, i punti di partenza e le destinazioni di ciascun viaggio possono essere moltissimi; una casa isolata, o un piccolo villaggio, avranno generalmente il proprio pozzo di accesso, e nelle aree pi\u00f9 inurbate di solito se ne pu\u00f2 trovare uno a pochi minuti di cammino.\nIl trasporto di superficie all'interno dell'Orbitale si effettua, in genere, quando il piacere del viaggio \u00e8 in s\u00e9, almeno in parte, la ragione per cui ci si sposta. Il trasporto aereo \u00e8 ancora abbastanza comune, anche se ciascuna Piattaforma ha delle proprie regole circa l'entit\u00e0 di occupazione di spazi aerei ritenuta opportuna.\nVantaggi.\nIl vantaggio ricavato dall'utilizzare gli Orbitali consiste nel buon rapporto tra la materia necessaria alla sua costruzione e l'area abitabile che si rende disponibile. Con il materiale proveniente da un pianeta simile alla Terra (popolazione attuale circa 7 miliardi di individui), ad esempio, sarebbe possibile costruire ben 1500 Orbitali completi, ciascuno con un'area di superficie pari a venti volte quella della Terra e in grado di ospitare fino a 50 miliardi di persone. Nonostante ci\u00f2, tuttavia, gli Orbitali in genere non vengono costruiti demolendo un pianeta preesistente, ma attraverso detriti vaganti come comete ed asteroidi.\nOrbitali noti.\nIn \"Pensa a Fleba\" gran parte della trama si svolge sull'orbitale Vavatch, mentre in \"Volgi lo sguardo al vento\" la storia \u00e8 ambientata prevalentemente sull'orbitale Masaq'. In entrambi i libri qualcuno tenta di distruggere gli habitat. Vavatch viene distrutto dalla Cultura dopo un ultimatum, per impedire che cada nelle mani degli Idirani, mentre Masaq' diviene l'obbiettivo della vendetta dei Chelgriani nei confronti del Mozzo dell'Orbitale, in precedenza Mente di un Veicolo Generale di Sistema durante la Battaglia delle Novae Gemelle. Un altro Orbitale presentato nei romanzi del Ciclo della Cultura \u00e8 Chiark, dimora di Jernau Morat Gurgeh nel libro \"L'impero di Azad\". L'orbitale di Seddun viene invece solo nominato ne \"L'altro universo\" come luogo natale di Genar-Hofoen.\nDimensioni.\nMolte civilt\u00e0 differenti usano gli Orbitali, le cui dimensioni variano a seconda delle preferenze dei loro costruttori; Gli Orbitali della Cultura possiedono in genere una circonferenza approssimativa di dieci milioni di chilometri con altezze variabili da mille a seimila chilometri. L'Orbitale Vavatch descritto in \"Pensa a Fleba\", non appartenente alla Cultura, possedeva invece una circonferenza di quattordici milioni di chilometri e un'altezza di trentacinquemila chilometri - risultando molto pi\u00f9 largo rispetto a qualunque Orbitale costruito dalla Cultura - e produceva una grande gravit\u00e0 simulata. La larghezza di un Orbitale invece in genere equivale ad almeno mille chilometri (duemila se si tiene conto delle mura di sostegno, principalmente trasparenti, che si estendono solitamente fino a circa 500 chilometri sul livello delle piastre). Il rapporto tra terra e mare \u00e8 invece 1:3.\nL'habitat dell'Oltraggio descritto in \"L'altro universo\" viene invece considerato troppo piccolo secondo la nomenclatura della Cultura per meritarsi l'appellativo di Orbitale, oltretutto di forma toroide, il che lo rende sicuramente pi\u00f9 simile ad un toro di Stanford che ad un Orbitale della Cultura.\nGli Orbitali della serie di videogiochi \"Halo\" possono invece essere inclusi in questa categoria, nonostante abbiano una circonferenza di appena diecimila chilometri.\nSimile ad un Orbitale, ma tecnicamente differente, \u00e8 invece un anello di Bishop. Un habitat spaziale teorizzato dal progetto Orion's Arm, descritto come il pi\u00f9 grande habitat a forma di anello in rotazione costruibile ricorrendo a materiale non esotico."}
{"id": "350813", "revid": "2730", "url": "https://it.wikipedia.org/wiki?curid=350813", "title": "Unione (guerra di secessione americana)", "text": "LUnione (in inglese \"Union\") era il nome che indicava gli Stati Uniti d'America durante la guerra di secessione americana, ed in particolare il governo federale della presidenza di Abraham Lincoln, che poteva contare su venti \"Stati liberi\" e dai primi cinque \"Stati cuscinetto\" di frontiera rimasti tuttavia ancora schiavisti (alcuni con amministrazioni locali divise e truppe di entrambi gli schieramenti).\nL'Unione fu opposta agli undici Stati Uniti meridionali schiavisti che formarono gli Stati Confederati d'America, o anche meglio conosciuti come \"la Confederazione\". A questi undici Stati si aggiungevano il Territorio indiano e il Territorio Confederato dell'Arizona.\nDal momento che l'espressione era stata usata prima della guerra per riferirsi agli interi Stati Uniti (una \"unione di Stati\"), il suo uso da parte degli Stati non secessionisti sottolineava la continuit\u00e0 legale con la precedente entit\u00e0 politica.\nDel pari nella terminologia pubblica degli Stati Uniti i nuovi Stati vengono \"ammessi nell'Unione\" e il discorso annuale rivolto dal presidente degli Stati Uniti d'America ai membri del Congresso e al popolo \u00e8 indicato come \"discorso sullo stato dell'Unione\".\nDurante la guerra civile i lealisti che vivevano sia negli \"Stati cuscinetto\" fra Unione e Confederazione che negli Stati Confederati vennero chiamati \"unionisti\"; circa 120.000 di loro servirono nell'Union Army durante il conflitto ed esistettero reggimenti \"unionisti\" per tutti gli Stati del Sud, tranne la Carolina del Sud. Gli unionisti del Sud furono usati ampiamente come forze anti-guerriglia e come truppe d'occupazione nelle aree della Confederazione occupate dall'Unione.\nTutti gli Stati dell'Unione fornirono dei soldati per l'esercito e per l'Union Navy, anche se dalle zone di confine partirono anche decine di migliaia di soldati per la Confederazione. Gli Stati di frontiera erano essenziali come base di rifornimento per l'invasione del Sud e Abraham Lincoln si rese conto che non avrebbe mai potuto vincere senza il loro pieno controllo, in special modo il Maryland, che si trovava a Nord della capitale nazionale di Washington. Gli Stati Uniti d'America medio-occidentali fornirono le risorse industriali per una guerra meccanizzata, che richiedeva grandi quantit\u00e0 di munizioni e forniture, oltre a consistenti finanziamenti; il \"Midwest\" forniva soldati, cibo, cavalli, sostegno finanziario e campi di addestramento. Gli ospedali dell'esercito furono istituiti in tutta l'Unione.\nLa maggior parte degli Stati aveva governatori del Partito Repubblicano, che sostenevano con energia lo sforzo bellico e reprimettero la sovversione contro la guerra nel 1863 e 1864.\nIl Partito Democratico al nord sostenne la guerra all'inizio, ma gi\u00e0 nel 1862 rimase diviso tra i cosiddetti \"War Democrat\" e l'elemento pacifista guidato dai \"Copperheads\"; questi ottennero importanti risultati alle elezioni di met\u00e0 mandato nel 1862, in particolare nello Stato di New York. Persero terreno nel 1863, specialmente nell'Ohio.\nNel corso della campagna elettorale per le elezioni presidenziali del 1864 i Repubblicani si associarono sotto la bandiera del \"National Union Party\", che attir\u00f2 molti War Democrat e soldati ed ottenne una schiacciante vittoria per Lincoln contro il candidato dell'opposizione George McClellan, ex comandante generale dell'esercito statunitense.\nGli anni della guerra furono piuttosto prosperi, tranne l\u00e0 dove si svolsero i pi\u00f9 gravi combattimenti e dove operava la guerriglia lungo il confine meridionale; la crescita economica venne anche stimolata dalle pesanti spese governative e dalla creazione di un sistema bancario nazionale. Gli Stati dell'Unione investirono una grande quantit\u00e0 di denaro e sforzi nell'organizzare il sostegno psicologico e sociale per le mogli dei soldati, le vedove e gli orfani e per i soldati stessi.\nLa maggior parte degli arruolati furono dei volontari, anche se dopo il 1862 in molti lo fecero per anticipare la leva e approfittare dei generosi contributi in denaro offerti dalle amministrazioni locali. La resistenza alla coscrizione fu notevole in alcune grandi citt\u00e0, come ad esempio nel corso dei massicci disordini di New York del luglio 1863, ed in alcuni distretti remoti come le aree minerarie del carbone della Pennsylvania.\nEtimologia.\nNel contesto della guerra civile l'Unione venne a volte indicata come il \"Nord\", sempre in contrapposizione alla Confederazione che era il \"Sud\". L'Unione non riconobbe mai la legittimit\u00e0 della secessione attuata dagli Stati Uniti meridionali e mantenne costantemente il principio ch'essi fossero rimasti parte degli Stati Uniti d'America. Nessuna nazione straniera riconobbe mai ufficialmente la Confederazione, e solo l'Unione ebbe rapporti diplomatici. Il termine Union si trova gi\u00e0 nel primo documento ufficiale degli Stati Uniti, gli Articoli della Confederazione ed eterna unione. La successiva Costituzione degli Stati Uniti d'America datata 1787 fu ratificata non \"in nome degli Stati\", bens\u00ec di \"Noi, popolo degli Stati Uniti, nell'ordine di formare un'Unione pi\u00f9 perfetta...\". Il termine \"Unione\" era poi usato in diverse clausole costituzionali come quella che prevede l'ammissione all'Unione (articolo IV, sezione III).\nAnche prima dello scoppio del conflitto la frase \"preservare l'Unione\" era un'espressione del linguaggio politico comune, mentre \"Unione di Stati\" fu usata per riferirsi alla federazione nel suo complesso. L'uso del termine \"Unione\" per gli Stati non secessionisti ebbe una connotazione di legittimit\u00e0, sottolineando la continuazione con l'entit\u00e0 nazionale preesistente.\nI Confederati usavano spesso, per riferirsi agli Stati del nord, il termine \"abolizionisti\", ad esempio riferendosi all'Union Navy come alla \"flotta dell'abolizione\" e all'Union Army come alle \"forze dell'abolizione\".\nComposizione.\nSia il Missouri che la Virginia ebbero due governi statali, uno unionista e l'altro confederato, entrambi che sostenevano di essere quello legittimo; i governi confederati del Kentucky e del Missouri non ebbero invece mai un controllo significativo del loro Stato.\nLa Virginia Occidentale si separ\u00f2 dalla Virginia per divenire parte dell'Unione il 20 giugno 1863. Il Nevada si un\u00ec all'Unione durante la guerra, diventando uno Stato il 31 ottobre 1864.\nI Territori controllati dall'Unione nell'aprile del 1861 erano:\nIl territorio indiano visse una guerra civile intestina, in quanto le maggiori trib\u00f9 dei Nativi americani e sostenevano la Confederazione.\nDimensioni e forza.\nUna netta differenza rispetto alla Confederazione fu che l'Unione aveva una vasta area gi\u00e0 ampiamente industrializzata e urbanizzata (in pratica gli interi Stati Uniti d'America nord-orientali e gran parte di quelli medio-occidentali), e strutture commerciali, finanziarie e di comunicazioni molto pi\u00f9 avanzati del Sud rimasto ad uno stadio sostanzialmente rurale. Gli Stati federati dell'Unione ebbero inoltre una quantit\u00e0 di manodopera in rapporto di almeno 5 a 2 all'inizio della guerra civile.\nAnno dopo anno l'area controllata dalla Confederazione si ridusse, perdendo il controllo di quantit\u00e0 crescenti sia di risorse che di popolazione. Nel frattempo l'Unione trasform\u00f2 il suo vantaggio potenziale in una struttura militare pi\u00f9 forte; tuttavia gran parte di essa dovette essere utilizzata per presidiare le aree conquistate e proteggere le linee ferroviarie e gli altri punti vitali. I grandi vantaggi unionisti nella popolazione e nell'industria si sarebbero dimostrati fattori di primaria importanza nel lungo termine, per la vittoria finale; tuttavia fu necessario un certo periodo per realizzare la completa mobilitazione di tali risorse.\nNel Settentrione, che non disponeva di schiavi, il lavoro produttivo venne assunto sempre pi\u00f9 dalla manodopera femminile, anticipando di mezzo secolo il continente europeo. Il Nord possedeva un'attrezzatura industriale capace di produrre a ritmo accelerato rotaie, vagoni ferroviari, locomotive, navi, cannoni, fucili, munizioni, uniformi, scarpe e forniture militari; su 5,5 milioni di tonnellate di naviglio il Sud ne aveva circa mezzo milione; le derrate alimentari erano sufficientemente garantite dagli Stati Uniti d'America medio-occidentali.\nOpinione pubblica.\nL'attacco a Fort Sumter radun\u00f2 il Nord alla difesa del nazionalismo americano. Lo storico Allan Nevins afferma che:\nLo scrittore McClintock dichiara:\nLo storico Michael Smith sostiene che, mentre lo scontro procedeva anno dopo anno, lo spirito del repubblicanesimo americano si rafforz\u00f2 e port\u00f2 a timori che il vertice del sistema degenerasse; gli elettori paventavano che il potere venisse accentrato a Washington, che si spendesse in modo superfluo e che ci si arricchisse sulle spese di guerra. I candidati del Partito Democratico amplificavano queste paure, aggiungendo che la rapidissima fase di modernizzazione stesse mettendo troppo potere politico nelle mani dei grandi finanzieri e industriali del Nord-est; temevano che il trionfo dell'abolizionismo avrebbe generato un'ondata di neri liberati nel mercato del lavoro del Nord.\nI Repubblicani risposero accusando di disfattismo; mandarono sotto processo esponenti copperheads per complotti volti a liberare i prigionieri di guerra confederati, ed infine sfruttarono il sentimento nazionale e il crescente odio per i proprietari di schiavi, dando loro la colpa della guerra.\nAbolizionismo del Nord.\nLa causa principale che port\u00f2 alla secessione e allo scoppio della guerra civile fu la schiavit\u00f9. A partire dalla Repubblica del Vermont nel 1777 essa fu abolita in gran parte degli Stati a Nord del fiume Ohio e della linea Mason-Dixon.\nQuesti Stati emanarono le prime leggi abolizioniste nel \"Nuovo Mondo\". La schiavit\u00f9 nel Massachusetts fu dichiarata illegale dal potere giudiziario fin dal momento dell'adozione della Costituzione degli Stati Uniti d'America. In molti degli Stati Uniti d'America nord-orientali liberi l'emancipazione fu graduale; coloro che si trovavano in stato di schiavit\u00f9 spesso lo rimasero, mentre i loro figli nacquero liberi.\nLa maggioranza dei Nordisti riconosceva l'esistenza della pratica schiavista nelle regioni del Sud e che la Costituzione non permetteva al Governo federale d'intervenire in merito; si preferiva una politica di emancipazione graduale e compensata.\nMa a partire dal 1849, all'inizio della presidenza di Zachary Taylor, gli abolizionisti cominciarono a respingere l'ipotesi di pagare per la liberazione degli schiavi chiedendo invece che l'emancipazione venisse completata immediatamente. Il movimento abolizionista bianco nel Nord fu guidato da riformatori sociali, in particolare William Lloyd Garrison - fondatore dell'American Antislavery Society - e da scrittori impegnati come John Greenleaf Whittier e Harriet Beecher Stowe.\nVi furono accesi dibattiti in ambito parlamentare, con l'istituzione di norme come il compromesso del 1850, la \"Fugitive Slave Law\" (con gran indignazione degli abolizionisti in quanto richiese che i settentrionali contribuissero ad aiutare nella cattura e nel ritorno degli schiavi fuggiaschi), ed infine la \"Kansas-Nebraska Act\" che apriva la possibilit\u00e0 di espandere la schiavit\u00f9 nei nuovi Stati se i residenti avessero votato a favore.\nUn incidente che contribu\u00ec ad accrescere la tensione fu il raid di John Brown contro Harpers Ferry nel 1859, che mirava a far esplodere una massiccia ribellione di schiavi nella Virginia, dotandoli di armi. A reprimere l'attacco fu inviato il tenente colonnello dell'United States Army Robert Edward Lee e John Brown venne rapidamente catturato.\nProcessato con l'accusa di alto tradimento contro lo Stato della Virginia fu condannato alla pena di morte tramite impiccagione verso la fine della presidenza di James Buchanan; di fronte ai suoi giudici Brown ebbe la capacit\u00e0 di emanare uno straordinario zelo ed un pensiero originale che suscit\u00f2 le peggiori paure del Sud. Subito dopo la sua morte al Nord cominciarono a suonare le campane e a sparare colpi di pistola in segno di lutto; ebbero luogo grani riunioni commemorative e celebri scrittori nazionali quali Ralph Waldo Emerson ed Henry David Thoreau si unirono ai molti Nordisti che lodarono Brown. Pochi individui fecero di pi\u00f9 per provocare la secessione di John Brown dopo la sua scomparsa.\nQuasi tutti i politici del Nord respinsero le posizioni giudicate estreme degli abolizionisti, tra questi anche Abraham Lincoln, uno dei principali leader del neonato Partito Repubblicano, che si era formato esplicitamente per impedire l'espansione schiavista nei territori del West.\nNella pratica reale vi erano molti nel Nord oltre a Lincoln, tra cui Stephen A. Douglas (candidato per il Partito Democratico alle Elezioni presidenziali del 1860), John Charles Fr\u00e9mont (primo candidato repubblicano alle Elezioni presidenziali del 1856) e finanche Ulysses S. Grant i quali premevano per ottenere la graduale estinzione della schiavit\u00f9 da parte delle forze del libero mercato, in quanto i suoi membri ritennero che il lavoro libero fosse superiore a quello degli schiavi.\nCon la vittoria presidenziale di Lincoln nel novembre del 1860 7 Stati del profondo Sud, le cui economie erano basate essenzialmente sulla monocoltura del cotone e sulla pratica schiavista, decisero di separarsi dall'Unione e formare una nuova nazione.\nNel 1863 il presidente emise il Proclama di emancipazione; il XIII emendamento entr\u00f2 in vigore nel dicembre del 1865, poco dopo l'assassinio di Abraham Lincoln e al principio della Presidenza di Andrew Johnson: in tal modo si concluse definitivamente l'epoca della schiavit\u00f9, abolendola anche tra le trib\u00f9 indiane che fino a quel momento ne avevano usufruito.\nPresidenza Lincoln.\nNella gran generalit\u00e0 dei casi gli storici hanno elogiato in modo massiccio l'irresistibile \"genialit\u00e0 politica\" della prestazione di A. Lincoln in qualit\u00e0 di presidente degli Stati Uniti d'America (consideratosi il presidente \"di tutta l'America\" e mai solo di un unico schieramento).\nNella classifica storica dei presidenti degli Stati Uniti d'America egli svetta costantemente tra le primissime posizioni; la sua prima priorit\u00e0 fu la vittoria militare e ci\u00f2 richiese che riuscisse a padroneggiare con abilit\u00e0 e completamente le nuove situazioni venutesi a creare come la strategia militare e la diplomazia internazionale.\nEgli quindi supervision\u00f2 di persona le forniture necessarie, le entrate finanze, la manodopera civile, la selezione dei generali da porre al comando dell'Union Army per tutto il corso dello stato di belligeranza; lavorando per lo pi\u00f9 a stretto contatto con i politici statali e locali ebbe la capacit\u00e0 di radunare a s\u00e9 l'opinione pubblica e nel celeberrimo Discorso di Gettysburg articol\u00f2 una \"missione nazionale\" che ha definito il paese da quel momento in poi.\nIl fascino scaturente dai suoi modi e la volont\u00e0 di collaborare con i nemici sia politici che personali, tenendo aperti spiragli di trattative con una visione che guardava gi\u00e0 oltre il termine della guerra civile, fece s\u00ec che la presidenza di Abraham Lincoln lavorasse molto pi\u00f9 alacremente e con estrema facilit\u00e0 rispetto alla presidenza di Jefferson Davis sostanzialmente chiusa a guscio (contribuendo in tal modo a far nascere il mito della causa persa confederata).\nLo spirito accomodante di Lincoln riusc\u00ec a levigare molte asprezze personalistiche (finch\u00e9 ci fu lui alla guida gli estremisti radicali rimarranno essenzialmente confinati in un angolo); il proprio Governo federale si dimostr\u00f2 molto pi\u00f9 forte ed efficiente di quello avversario, poich\u00e9 il presidente seppe incanalare le inevitabili rivalit\u00e0 personali in una competizione per l'eccellenza in un ambito comunitario piuttosto che per la distruzione reciproca tra singoli.\nCon William H. Seward nel ruolo di Segretario di Stato, Salmon Portland Chase come Segretario al tesoro e (dal 1862) Edwin McMasters Stanton in qualit\u00e0 di Segretario alla Guerra Lincoln ebbe a propria disposizione un potente Gabinetto amministrativo composto per lo pi\u00f9 da uomini determinati e risoluti.\nFatta eccezione per il monitoraggio delle maggiori nomine e decisioni da assumere il presidente seppe dar ad ognuno di loro un ampio spazio di autonomia, volgendoli all'obiettivo collegiale di porre fine in modalit\u00e0 e termini accettabili alla ribellione confederata il pi\u00f9 presto possibile (dopo che inizialmente vennero quasi tutti colti alla sprovvista dalla manifestazione della secessione).\nCongresso.\nIl Congresso a schiacciante maggioranza Repubblicana fece approvare numerose ed assai significative legislazioni le quali rimodellarono fin dalle sue basi l'economia degli Stati Uniti d'America, il sistema finanziario e quello fiscale, territoriale e dell'istruzione superiore della nazione. Questi Atti includono:\nLincoln prest\u00f2 relativamente poca attenzione a questa serie di misure legislative mentre si occupava intensamente delle maggiori questioni inerenti alla guerra, ma lavor\u00f2 senza alcun intoppo a fianco di potenti leader congressuali come Thaddeus Stevens (sulla tassazione e la spesa), Charles Sumner (sugli affari esteri), Lyman Trumbull (sulle questioni legali), Justin Smith Morrill (su concessioni di terra e dazi) ed infine anche con William Pitt Fessenden (sulle finanze).\nLe questioni militari e i progetti di ricostruzione furono invece un'altra faccenda. Il presidente, in quanto leader delle fazioni pi\u00f9 moderate e conservatrici del Partito, spesso \"incroci\u00f2 la spada\" con i Repubblicani Radical guidati da Stevens e Sumner. L'autore Bruce Tap dimostra come il Congresso abbia sfidato il ruolo di Lincoln come \"Comandante in capo\" attraverso il \"Comitato congiunto sulla condotta della guerra\".\nEsso fu un'aggregazione di entrambi i rami parlamentari che fu dominata dai Radical i quali intrapresero una linea dura contro la Confederazione, fondata prevalentemente sul desiderio di vendetta. Durante lo svolgimento del 37\u00ba e del 38\u00ba Congresso il comitato indag\u00f2 su ogni aspetto delle operazioni militari in corso d'opera, con una ricerca particolareggiata dei comandanti resisi colpevoli delle sconfitte sul campo.\nAssumendo il principio dell'inevitabile vittoria dell'Unione su tutti i fronti e - in parallelo - quello della resa incondizionata dei ribelli, gli eventuali fallimenti furono percepiti come l'indicazione di motivazioni atte all'alto tradimento o all'inettitudine personale. Il comitato ebbe a diffidare anche dei graduati alla United States Military Academy di West Point (New York), dal momento che proprio molti tra gli ex alunni dell'Accademia erano divenuti nel frattempo dei leader affermati dell'esercito nemico.\nI membri del comitato preferirono pertanto i \"generali politici\" con una documentazione soddisfacente nei riguardi dei loro precedenti trascorsi in ambito politico; alcuni dei suoi componenti arrivarono a suggerire che gli \"West-Pointers\" impegnati nelle manovre strategiche fossero essenzialmente dei codardi quando non dei veri e propri traditori: finirono quindi col sostenere dei generali impreparati e incompetenti, ma altres\u00ec politicamente corretti\".\nLa guerra alla fine fu vinta proprio grazie a due ex allievi di West Point, Ulysses S. Grant e William Tecumseh Sherman. Proprio il generale Sherman dichiar\u00f2 nella sua \"Lettera aperta alla citt\u00e0 di Atlanta\" del 12 settembre 1864:\nOpposizione interna.\nL'opposizione interna provenne innanzitutto dai \"Copperhead Democrats\", che erano i pi\u00f9 forti negli Stati Uniti d'America medio-occidentali e che volevano consentire la secessione degli Stati Uniti meridionali. A Nord-est l'opposizione del \"pacifismo a tutti i costi\" risult\u00f2 essere assai pi\u00f9 solida tra gli irlandesi americani soggetti tutto o in parte alle direttive della Chiesa cattolica negli Stati Uniti d'America, ma includeva anche i forti interessi - eminentemente commerciali - legati al Sud rappresentati dall'imprenditore tedesco americano August Belmont.\nI Democratici risultarono essere invece profondamente divisi al proprio interno. Nel 1861 la maggior parte di loro ancora sosteneva la necessit\u00e0 dello scontro armato contro la minaccia secessionista; col passare del tempo tuttavia si frammentarono sempre pi\u00f9 in due tronconi contrapposti, cio\u00e8 tra i moderati che sostenevano lo sforzo bellico e quelli che al contempo parteggiavano per l'elemento pacificatore i quali invece non fecero alcun mistero sul proprio filo-Sudismo.\nIl Partito segn\u00f2 notevoli passi aventi alle elezioni di medio termine del 1862, riuscendo a far eleggere il moderato Horatio Seymour come governatore di New York; giunse cos\u00ec ad ottenere 28 seggi alla Camera dei Rappresentanti, seppur i Repubblicani mantennero il controllo diretto di entrambe le Aule.\nLe elezioni del 1862 per la Camera dei rappresentanti dell'Indiana risultarono essere particolarmente combattute; sebbene i Democratici fossero riusciti ad acquisire il controllo dell'Assemblea legislativa, non furono poi in grado di ostacolare nei fatti la prosecuzione dello sforzo bellico.\nIl Governatore dell'Indiana Oliver P. Morton, un Repubblicano, fu in grado di mantenere inalterato il contributo statale all'impegno di guerra sia in uomini che in mezzi messi a disposizione, e questo nonostante la maggioranza parlamentare a lui avversa.\nNel corso delle Elezioni presidenziali del 1864 l'Amministrazione Lincoln si rivel\u00f2 particolarmente utile nell'organizzare i permessi atti a consentire agli arruolati \"Hoosier\"(un nativo o abitante dell'Indiana) di tornare a casa in modo da poter esprimere il proprio voto nel luogo di residenza.\nNella stragrande maggioranza del Nord i soldati occupati al fronte scelsero compattamente per la rielezione del presidente; mentre coloro che erano stati Democratici prima del conflitto molto spesso si astennero o scelsero il candidato Repubblicano.\nCon l'inasprimento delle bozze di varie leggi federali si verificarono gravi disordini nelle roccaforti dei Copperhead, come ad esempio tra gli irlandesi impiegati nei distretti carboniferi della Pennsylvania. Il governo si trov\u00f2 ad aver bisogno del carbone pi\u00f9 degli stessi coscritti, pertanto tale necessit\u00e0 gli fece in gran parte ignorare le proposte legislative di correzione volte a non rafforzare ulteriormente ed in modo cospicuo i poteri federali con il dichiarato proposito di assicurarsi le riserve minerarie strettamente indispensabili.\nCi\u00f2 contribu\u00ec per\u00f2 anche a far esplodere reazioni di violenza incontrollata. I disordini di New York del 1863 nati inizialmente a seguito dell'approvazione della legge sulla coscrizione obbligatoria e subito dopo dalle voci finanziarie incontrollate riguardanti le cambiali e i cambi auriferi degenerarono presto in episodi di linciaggio ai danni degli afroamericani, tanto da venire soppresse con la forza da parte dei reparti dell'esercito inviati in loco i quali si trovarono costretti a sparare in mezzo alle strade cittadine per sedare la rivolta.\nI delegati nazionali Democratici nel frattempo avevano scelto il generale George McClellan, un cosiddetto \"War Democrat\" in qualit\u00e0 di candidato alternativo a Lincoln per le elezioni presidenziali, ma lo costrinsero a fargli firmare un programma contrario alla prosecuzione della guerra. All'interno del Congresso l'opposizione al conflitto rimase sempre quasi totalmente impotente, come del resto anche all'interno delle Assemblee legislative della maggior parte degli Stati federati.\nSia nell'Indiana che nell'Illinois i governatori favorevoli alla guerra aggirarono i parlamenti pacifisti eletti nel 1862. Per pi\u00f9 di 30 anni dopo il termine del conflitto - almeno fino alla Prima presidenza di Grover Cleveland - i Democratici portarono il peso di essersi opposti alle scelte presidenziali e conseguentemente di averne almeno implicitamente favorito il \"martirio\" attraverso l'assassinio di Abraham Lincoln.\nLincoln venne quindi considerato dai pi\u00f9 come il grande salvatore dell'Unione e il distruttore della vergognosa pratica dello schiavismo sul suolo americano, la \"terra della Libert\u00e0\" per eccellenza.\nCopperheads.\nI Copperheads furono una vasta fazione di Democratici Nordisti - anti-abolizionisti, fautori della Democrazia jacksoniana e del tradizionalismo - che si opposero alla guerra chiedendo un immediato accordo di pace; affermarono che volevano restaurare l'\"Unione cos\u00ec com'era\", cio\u00e8 mantenendo inalterate le prerogative del Sud schiavista. Si resero per\u00f2 ben presto conto che la Confederazione non si sarebbe mai ricongiunta volontariamente agli Stati Uniti.\nIl pi\u00f9 importante di loro fu Clement Vallandigham (assieme ad Alexander Long e Horatio Seymour), un membro del Congresso nonch\u00e9 leader dei Democratici dell'Ohio; fu sconfitto in una combattutissima elezione per assurgere alla carica di Governatore dell'Ohio, battuto dall'Unionista John Brough. Gli attivisti Repubblicani degli Stati Uniti d'America medio-occidentali giunsero ad accusarne alcuni di palese alto tradimento incriminandoli in una serie di procedimenti penali celebrati nel corso del 1864.\nIl \"Copperheadismo\" rimase nella sua intima essenza un \"movimentismo di base\", pi\u00f9 forte nell'area appena a Nord del fiume Ohio, cos\u00ec come anche in alcuni quartieri etnici urbani. Vari storici hanno sostenuto che esso rappresentava un elemento tradizionalista allarmato dalla rapida ed intensa opera di modernizzazione sociale sponsorizzata dai Repubblicani.\nCome suo modello d'ispirazione si bas\u00f2 sulla presidenza di Andrew Jackson, con ideali che promuovevano un concetto agrario piuttosto che all'industrializzazione della societ\u00e0 civile preminente invece al Nord.\nL'autrice Jennifer Weber sostiene che danneggiarono attivamente lo sforzo bellico dell'Unione combattendo i progetti di medio-lungo periodo della presidenza di Abraham Lincoln, incoraggiando palesemente la diserzione tentando di mettere in atto vere e proprie azioni di cospirazione contro l'integrit\u00e0 nazionale.\nAltri studiosi del periodo affermano invece che si trattava di una forza di opposizione legittima e per di pi\u00f9 trattata ingiustamente dall'Amministrazione governativa, aggiungendo che il loro progetto fu in larga misura screditato dai Repubblicani i quali esagerarono notevolmente le presunte cospirazioni e \"tradimenti della patria\" per ragioni eminentemente di parte.\nIl \"Copperheadismo\" assunse una dimensione centrale con l'approssimarsi delle Elezioni presidenziali del 1864; la sua forza si era consolidata a mano a mano che gli eserciti unionisti subirono sempre pi\u00f9 gravi perdite in tutta una serie di campagne e battaglie volte all'insuccesso, soprattutto nel Teatro Orientale.\nCominciarono altres\u00ec ben presto a perdere consensi a partire dal momento in cui l'Unione inanell\u00f2 grandi vittorie (l'assedio di Vicksburg) portato felicemente a termine dal generale Ulysses S. Grant e la campagna di Chattanooga del 1863, fino all'inarrestabile marcia verso il mare di Sherman dell'anno seguente.\nSubito dopo la caduta di Atlanta a seguito della Campagna di Atlanta diretta da William Tecumseh Sherman nel settembre del 1864 il pieno successo militare dell'Unione sembr\u00f2 oramai essere assicurato e pertanto i Copperheads collassarono fino a sciogliersi completamente. Quest'ultima vittoria si dimostr\u00f2 inoltre fondamentale per la rielezione del presidente.\nPolitica estera.\nTutte le nazioni rimasero ufficialmente neutrali durante la guerra civile e nessuna di esse riconobbe mai la legittimit\u00e0 della Confederazione; fatto questo che segn\u00f2 un importante successo diplomatico per il Segretario di Stato William H. Seward e per l'intera Amministrazione Lincoln.\nIl Secondo Impero francese sotto Napoleone III di Francia invase nel 1863 il Messico e vi install\u00f2 rapidamente un personale regime fantoccio, con la speranza di eliminare l'influenza statunitense nell'America centrale; incoraggi\u00f2 quindi l'impero britannico ad una politica di mediazione suggerendo il riconoscimento degli Stati Confederati d'America. La Casa Bianca avvert\u00ec ripetutamente che ci\u00f2 sarebbe stato interpretato come una vera e propria dichiarazione di guerra.\nL'industria tessile britannica dipendeva fortemente dal cotone proveniente dal Sud, ma riuscirono a far mantenere le scorte per far lavorare i mulini per pi\u00f9 di un anno e, in ogni caso, gli industriali e gli operai contarono ancora ben poco nelle scelte di politica estera di Sua maest\u00e0. Andare in guerra per vedersi tagliare le spedizioni vitali di cibo americano, devastare la Marina mercantile e causare la perdita immediata del Canada con tutta la sua potenza flotta, furono dei rischi che gli inglesi si rifiutarono di correre.\nLa politica estera di Lincoln fu inizialmente poco attrattiva per l'opinione pubblica europea; i portavoce confederati ottennero in proporzione molto pi\u00f9 successo, ignorando la questione della schiavit\u00f9 concentrandosi invece sulla loro presunta \"lotta per l'autonomia\", l'impegno a favore del libero scambio e - non da ultimo - il ruolo essenziale del cotone per l'economia europea.\nL'aristocrazia del \"Vecchio continente\" inoltre (fattore dominante ancora in tutti i principali paesi) si dimostr\u00f2 assolutamente gioiosa nell'assistere alla fine miseranda che avrebbe incontrato l'esperimento repubblicano statunitense; prova decisiva del fatto che un qualsiasi governo popolare fondato sulla democrazia risultava essere fallimentare\". I maggiori leader europei raccolsero quindi con favore la secessione americana.\nIl parere delle \u00e9lite tendenzialmente tesero a favorire i secessionisti, ma presto la classe operaia e finanche il ceto medio della borghesia cominciarono a schierarsi dalla parte dell'Unione; il commercio internazionale su larga scala continu\u00f2 in entrambe le direzioni, grano americano in cambio di manufatti e munizioni. I rapporti commerciali britannici con i ribelli rimasero invece limitati, anche a causa del blocco dell'Unione delle coste Sudiste (sfidato estemporaneamente dai cosiddetti \"corridori del blocco\").\nLa strategia confederata per assicurarsi l'indipendenza si bas\u00f2 in gran parte sulla speranza di un intervento militare da parte di inglesi e francesi; ma a partire dall'annunzio del Proclama di emancipazione nel settembre del 1862 la guerra civile divenne apertamente una lotta contro i sostenitori della schiavit\u00f9: da quel momento in poi gli inglesi si tirarono decisamente indietro, non potendo n\u00e9 volendo in alcuna maniera appoggiare apertamente lo schiavismo.\nL'unico momento di autentica crisi diplomatica si ebbe con l'Incidente del Trent, anche questo alla fine si risolse per\u00f2 positivamente per l'Unione. In definitiva questi esempi di coinvolgimento britannico non mutarono l'esito della guerra; la missione diplomatica statunitense guidata da Charles Francis Adams, Sr. dimostr\u00f2 di saper ottenere molto pi\u00f9 successo rispetto a quelle precedenti confederate le quali non vennero mai ufficialmente riconosciute.\nForze armate.\nI modelli principali furono:\nAlla fine del 1860 l'esercito regolare contava 16.215 effettivi; la United States Military Academy vantava di un altissimo livello di preparazione e addestramento. In aggiunta esistevano solamente le milizie dei singoli Stati; non vi era alcun potere che potesse imporre in un qualsiasi modo la coscrizione (meno di 50.000 furono in tutto i coscritti \"temporanei\"); poi venivano arruolati i volontari. Quando il presidente ne richiese 75.000 se ne vide arrivare 94.000; entro il primo anno del conflitto superarono il mezzo milione in ferma per 3 anni.\nComandante in capo: presidente degli Stati Uniti d'America\nComandante generale dell'esercito statunitense:\nSegretario alla Guerra degli Stati Uniti d'America\nSegretario alla Marina degli Stati Uniti d'America\nInfine il Segretario di Stato degli Stati Uniti d'America:\nGiuseppe Garibaldi.\nAl momento dello scoppio della guerra civile americana Giuseppe Garibaldi era una figura molto popolare; il \"39th New York Infantry Regiment\" fu denominato anche \"Guardia Garibaldi\".\nNel 1861 lo stesso patriota italiano offr\u00ec i suoi servigi al presidente; gli venne offerta la carica di Maggior generale attraverso la lettera del Segretario di Stato William H. Seward diretta a Henry Shelton Sanford - ambasciatore degli Stati Uniti in Belgio, il 17 luglio 1861. Il 18 settembre seguente il diplomatico invi\u00f2 la seguente risposta a Seward:\nSecondo lo storico italiano Arrigo Petacco \"Garibaldi era pronto ad accettare all'inizio del 1862 l'offerta di Lincoln, ma ad una condizione; che cio\u00e8 l'obiettivo della guerra dichiarato fosse l'abolizione della schiavit\u00f9. Ma in quel particolare momento il presidente non era ancora disposto a fare una simile affermazione perch\u00e9 credeva che ci\u00f2 avrebbe potuto solo peggiorare la gi\u00e0 seria crisi agricola\".\nSebbene l'invecchiato Garibaldi abbia declinato con rispetto l'offerta di Lincoln, Washington reclut\u00f2 molti degli ex ufficiali del generale. Il 6 agosto 1863, subito dopo aver emesso il \"Proclama di emancipazione\", Garibaldi scrisse personalmente a Lincoln: \"Ai posteri chiamarti il grande emancipatore, un altro titolo derivante da una qualsiasi testa coronata non vi potrebbe essere; esso e pi\u00f9 meritevole di ogni altro tesoro semplicemente mondano\".\nComposizione etnica.\nL'esercito unionista fu composto da molti gruppi etnici differenti, tra cui un gran numero di immigrati prevalentemente di origini europee. Circa il 25% dei bianchi americani che prestarono il proprio servizio nell'esercito unionista furono figli o discendenti di stranieri; ci\u00f2 viene a significare che circa 1.600.000 arruolati furono composti da uomini nati negli Stati Uniti, inclusi circa 200.000 afroamericani.\nAltri 200.000 o poco pi\u00f9 furono rappresentati da tedeschi americani (definiti come tutti coloro che parlavano la lingua tedesca). Poco meno di 200.000 soldati e marinai furono irlandesi americani; alcuni altri militari provennero anche dall'isola di Malta, dall'Impero anglo-indiano e dall'Impero russo, infine vi furono sia italoamericani che ebrei americani. La maggior parte dei nati all'estero furono inglesi, scozzesi e canadesi.\nMolti soldati immigrati formarono i propri reggimenti come la \"Irish Brigade\" (\"69th New York\", \"63rd New York\", \"88th New York\", \"28th Massachusetts\", \"116th Pennsylvania\"); la \"Swiss Rifles\" (\"15th Missouri\"); la \"Gardes Lafayette\" (\"55th New York\"); la \"Garibaldi Guard\" (\"39th New York\"); la \"Martinez Militia\" (\"1st New Mexico\"); la \"Polish Legion\" (\"58th New York\"); la \"German Rangers\" (\"52nd New York\"); la \"Cameron Highlanders\" (\"79th New York Volunteer Infantry\") ed infine anche la \"Scandinavian Regiment\" (\"15th Wisconsin\").\nMa a parte questi casi per la maggior parte i soldati nati all'estero erano dispersi individualmente in tutte le unit\u00e0. Tanto per fare un confronto il Confederate States Army non era invece molto diversificato: il 91% dei soldati combattenti per il Sud erano uomini bianchi nativi; mentre solamente il 9% risultavano di origine straniera, con gli irlandesi a rappresentare il gruppo maggiormente rappresentato, a seguire gli altri tra cui tedeschi, francesi, messicani (sebbene la maggior parte di essi semplicemente nati quando il Sud-ovest era ancora parte del Messico) e britannici.\nUna certa propaganda Sudista condann\u00f2 senza appello i soldati nati all'estero presenti nell'esercito dell'Unione, etichettati come meticci assimilabili ai neri e paragonandoli agli odiati Assiani della guerra d'indipendenza americana; inoltre un numero relativamente ristretto di nativi americani (Cherokee, Chickasaw, Choctaw e Creek del Territorio indiano) combatterono per la Confederazione.\nEsercito.\nComposto da fanteria, cavalleria, artiglieria, affiancate dal Genio militare (ricognizione dl terreno) e dai \"Corpi delle Segnalazioni\" (collegamenti ottici).\nPi\u00f9 il servizio genieri-Comunicazioni ferroviarie:\nL'Union Army fu la forza terrestre che combatt\u00e9 per l'Unione durante la guerra civile, proveniente direttamente dall'United States Army. Inizialmente consistente in una ridotta forza regolare, ma ben presto accresciuto da un massiccio numero di unit\u00e0 militari terrestri fornite dagli Stati del Nord integrate da volontari e coscritti. L'esercito unionista riusc\u00ec alla fine a sconfiggere dopo 4 anni il Confederate States Army.\nIn circa 360.000 rimasero uccisi e circa 280.000 furono i feriti; guidato dal generale Ulysses S. Grant l'esercito dell'Unione lanci\u00f2 una guerra di logoramento la quale avrebbe costretto alla resa il comandante Sudista Robert Edward Lee. La Presidenza di Ulysses S. Grant dal 1869 al 1877 domin\u00f2 di l\u00ec a poco dopo il periodo detto \"Era della ricostruzione\".\nL'uniforme dei soldati unionisti non venne standardizzata prima del 1862, quando fu stabilito che cappotti, giacche e pantaloni dovessero essere di un tessuto dal colore blu scuro; a causa di carenze nella produzione spesso s'indossarono vestiti civili blu i quali erano usi a sbiadire. Le provviste da far affluire nelle zone interessate dai campi di battaglia costituirono uno dei pi\u00f9 grossi tra i problemi logistici che si dovettero affrontare.\nLa situazione miglior\u00f2 notevolmente grazie all'adozione di innovative tecniche di conservazione degli alimenti e di altri prodotti di prima necessit\u00e0, ma soprattutto per merito dei trasporti ferroviari. Il generale Montgomery C. Meigs fu uno dei leader pi\u00f9 importanti dell'esercito in questo settore.\nLa guerra civile port\u00f2 ad innumerevoli innovazioni anche nelle tattiche di strategia militare; in un certo senso gli armamenti si erano gi\u00e0 evoluti al di l\u00e0 delle tattiche le quali non avrebbero per\u00f2 tardato a cambiare verso il termine del conflitto. Le reti ferroviarie consentirono il massiccio movimento ed afflusso delle truppe.\nIl telegrafo fu utilizzato da entrambe le parti, permettendo in tal modo ai capi militari e politici di pi\u00f9 alto livello di far inoltrare gli ordini e ricevere i rapporti dai comandanti sul fronte. Come regola generale le truppe unioniste furono sempre meglio rifornite rispetto ai loro rivali meridionali.\nLe cure mediche rimasero, almeno all'inizio, molto disorganizzate e carenti; ma un poco alla volta gli esperti di medicina cominciarono a gestire standard pi\u00f9 elevati e crearono un'agenzia nota come \"Commissione sanitaria\"; questa produsse capacit\u00e0 professionali maggiori e condusse ad alcuni dei primi progressi in campo medico-chirurgico come specializzazione indipendente. Il generale William Alexander Hammond del corpo medico svolse un lavoro importante e forn\u00ec alcuni alti dirigenti in questo settore.\nLa cura dei feriti inoltre risult\u00f2 essere notevolmente migliorata da pionieri medici come Clara Burton, che spesso lavor\u00f2 solamente per fornire provviste e assistenza e che condusse ad un nuovo livello di dedizione nell'aiuto ai feriti.\nMarina.\nL'Union Navy \u00e8 il nome applicato all'United States Navy durante la guerra civile per contrapporsi alla Marina della sua diretta rivale, la Confederate States Navy. Le principali missioni ad essa affidate furono:\nPer potere raggiungere tali obiettivi la Marina unionista dovette subire una profonda opera di trasformazione, sia in ambito tecnico che pi\u00f9 eminentemente istituzionale; nel corso del conflitto il veliero venne definitivamente soppiantata dal piroscafo per scopi di combattimento.\nI rivestimenti in legno che precedentemente erano protetti da un'armatura vennero presto sostituiti da ferro o acciaio; gli armamenti a disposizione, seppur numericamente ridotti, aumentarono di dimensioni e portata; la riduzione del numero venne parzialmente compensata dalle torrette rotanti.\nAll'inizio della guerra l'Unione disponeva di 42 imbarcazioni su commissione; in seguito una tale cifra si accrebbe del 1.500%, tanto che alla dine ebbe 671 navi. A causa della fretta ella loro progettazione e costruzione la maggior parte di esse aveva - in questo periodo di rapida espansione - difetti strutturali pi\u00f9 o meno gravi i quali avrebbero reso largamente inadeguato il loro utilizzo in un sistema difensivo permanente.\nDi conseguenza al termine del conflitto la maggior parte di esse fu presto dismessa dal servizio attivo ed il numero di navi a disposizione ritorn\u00f2 rapidamente a livelli prebellici.\nReclutamento dei volontari.\nSubito dopo la Battaglia di Fort Sumter - in cui Fort Sumter venne proditoriamente attaccato dal Confederate States Army - una folla di giovani entusiasti richiesero con insistenza di unirsi ai neonati Corpi d'armata composti da volontari dell'Union Army; questo dur\u00f2 per tutto il 1861; fecero domanda con il pieno sostegno delle famiglie coinvolte, sia per motivi di patriottismo che - soprattutto - per poter trovare e vivere un nuovo stato di eccitazione.\nLa presidenza di Abraham Lincoln decise quindi di mantenere intatto il piccolo esercito regolare; esso poteva allora contare solo su 16.000 uomini appostati e risultava essere strettamente necessario per mantenere il controllo del territorio nonch\u00e9 per proteggere le frontiere potenzialmente rimaste scoperte.\nI suoi ufficiali poterono, tuttavia, unirsi alle forze volontarie temporanee che si erano velocemente costituite, con l'aspettativa implicita che la loro esperienza avrebbe facilmente potuto condurre a promozioni rapide. Ci\u00f2 accadde sia per Ulysses S. Grant che per William Tecumseh Sherman, futuri generali di primo piano e vincitori di fatto rispettivamente nel Teatro Orientale e nel Teatro Occidentale\nIl problema principale inerente ai volontari fu rappresentato essenzialmente dalla loro grave mancanza di pratica e allenamento sul campo, capacit\u00e0 di leadership ed organizzazione e pianificazione ai massimi livelli. Il Governo federale invit\u00f2 tutti gli Stati federati a contribuire con un certo numero prefissato di contingenti di truppa.\nOgni governatore del Nord si dar\u00e0 pertanto molto da fare per raccogliere ed equipaggiare al meglio i propri reggimenti, inviando poi le fatture relative ai costi di mezzi e campi d'addestramento al Dipartimento della Guerra. Gli uomini cos\u00ec assoldati poterono eleggere i sottufficiali e i primi ufficiali di pi\u00f9 basso grado militare, mentre il governatore ebbe dal canto suo l'onere e il compito di nominare gli ufficiali superiori; a Lincoln in persona spett\u00f2 l'incombenza di scegliere i generali da mettere al comando.\nIn generale i politici maggiormente affermati e i leader statali utilizzarono gli apparati partitici delle proprie organizzazioni locali per accrescere la quantit\u00e0 di uomini assoldati ed in vari casi non persero l'occasione di presentarsi in prima fila (se abbastanza in salute) per poter assurgere almeno all'incarico di colonnello.\nLa situazione venutasi cos\u00ec a creare non tard\u00f2 per\u00f2 a farsi assai problematica, per il fatto che il \"Dipartimento\" competente, sotto la guida largamente disorganizzata del Segretario alla Guerra Simon Cameron, autorizz\u00f2 anche i singoli gruppi locali e quelli formatisi spontaneamente tra privati ad irreggimentarsi con le altre forze pur essendo privi di un'adeguata preparazione.\nIl risultato diretto ed immediato fu perci\u00f2 una diffusa confusione interna e gravi ritardi nelle assegnazioni e nella disposizione sulle linee difensive. La Pennsylvania, per fare solamente un esempio di questo stato di cose, ebbe a districarsi da problemi acuti in tal senso, scaturiti per lo pi\u00f9 da pressappochismo e superficialit\u00e0 nell'affrontare la questione; difatti quando l'Amministrazione lanci\u00f2 un appello per richiamare altri 10 reggimenti di effettivi, giunse ad offrirsi in qualit\u00e0 di volontario un numero sufficiente di uomini per formarne quasi 30.\nLa stragrande maggioranza di tali volontari furono per lo pi\u00f9 civili disoccupati o giovani appena usciti dalla fase dell'adolescenza digiuni delle tattiche e bellamente ignari della migliore strategia militare da adottare. Questi vennero inoltre tuttavia dispersi e sparpagliati tra 70 diverse nuove piccole unit\u00e0 militari terrestri; nessuna della quali pot\u00e9 quindi formare un reggimento al completo.\nCi\u00f2 continu\u00f2 fino a quando non fu fatto approvare il completo controllo governativo sulla totalit\u00e0 delle nuove unit\u00e0, solamente da allora il problema risult\u00f2 essere risolto. Lo storico Allan Nevins \u00e8 particolarmente caustico e mordace nella sua estensiva analisi del periodo, viziato da un estremo pressappochismo e da un'ampia superficialit\u00e0 di vedute:\nEntro la fine del 1861 vi furono 700.000 soldati ad esercitarsi al combattimento e alla difesa di trincea nei principali campi d'addestramento e nella prima linea del fronte dell'Unione. La prima ondata di reclute provenienti dagli arruolamenti fatti in primavera venne convocata per soli 90 giorni (a tanto ammontava infatti la previsione dei pi\u00f9 - giornalisti, politici e uomini d'affari - sulla possibile durata effettiva del conflitto); in seguito questi soldati se ne tornarono a casa loro o vennero reinseriti nei successivi \"Corpi\".\nLe leve successive si arruolarono invece per tre anni. Le nuove reclute trascorsero gran parte del loro tempo partecipando alle esercitazioni primarie sotto la guida dei comandanti di formazione inseriti in compagnie e reggimenti.\nGli scontri svoltisi nel corso del primo anno di belligeranza, sebbene siano stati strategicamente importanti per il prosieguo delle relative campagne, coinvolsero forze relativamente piccole e vi fu un numero minore di vittime, se confrontato a quello che accadr\u00e0 in seguito. Contrarre una qualche malattia rimase una causa molto pi\u00f9 grave di ospedalizzazione o morte rispetto alle ferite subite in battaglia.\nDurante i primi mesi si indossarono uniformi di assai bassa qualit\u00e0 prodotte con materiale \"scadente\", ma gi\u00e0 in autunno le nuove casacche fatta di tessuto di lana robusto, colorato in blu, furono messe a disposizione in serie grazie al lavoro di operai e operaie del comparto tessile e della manifattura.\nLe medio-piccole, ma subito a seguire anche le grandi fabbriche e i poli industriali della nazione vennero convertite agli scopi bellici per produrre fucili e pistole di ultima generazione, spade e coltelli, cannoncini d'artiglieria, carri per il trasporto degli approvvigionamenti, tende da accampamento, set di telegrafia mobile e finanche tutta quella miriade di altri oggetti specifici di cui l'esercito aveva urgentemente bisogno.\nMentre il business degli affari di imprenditori e industriali rimarranno per lo pi\u00f9 depressi o comunque mantenendosi ad un basso livello per l'intera primavera del 1861, a causa soprattutto dei timori relativi alla probabile aggressione militare e al boicottaggio messo in atto da parte del Sud, con il trascorrere del tempo cominciarono ad assumere nuove tonalit\u00e0 d'impresa, offrendo ai giovani opportunit\u00e0 lavorative che si dimostrarono in una qualche misura alternative alla coscrizione ma pur sempre un aiuto valido per riuscire a vincere la guerra.\nIl \"nonpartisanship\" rimarr\u00e0 la regola costante del primo anno di conflitto, ma con l'estate del 1862 molti esponenti di punta del Partito Democratico smisero di sostenere apertamente lo sforzo bellico; quasi contemporaneamente l'afflusso dei volontari diminu\u00ec drasticamente e bruscamente proprio in quelle regioni ove avevano avuto il loro massimo fervore.\nLe inevitabili richieste di un numero sempre maggiore di soldati per\u00f2 continuarono, cosicch\u00e9 sia gli Stati che le contee locali adottarono un'offerta di bonus in denaro a chi si fosse arruolato spontaneamente. Con il 1863 entr\u00f2 in vigore un decreto-legge per appoggiare tale l'iniziativa, ma in realt\u00e0 ben pochi risposero e servirono, in quanto la proposta legislativa era stata concepita per o per farli diventare dei semplici volontari subordinati o per assumere ruoli in sostituzione di altri effettivi.\nInfine vi furono anche quelli che si nascosero o lasciarono il paese per evitare di essere gettati nei campi di battaglia, divenendo a tutti gli effetti dei renitenti e disertori; vennero trattati alla stregua dei complici di Alto tradimento.\nCon l'emanazione del \"Proclama di emancipazione\" che entr\u00f2 in vigore a partire dal il 1\u00ba gennaio 1863, i singoli centri urbani avrebbero invero cominciato ad avere la possibilit\u00e0 di raggiungere la propria \"quota di progetto\" sponsorizzando la costituzione di reggimenti di ex schiavi inquadrati ed organizzati nei territori del Sud caduti sotto occupazione militare.\nQuesto fu il caso prevalente in Alabama, nel Mississippi e nelle regioni liberate del Tennessee e del Kentucky per quanto riguarda il Teatro Occidentale. Nel fronte del Teatro Orientale invece si abilitarono gli afroamericani del Maryland, della Virginia Occidentale, del Missouri e del Delaware.\nIl Michigan era stato fin dall'inizio particolarmente ardente e desideroso di inviare migliaia di volontari. Uno studio commissionato \"ad hoc\" sulle citt\u00e0 di Grand Rapids e Niles rivel\u00f2 la presenza di una schiacciante ondata di nazionalismo per tutto il 1861, suscitando entusiasmo e passione per la guerra in tutti i segmenti della societ\u00e0 civile e fra tutti i diversi gruppi altrimenti rivali e concorrenti, non solamente in ambito politico, ma anche in quelli pi\u00f9 prettamente religiosi, etnici e occupazionali.\nA partire dal 1862 tuttavia, con le vittime che stavano sempre pi\u00f9 crescendo, il confronto bellico si concentr\u00f2 sempre pi\u00f9 sulla liberazione degli schiavi e la loro definitiva emancipazione e sulla preservazione dell'Unione. I Democratici Copperheads frattanto avevano cominciato a definire la guerra un totale fallimento; divenne quindi uno degli sforzi preminenti del Partito Repubblicano divenne quello di tacciare gli avversari di disfattismo, collusione sempre pi\u00f9 esplicita col nemico ed anti-patriottismo.\nI sostenitori Repubblicani si fecero via via pi\u00f9 partigiani e Radical, segnalando il fatto che quasi tutti i massimi esponenti Democratici erano passati nelle file Sudiste. Gli elettori del Michigan invece rimarranno quasi equamente suddivisi tra le 2 parti nelle Elezioni presidenziali del 1864.\nMotivazioni dei soldati.\nL'opinione pubblica non credeva che ci volesse tanto tempo a disperdere un \"\"pugno di ribelli\". I Governatori bombardavano Lincoln di lettere chiedendo che ci si muovesse, che i miliziani fossero usati prima che i 3 mesi della ferma scadessero, che il Governo si rendesse conto che tutto il Nord voleva agire: \"Avanti su Richmond!\"\" gridava il 26 giugno il \"New York Tribune\" abolizionista. Centinaia di migliaia di voci facevano eco dalle caserme come dalle citt\u00e0, levando il grido: \"A Richmond!\".\nL'autore Michael Perman (2010) sostiene che gli storici ancor oggi rimangono di due opinioni differenti a riguardo del motivo per cui milioni di uomini sembrarono improvvisamente cos\u00ec desiderosi di combattere una guerra fratricida, soffrire sui campi di battaglia e morire a seguito delle ferite trascurate o mal curate per quattro anni interi:\nApparato burocratico.\nNel loro complesso i governi nazionali, statali e locali riuscirono a gestire efficacemente la valanga di pratiche burocratiche; le abilit\u00e0 precedentemente sviluppate dalle compagnie assicurative e finanziarie formarono la base di forme sistematiche, copie, sommari e sistemi di archiviazione utilizzati per dare un senso alle masse di dati umani acquisiti.\nIl leader principale in questo sforzo organizzativo, John Shaw Billings, in seguito svilupp\u00f2 un sistema di memorizzazione meccanica, selezione e conteggio delle informazioni numeriche usando schede perforate; tuttavia la metodologia \"vecchio stile\" dovette essere riconosciuta come tale e quindi superata.\nUn caso di studio ben illustrativo in tal senso accadde nel New Hampshire, dove la posizione critica dell'aiutante generale di Stato fu tenuta tra il 1861 e il 1664 dall'anziano politico Anthony Colby (1792-1873) e da suo figlio Daniel (1816-1891). Erano entrambi patriottici, ma furono sopraffatti dalla complessit\u00e0 dei loro doveri. Lo Stato perse ogni traccia di svariati uomini che si arruolarono dopo il 1861; non aveva pi\u00f9 documenti personali o informazioni su volontari, sostituti o disoccupati, e non vi era pi\u00f9 alcun inventario n\u00e9 di armamenti n\u00e9 di vettovaglie inviate.\nNathaniel Head (1828-1883) subentr\u00f2 nel 1864, ottenne un budget adeguato e un personale d'ufficio, tanto da poter ricostruire le carte mancanti; come diretto risultato vedove, orfani e finanche veterani disabili poterono quindi ricevere i pagamenti postbellici che si erano saputi guadagnare.\nArmamenti.\nLe riserve presenti negli arsenali a tutto il 1861 ammontarono a 441.000 fucili e moschetti con 8.300.000 cartucce; lo \"Springfield Mod. 1861\" possedeva un proiettile che poteva perforare fino a 25 cm. Poi c'era lo \"Spencer a ripetizione\" in dotazione alla cavalleria con bossolo metallico; in aggiunta vari tipi e modelli di rivoltelle, (Colt's Manufacturing Company e Smith &amp; Wesson), baionette e bombe a mano a frammentazione \"shrapnels\".\nL'Artiglieria pesante disponeva all'inizio della guerra 2.300 cannoni, di cui 231 da campagna, l'obice detto \"Napoleon\" e il \"Parrott\"; il mortaio \"Coehorn\", il Columbiade da 50 tonnellate dotato di mitraglia e granata.\nCondizioni sanitarie e medicina.\nLa conta finale delle vittime del conflitto dar\u00e0 come risultato un maggior numero di morti per malattia rispetto alle conseguenze di ferite causate dalla guerra e un numero ancora maggiore di soldati resi temporaneamente inabili per colpa di malattie, ferite ed incidenti a fronte di coloro che morirono. Poi vi furono coloro che subirono l'amputazione di un qualche arto. L'Unione rispose alla sfida costruendo servizi ospedalieri in ognuno dei propri Stati federati.\nL'igiene nei campi e negli accampamenti militari fu prevalentemente scarsa, in special modo all'inizio della guerra, quando masse di uomini che raramente si trovavano molto lontano dalle loro abitazioni vennero fatti riunire per le esercitazioni e gli addestramenti primari a stretto contatto con altre migliaia di estranei.\nNei primi tempi giunsero epidemie originarie da malattie infantili infettive come la varicella, la parotite, la pertosse e soprattutto il morbillo. In seguito le operazioni svolte nel territorio Sudista significarono l'irruzione in un nuovo ambiente patologico provocando diarrea, dissenteria, febbre tifoide e malaria.\nNon esisteva a quei tempi ancora nessun tipo di antibiotico, pertanto i chirurghi militari si trovarono costretti a limitarsi a ricorrere alle prescrizioni di grandi tazze di caff\u00e8 americano, lunghe sorsate di Whisky e chinino a volont\u00e0.\nCome anestesia e narcotico vi era la morfina, l'oppio e l'idrato di cloralio (di quest'ultimo, assieme al Vin Mariani appena inventato, ne fece un largo uso anche lo stesso presidente), che a lungo andare crearono il \"mal del soldato\", ossia la dipendenza dagli oppiacei: nacque cos\u00ec la tossicodipendenza moderna.\nIl clima invernale rigido e di contro quello estivo torrido, l'acqua spesso ai limiti della potabilit\u00e0, i rifugi inadeguati nel bel mezzo di zone interamente paludose e decisamente scarsi nel riparare sia dal freddo che dalle zanzare, la scarsa sorveglianza igienica e la sporcizia generalizzata, la mancanza di qualsiasi precauzione contro le infezioni e con l'idea della sterilizzazione degli ambienti operatori totalmente sconosciuta richiesero - ognuno di questi fattori - il loro elevato pedaggio di vittime.\nUn tale scenario fu ampiamente reso comune negli ambiti di guerra da un tempo immemorabile e le condizioni che dovette affrontare l'esercito confederato risultarono essere persino peggiori. Ci\u00f2 che pi\u00f9 si rivel\u00f2 differente nella parte dell'Unione fu l'emergere di organizzatori medici qualificati e ben finanziati i quali intrapresero azioni basate sulla proattivit\u00e0, in particolare nell'ampliamento del \"Dipartimento medico dell'esercito\" e di una nuova agenzia privata, la \"United States Sanitary Commission\".\nNumerosi ulteriori uffici ed enti governativi presero di mira per le loro azioni i bisogni di assistenza sanitaria - ma anche quelli pi\u00f9 prettamente morali e spirituali - dei soldati.\nDi ci\u00f2 si occup\u00f2 ad esempio la \"United States Christian Commission\" nonch\u00e9 piccole agenzie private, come l'\"Associazione Centrale per l'assistenza alle infermi\" e l'\"Esercito delle donne\" (WCAR) fondati rispettivamente nel 1861 dal reverendo Henry Whitney Bellows, un ministro dell'Unitarianismo, e dalla riformatrice sociale Dorothea Dix.\nQuest'ultima oper\u00f2 sia come farmacista che infermiera e insegnante improvvisata sulle orme del modello creato da Florence Nightingale nel corso della Guerra di Crimea del decennio precedente.\nGli appelli sistematici di richieste di finanziamento volte a lenire - per quanto possibile - le sofferenze degli uomini sui campi di battaglia riuscirono a sollevare la coscienza dell'opinione pubblica, arrivando a raccogliere svariati milioni di dollari. Molte migliaia di assistenti sanitari volontari operarono negli ospedali da campo ed in improvvisati \"ospizi\" per i mutilati.\nTra questi il pi\u00f9 famoso poeta del tempo, Walt Whitman, ma anche Frederick Law Olmsted, un famoso giornalista e architetto paesaggista, che fu il direttore esecutivo altamente efficiente della Commissione sanitaria.\nI singoli Stati ottennero il via libera per poter utilizzare i fondi derivanti dalle tassazioni per sostenere attivamente le proprie forze armate, come fece fin da subito l'Ohio sotto la guida dell'energico governatore dell'Ohio David Todd, un \"War Democrat\" (Democratico unionista) che riusc\u00ec a conquistare l'incarico supportato dal \"Ticket di coalizione\" con i Repubblicani voluto espressamente dal presidente e chiamato \"National Union Party\". Egli ag\u00ec vigorosamente in tal senso.\nDopo l'inaspettata carneficina scaturita dalla battaglia di Shiloh nell'aprile del 1862 l'Ohio invi\u00f2 nella regione una flottiglia composta da 3 piroscafi adibiti ad ospedali galleggianti dotati di chirurghi, infermieri e variegate forniture mediche.\nLa dotazione dell'Union Navy statale si espanse fino ad avere a propria disposizione 11 navi ospedaliere e nei principali snodi dei trasporti marittimi vennero installati 12 uffici sanitari locali per soccorrere i soldati in movimento ed aiutarli a spostarsi in sicurezza.\nLa \"Commissione cristiana\" comprese pi\u00f9 di 6.000 volontari che collaborarono con i cappellani militari in molti modi; i suoi agenti distribuirono gratuitamente la Bibbia, ma pronunciarono anche sermoni, assistettero i non scolarizzati ad inviare lettere a casa, insegnarono agli analfabeti a leggere e a scrivere ed infine ad allestire vere e proprie biblioteche da campo.\nL'esercito impar\u00f2 molte lezioni dall'esperienza di guerra e modernizz\u00f2 le sue procedure; mentre la scienza medica, in particolar modo la chirurgia, comp\u00ec molti progressi.\nNel lungo periodo le esperienze belliche delle numerose commissioni dell'Unione aprirono la via all'interessamento nei confronti del benessere pubblico e prepararono il terreno per una filantropia americana su larga scala basata su campagne di raccolta fondi e donazioni da parte di privati facoltosi.\nLe donne inoltre entrarono sulla scena acquisendo ruoli pubblici nuovi e fino a quel momento praticamente impensabili.\nMary Livermore, la direttrice della sezione di Chicago della Commissione sanitaria, utilizz\u00f2 le proprie nuove abilit\u00e0 organizzative per mobilitare il sostegno a favore del suffragio femminile subito dopo il termine del conflitto.\nElla sostenne con decisione l'opinione che le donne avessero un disperato bisogno di pi\u00f9 istruzione pubblica ed opportunit\u00e0 di lavoro autonomo, questo per poter svolgere al meglio il loro ruolo di servizio verso il prossimo. Anche da qui si svilupp\u00f2 il femminismo negli Stati Uniti d'America.\nLa Commissione raccolse un'enorme quantit\u00e0 di dati statistici e pertanto si spalanc\u00f2 il problema relativo alla memorizzazione delle informazioni cos\u00ec ottenute; si pens\u00f2 al modo di averne un accesso rapido e semplificato, avviando in tal modo la ricerca meccanica di schemi di dati.\nIl pioniere in quest'ambito fu John Shaw Billings, un anziano chirurgo dei tempi di guerra; egli fond\u00f2 2 delle pi\u00f9 importanti biblioteche mondiali, la \"Library of the Surgeon General's Office\" (oggi National Library of Medicine) e la New York Public Library.\nCap\u00ec anche come analizzare meccanicamente e al meglio i dati trasformandoli in una numerazione standard; il suo allievo Herman Hollerith svilupp\u00f2 la tecnica della scheda perforata da computazione. La compagnia creata da quest'ultimo divenne l'\"International Business Machines\" (l'IBM) nel 1911.\nTra i principali addetti alla sanit\u00e0 militare dell'Union Army e dell'Union Navy vi furono:\nTra le donne pi\u00f9 conosciute che prestarono la propria assistenza infermieristica vi furono:\nPrigionieri di guerra.\nEntrambe le parti gestirono campi di prigionia; l'Unione fece circa 400.000 prigionieri, molti dei quali vennero per\u00f2 fatti rilasciare rapidamente e mai mandati nei campi. Il \"Record and Pension Office\" nel 1901 cont\u00f2 almeno 211.000 Nordisti che furono catturati.\nNel corso del triennio 1861 - 1863 la maggior parte di questi venne liberata quasi immediatamente; mentre dopo che il sistema di scambio fu rotto nel 1863 in circa 195.000 finirono inviati nei campi di prigionia confederati. Alcuni tentarono la fuga ma ben pochi vi riuscirono. Di contro furono catturati 464.000 Sudisti (in larga parte nell'ultimo periodo di guerra) e di questi 215.000 rimasero prigionieri.\nOltre 30.000 militari unionisti e quasi 26.000 confederati morirono di stenti e malattie a causa delle precarie condizioni igienico-sanitarie e dell'estrema scarsit\u00e0 di vettovaglie loro concesse. Poco pi\u00f9 del 12% dei prigionieri assegnati nei territori del Nord morirono, rispetto al 15,5% di coloro che finirono nelle prigioni militari del Sud.\nHenry Wirz, comandante del Campo di concentramento Sudista di Andersonville (Georgia), la prigione di Andersonville, fu condannato alla pena di morte per crimini di guerra e sub\u00ec l'impiccagione.\nServizi segreti.\nLa Pinkerton National Detective Agency si rivel\u00f2 molto attiva e competente nel campo dei servizi segreti; fu inoltre la prima nella storia ad utilizzare delle giovani donne in qualit\u00e0 di detective\nTumulti di New York.\nIl malcontento nei confronti del progetto legislativo del 1863 condusse a disordini in diverse citt\u00e0 e anche nelle aree rurali.\nDi gran lunga i pi\u00f9 gravi furono i disordini di New York contro la chiamata al servizio di leva durati dal 13 al 16 di luglio; gli irlandesi americani cattolici combatterono con veri e propri atti di guerriglia le forze dell'ordine schierate, la milizia e unit\u00e0 militari terrestri dell'esercito regolare fino a quando l'Union Army non venne costretto ad utilizzare l'artiglieria per disperdere i facinorosi dalle strade.\nInizialmente focalizzati sul disegno di legge da tramutare in decreto che avrebbe istituito la pratica del sorteggio dei nomi dei civili per arruolarli nelle forze armate, le proteste rapidamente si espansero in attacchi violenti contro gli afroamericani: al termine degli scontri sul selciato rimarranno svariate vittime.\nAltri disordini su scala pi\u00f9 ridotta esplosero nei distretti etnici abitati da tedeschi americani e da irlandesi e nelle zone lungo il fiume Ohio i quali videro i \"Copperheads\" in piena azione. La Contea di Holmes (Ohio), un'area parrocchiale isolata dominata dai cosiddetti Pennsylvania Dutch e da alcuni gruppi di tedeschi di recente immigrazione, costituiva un feudo del Partito Democratico e ben pochi uomini osarono schierarsi o anche solo parlare a favore della coscrizione.\nI politici locali cominciarono a denunciare Lincoln, il suo governo ed il Congresso nelle mani del Partito Repubblicano come dispotici, intendendo il progetto di legge come una palese violazione della propria autonomia locale. Nel mese di giugno iniziarono a svilupparsi dei disordini su piccola scala, che per\u00f2 ebbero fine velocemente quando vennero mandate unit\u00e0 armate a sedare le proteste.\nEconomia.\nL'economia dell'Unione ebbe modo di crescere e prosperare significativamente durante la guerra, mentre schierava un esercito ed una flotta assai consistenti.\nI pi\u00f9 ascoltati tra i leader Repubblicani a livello nazionale ebbero una visione - derivante in larga parte dal defunto Partito Whig - di nazione industriale, con grandi citt\u00e0, fabbriche efficienti, fattorie agricole e d'allevamento produttive, banche nazionali, il tutto unificato da un vasto sistema ferroviario, mobilitato quest'ultimo nella \"United States Military Railroad\".\nIl Sud nei decenni precedenti aveva sempre attuato una politica di ostruzionismo nei riguardi dei dazi volti alla promozione del comparto industriale e a legislazioni familiari favorevoli all'agricoltura da \"lavoro libero\", in quanto il sistema schiavista vigente non ne avrebbe tratto alcun beneficio.\nCon la scomparsa dell'opposizione Sudista e con i Democratici del Nord fortemente indeboliti i Repubblicani riuscirono con estrema facilit\u00e0 a far promulgare le loro disposizioni; allo stesso tempo approvarono nuove tasse per poter pagare almeno una parte della guerra ed emisero una gran quantit\u00e0 di obbligazioni per finanziarne il rimanente. Gli storici economici attribuiscono le rimanenze dei costi bellici come dovuti al circolo vizioso dell'inflazione.\nIl Congresso produsse un elaborato programma di modernizzazione economica la quale avrebbe dovuto avere il duplice scopo di vincere la guerra e nello stesso tempo anche di trasformare in maniera permanente l'economia degli Stati Uniti d'America.\nFinanziamento di guerra.\nNel 1860 il Dipartimento del Tesoro contribuiva a rappresentare ancora una minima porzione delle operazioni di finanziamento - per lo pi\u00f9 su piccola scala - del Governo federale attraverso vendite di terreni demaniali e bassi dazi doganali.\nLe entrate in tempo di pace risultarono insignificanti rispetto al costo preventivato di una guerra su larga scala, anche se l'allora sottosegretario Salmon Portland Chase ebbe modo di dimostrare insolite ingegnosit\u00e0 nel finanziare lo sforzo bellico senza paralizzare al contempo l'intero sistema economico.\nVennero quindi imposte una variet\u00e0 di nuove tassazioni, ma sempre con il tema di fondo onnipresente del patriottismo che paragonava il sacrificio finanziario richiesto al ceto medio al sacrificio della vita e della propria integrit\u00e0 personale dei soldati in prima linea. L'Amministrazione pag\u00f2 per ottenere le necessarie forniture con denaro reale, il che incoraggi\u00f2 la stragrande maggioranza delle persone a vendere i propri servizi al governo indipendentemente dalle convinzioni politiche maturate.\nAl contrario la Confederazione quando sequestr\u00f2 le propriet\u00e0 diede in cambio \"certificati di promessa di pagamento\", con il risultato pratico che anche i pi\u00f9 fedeli confederati preferirono di gran lunga nascondere cavalli e muli piuttosto che venderli in cambio di pezzi di \"carta dubbia\". Nel suo complesso il sistema finanziario settentrionale ebbe un largo margine di successo, innanzitutto nella capacit\u00e0 di raccogliere fondi e trasformare cos\u00ec il sentimento patriottico in un profitto immediato: di contro il sistema confederato fin\u00ec con l'avere l'effetto d'impoverire drasticamente i suoi sostenitori.\nGli Stati Uniti avevano bisogno di 3,1 miliardi di dollari americani per poter riuscire a pagare gli immensi eserciti e le flotte creati per combattere la guerra civile, oltre 400 milioni solo nel 1862. A parte i dazi sui prodotti (difesi da un forte protezionismo) le entrate maggiori furono rappresentate di gran lunga dalle nuove accise - una sorta d'imposta sul valore aggiunto - che vennero imposte su ogni tipo di manufatto.\nIn secondo luogo i dazi aumentarono grazie a diverse leggi, come la legge Morrill; il terzo punto fu l'introduzione della prima imposta sul reddito a livello federale: solamente i pi\u00f9 benestanti furono costretti a pagarla e fu abrogata subito dopo la guerra. Oltre alle imposte la seconda fonte di reddito fu rappresentata dai titoli di Stato.\nPer la prima volta le obbligazioni di piccolo taglio vennero vendute direttamente alla popolazione minuta, con la propaganda di pubblicit\u00e0 patriottica come fattore chiave, secondo il sistema progettato dal banchiere Jay Cooke. Le banche statali persero inoltre il potere di emettere banconote; solamente le banche nazionali poterono farlo e il Segretario al tesoro degli Stati Uniti d'America Chase rese notevolmente pi\u00f9 facile poter diventare una banca nazionale.\nCi\u00f2 comport\u00f2 l'acquisto e la detenzione di obbligazioni federali ed un gran numero di finanzieri si affrettarono ad aprire questo tipo di banche. Chase le numer\u00f2 di modo che la banca maggiore presente in ogni citt\u00e0 fosse considerata \"First National Bank\".\nIn aggiunta il governo stamp\u00f2 denaro cartaceo detto \"greenback\"; questo per\u00f2 caus\u00f2 infinite polemiche poich\u00e9 caus\u00f2 un incremento della spirale inflazionistica.\nLa pi\u00f9 importante misura finanziaria di guerra del Nord fu propriamente la creazione di un sistema bancario nazionale che contribu\u00ec a fornire una valuta considerata solida per favorire l'espansione industriale; ma forse il fattore ancor pi\u00f9 decisivo fu che le centinaia di nuovi istituti bancari autorizzati ad aprire furono obbligati ad acquistare massicciamente i titoli di Stato.\nIn tal modo la nazione ebbe la capacit\u00e0 di monetizzare la ricchezza potenziale rappresentata dalle fattorie, dagli edifici urbani, dalle fabbriche e dalle imprese trasformando subito quest'afflusso di denaro fresco - tramite il \"Dipartimento del Tesoro\" - in realizzazioni per i pi\u00f9 immediati bisogni di guerra.\nDazi.\nIl Segretario Chase, pur essendo un libero professionista di lungo corso, collabor\u00f2 con Morrill per far passare una seconda legge sui dazi nell'estate del 1861, aumentando i tassi di altri 10 punti per generare un ulteriore aumento delle entrate federali.\nQueste leggi in successione furono principalmente orientate verso le entrate per soddisfare le necessit\u00e0 belliche, sebbene godessero del pieno sostegno dei sostenitori del protezionismo come Carey che nuovamente assistette Morrill nella stesura del progetto di legge.\nLa legge Morrill del 1861 venne progettata per accrescere le entrate; mentre la legge sui dazi dell'anno successivo non serv\u00ec soltanto a ci\u00f2, ma anche ad incoraggiare la creazione di fabbriche che utilizzavano il \"lavoro libero\" per svincolarsi dalla ferrea concorrenza britannica tassandone le importazioni.\nProtesse inoltre per la prima volta effettivamente la classe operaia americana dai lavoratori europei a pi\u00f9 bassa retribuzione e, in quanto essendo un incentivo importante, ci\u00f2 ebbe l'effetto di attrarre decine di migliaia di inglesi, irlandesi, tedeschi, francesi e nord-europei in generale a basso reddito; l'immigrazione verso l'America divenne cos\u00ec lo scopo precipuo per ottenere impieghi in lavori di fabbrica convertiti alla produzione bellica, e fornire manodopera artigianale a salari maggiori.\nLe entrate doganali dovute ai dazi ammontarono a 345 milioni dal 1861 al 1865, ossia il 43% di tutte le entrate fiscali federali.\nConcessioni terriere.\nIl governo possedeva vaste quantit\u00e0 di buona terra, principalmente a seguito dell'acquisto della Louisiana dal Primo Impero francese nel 1803 e dal Trattato dell'Oregon con l'impero britannico nel 1846; la sfida consistette nel rendere questi terreni utili alle iniziative d'imprenditoria individuale e quindi per fornire la base economica per la ricchezza che avrebbe poi ripagato il debito di guerra.\nLe pi\u00f9 ampie sovvenzioni per la terra andarono prima di tutto alle societ\u00e0 di costruzione delle reti ferroviarie, che avrebbero aperto le Grandi Pianure finendo col il collegarsi alla California. Assieme alle terre libere fornite agli agricoltori dalla \"Homestead Act\", i terreni adibiti all'agricoltura forniti dalle sovvenzioni accelerarono l'espansione del grande commercio agricolo in direzione degli Stati Uniti d'America nord-orientali e degli Stati Uniti d'America medio-occidentali.\nL'Homestead Act del 1862 apr\u00ec gratuitamente all'usufrutto delle terre pubbliche. Le concessioni di terreni alle imprese ferroviarie significarono anche che si sarebbe potuto rivenderne tratti cospicui alle fattorie familiari (da 80 fino a 200 acri) a prezzi bassi e con credito esteso. Vennero inoltre sponsorizzate le nuove metodologie del lavoro agricolo tramite vaste campagne informative sui mezzi scientifici e le ultime tecniche grazie al Dipartimento dell'Agricoltura recentemente istituito e la \"Morrill Land Grant College Act\".\nAgricoltura.\nL'agricoltura rappresent\u00f2 la pi\u00f9 importante industria del settore primario e prosper\u00f2 per tutto il corso della guerra. I prezzi si mantennero ad un alto livello, trainati da una forte domanda da parte dell'Union Army e del Regno Unito di Gran Bretagna e Irlanda che dipendeva dal grano americano per un quarto delle sue importazioni alimentari.\nIl conflitto funse da catalizzatore che incoraggi\u00f2 la rapida adozione di macchinari trainati da cavalli ed altre attrezzature. La veloce diffusione delle pi\u00f9 recenti invenzioni nel campo tecnologico come il mietitrebbiatrice e la motofalciatrice contribu\u00ec a rendere la forza-lavoro impiegata assai pi\u00f9 efficiente di quanto non lo fosse mai stata in precedenza, questo anche se centinaia di migliaia di agricoltori risultarono arruolati nell'esercito.\nMolte mogli presero quindi il loro posto e spesso si consultarono via posta su cosa fosse meglio fare; sempre pi\u00f9 si affidarono alla comunit\u00e0 locale e ai parenti stretti in cerca di consigli e aiuti.\nL'Unione utilizz\u00f2 centinaia di migliaia di animali da soma e trasporto; le forze armate ne acquistarono in gran quantit\u00e0 dagli allevatori, ma soprattutto nei primi mesi la qualit\u00e0 fu altalenante. I cavalli si rivelarono strettamente necessari sia per la cavalleria che per l'artiglieria; mentre i muli furono adibiti al traino dei carri.\nL'offerta resistette nonostante un'epidemia di morva senza precedenti, una malattia fatale che ebbe a lasciar non poco sconcertati i veterinari. Nei territori del Sud via via occupati l'esercito unionista spar\u00f2 a tutti i cavalli di cui non aveva bisogno con lo scopo di tenerli fuori dalle mani confederate.\nCommercio del cotone.\nIl Dipartimento del Tesoro degli Stati Uniti d'America inizi\u00f2 ad acquistare grandi quantit\u00e0 di cotone per essere spedito via mare nel continente europeo e nei mulini degli Stati Uniti d'America nord-orientali; i venditori furono piantatori del Sud bisognosi di moneta liquida, a prescindere dal loro schieramento settario. I compratori del Nord ne poterono in tal modo ricavare ampi margini di profitto, un fatto che non manc\u00f2 d'infastidire soldati come Ulysses S. Grant.\nEgli inizialmente incolp\u00f2 di una tale situazione i commercianti ebrei americani tanto da espellerli dalle regioni di propria competenza nel 1862 tramite l'\"ordine generale numero 11\", ma il presidente annull\u00f2 quest'ordine esecutivo viziato da un esplicito antisemitismo. I critici successivi hanno asserito che il commercio del cotone ha finito con l'aiutare il Sud, prolungando lo scontro armato e favorendo largamente la corruzione.\nLa presidenza di Abraham Lincoln decise nonostante ci\u00f2 di farne proseguire la compravendita nel fondato timore che l'impero britannico potesse decidersi d'intervenire se avesse cominciato a scarseggiare la materia prima ai suoi produttori tessili. Un ulteriore obiettivo fu quello di promuovere l'unionismo latente negli Stati cuscinetto nella guerra di secessione americana.\nI produttori tessili del Nord avevano un disperato bisogno del cotone per poter rimanere in attivit\u00e0 oltre che per creare le uniformi, mentre d'altro canto le esportazioni verso l'Europa fornivano un'importante fonte di oro da immettere nei finanziamenti di guerra.\nLeader finanziari unionisti.\nTra i maggiori manager, dirigenti industriali, imprenditori di fabbrica, uomini d'affari ed inventori dell'apparato militare che serviranno per l'Unione - contribuendo in un modo sostanziale alla sua vittoria finale - spiccano i nomi di:\nSociet\u00e0.\nReligione.\nIl protestantesimo continu\u00f2 a mantenersi in una posizione piuttosto forte nelle regioni del Nord nel corso degli anni 1860.\nLa \"United States Christian Commission\" invi\u00f2 i propri rappresentanti nei campi militari con l'intento di fornire un valido supporto morale, oltre che libri, giornali, cibo e vestiario di riserva.\nAttraverso la preghiera, i sermoni e le operazioni di beneficenza volte al raggiungimento di un qual certo benessere interiore questi volontari assistettero ai bisogni spirituali e temporali dei soldati; mentre al contempo cercarono di riportare gli uomini ad uno stile di vita fondato sulla pratica del cristianesimo.\nLa maggior parte delle confessioni cristiane presenti e finanche delle chiese autonome compirono un notevole sforzo per sostenere i propri soldati in campo ed in particolare le loro famiglie a casa. Una larga percentuale della retorica politica dell'epoca ebbe una distintiva tonalit\u00e0 religiosa.\nIl clero protestante in America assunse una variet\u00e0 di posizioni; nella generalit\u00e0 dei casi le denominazioni rifacentisi al pietismo come gli affiliati al metodismo, al battismo del Nord e al congregazionalismo supportarono con decisione lo sforzo bellico.\nLa Chiesa cattolica negli Stati Uniti d'America, la Chiesa episcopale degli Stati Uniti d'America, il luteranesimo e il presbiterianesimo americano pi\u00f9 intrise di conservatorismo cercarono invece di evitare accuratamente qualsiasi discussione nei riguardi della guerra in corso; evitarono pertanto di frammentarsi in fazioni apertamente schierate.\nIl Quaccherismo infine, pur dando un risolutivo sostegno al movimento per l'abolizionismo a livello personale, rifiutarono di assumere una posizione a livello confessionale. Alcuni ecclesiastici che si ritrovarono ad appoggiare la Confederazione secessionista furono denunciati come Copperheads simpatizzanti col nemico, in special modo nelle regioni degli Stati cuscinetto.\nMetodismo.\nMolti Nordisti parvero assumere uno stile di vita pi\u00f9 decisamente improntato alla religiosit\u00e0 attiva a seguito del secondo grande risveglio; la fede divenne in tal maniera una forza potente all'interno delle loro esistenze. Nessuna denominazione fu pi\u00f9 impegnata a sostenere l'Unione della Chiesa metodista episcopale.\nLo storico Richard Carwadine sostiene che per molti metodisti la vittoria ottenuta da Abraham Lincoln alle Elezioni presidenziali del 1860 costitu\u00ec il chiaro \"annunzio dell'arrivo del Regno dei Cieli in America\"; furono mossi nelle loro azioni da una visione di emancipazione e libert\u00e0 per tutti gli schiavi, libert\u00e0 dalle persecuzioni subite dagli abolizionisti pi\u00f9 devoti ed anche l'uscita dalla morsa perpetrata dal potere schiavista sul Governo federale: in definitiva la promessa di una nuova direzione per l'Unione tutta.\nI metodisti in questo contesto sociale costituirono un elemento importante del sostegno popolare ai Radical Republicans con la loro linea dura nei confronti del Sud bianco; quei pochi che dissentirono lasciarono la Chiesa. Durante l'Era della ricostruzione essi si assunsero l'incarico di creare comunit\u00e0 religiose specificamente rivolte ai liberti, oltre che di trasferirsi in massa nelle citt\u00e0 meridionali fino al punto di prendere il controllo, con l'aiuto dell'United States Army, degli edifici appartenenti ai rami Sudisti della Chiesa.\nLa rivista della \"famiglia metodista\" \"Ladies' Repository\" promosse l'attivismo cristiano a livello familiare; i suoi articoli provvidero ad alzare il morale a donne e bambini. Non manc\u00f2 di descrivere la guerra come una \"grande crociata morale contro la civilt\u00e0 decadente Sudista corrotta - fino ai meandri pi\u00f9 riposti dell'anima - dallo schiavismo\". Raccomand\u00f2 attivit\u00e0 che i membri della famiglia potessero svolgere per portare aiuto alla causa unionista.\nFamiglia.\nLo storico Stephen M. Frank riferisce che ci\u00f2 che allora significava essere un padre variava con lo status e l'et\u00e0. Egli quindi afferma che la maggiorana degli uomini ha dimostrato doppi impegni in ambito familiare, sia come educatori che sostentatori, credendo che mariti e mogli avessero degli obblighi reciproci verso la loro prole; dichiara quindi che la guerra privilegia la mascolinit\u00e0 con la conseguenza diretta di drammatizzare ed esagerare i rapporti reciproci tra padre e figlio.\nSoprattutto nelle 5 fasi critiche della carriera del soldato (arruolamento, addestramento, vita in comune, ferimento e morte) le lettere inviate alle famiglie dai padri assenti articolarono un insieme distintivo ideale di virilit\u00e0 e Bene, tratti comuni del XIX secolo.\nBambini.\nEsistettero numerose riviste per l'infanzia come \"Merry's Museum\", \"The Student and Schoolmate\", \"Our Young Folks\", \"The Little Pilgrim\", \"Forrester's Playmate\" e \"The Little Corporal\".\nTutte mostrarono un chiaro ed intenso tono religioso protestante e \"promossero i principi del duro lavoro, dell'obbedienza, della generosit\u00e0, dell'umilt\u00e0 e della piet\u00e0, facendo trionfare i benefici dovuti alla coesione familiare e fornirono storie d'avventura, miti, intrattenimento innocente e finanche istruzione\"\".\nLe loro pagine contennero informazioni fattuali e aneddoti sulla guerra insieme a quiz, giochi, poesie e canzoni, brevi pezzi di oratoria per declamazione, racconti e brevi opere teatrali che i bambini avrebbero potuto con facilit\u00e0 mettere in scena. Promossero il patriottismo e gli obiettivi bellici dell'Unione, oltre che atteggiamenti improntati alla gentilezza nei confronti degli schiavi liberati, giungendo al punto di demonizzare la causa confederata; incoraggiando e raccomandando la raccolta di fondi per scopi umanitari: infine affrontando il tema della morte dei familiari.\nNel 1866 la \"Milton Bradley Company\" mise in commercio \"The Myriopticon: A Historical Panorama of the Rebellion\" che permise ai bambini di organizzare spettacoli di quartiere atti a spiegare le ragioni della guerra; vi si comprendeva dei disegni colorati che venivano fatti girare su ruote, includendo biglietti d'invito prestampati, pubblicit\u00e0 su poster e narrazioni le quali potevano essere lette ad alta voce durante la visione delle immagini.\nPrendersi cura degli orfani di guerra rappresent\u00f2 una funzione importante sia per le organizzazioni locali private che per i governi statali e le amministrazioni di contea.\nUna degli Stati tipici fu l'Iowa ove la privata \"\"Iowa Soldiers Orphans Home Association\" oper\u00f2 grazie a finanziamenti devoluti dalla Camera dei rappresentanti dell'Iowa e cospicue donazioni pubbliche; pot\u00e9 pertanto istituire orfanotrofi a Davenport, Glenwood e Cedar Falls.\nLa legislazione statale finanzi\u00f2 pensioni da assegnare alle vedove e ai figli dei soldati; anche le scuole per gli orfani come la \"Pennsylvania Soldiers' Orphan School\" promossero un ampio esperimento di welfare pubblico iniziato come parte delle conseguenza della guerra civile.\nDivennero presto una questione di orgoglio dello Stato, con gli orfani che vennero fatti sfilare durante i raduni per dare a dimostrazione del potere di una \"scuola patriottica\".\nIn tutti gli Stati del Nord vigevano sistemi scolastici d'istruzione pubblica gratuita gi\u00e0 prima della guerra, con l'eccezione degli Stati cuscinetto; la Virginia Occidentale istitu\u00ec il proprio sistema nel 1863 con il suo ingresso nell'Unione. Dopo una serie di aspre contestazioni stabil\u00ec un sistema educativo quasi uguale per i bambini afroamericani, la maggior parte dei quali ex schiavi.\nMigliaia di profughi composti da schiavi fuggitivi si riversarono a Saint Louis (Missouri) dove la \"Freedmen's Relief Society\", la \"Ladies Union Aid Society\", la \"Western Sanitary Commission\" e l'\"American Missionary Association\" organizzarono i primi istituti scolastici per i loro figli.\nUnionisti del Sud e degli Stati cuscinetto.\nLe persone fedeli al governo federale degli Stati Uniti d'America e contrarie alla secessione che vivevano negli Stati di confine (ove la schiavit\u00f9 rimaneva ancora legale nel 1861) vennero definite \"unionisti\".\nA volte i confederati li definivano come gli \"Yankee fatti in casa\"; tuttavia questi unionisti del Sud non erano necessariamente simpatizzanti della presidenza di Abraham Lincoln Nord ed anzi molti di loro, sebbene si opponessero alla separazione dal Nord, sostennero la Confederazione una volta che questa divenne un dato di fatto.\nIl Tennessee Orientale invece non appoggio mai i ribelli tanto che alcuni esponenti del Partito Democratico unionisti divennero presto dei potenti leader pubblici, incluso il governatore del Tennessee Andrew Johnson prima e William Gannaway Brownlow poi. Allo stesso modo le ampie regioni interne del Kentucky Orientale erano unioniste seppur aiutarono fattivamente a mantenere la situazione di divisione dello Stato.\nLa Virginia Occidentale, con pochi schiavi ed una qual certa forma di industrializzazione, fu cos\u00ec fortemente unionista che si stacc\u00f2 dalla Virginia per formare una nuova entit\u00e0 statale nel 1863.\nAll'incirca 120.000 unionisti del Sud prestarono servizio nell'esercito dell'Unione durante la guerra civile e reggimenti unionisti furono creati in tutti gli Stati confederati, ad eccezione della Carolina del Sud. Tra queste unit\u00e0 militari terrestri vi fu anche il \"1st Alabama Cavalry Regiment\", che serv\u00ec come scorta personale di William Tecumseh Sherman nel corso della marcia di Sherman verso il mare.\nGli unionisti meridionali furono ampiamente usati come forze paramilitari di contro-guerriglia. Durante l'Era della Ricostruzione molti di questi divennero \"Scalawag\", un termine dispregiativo usato per indicare i sostenitori Sudisti del Partito Repubblicano.\nOperazioni di guerriglia.\nOltre al conflitto militare organizzato gli Stati di confine furono ulteriormente assediati anche dalla guerriglia. In una nazione cos\u00ec amaramente divisa i vicini usarono spesso la scusa della guerra per risolvere i propri rancori personali e prendere le armi l'uno contro l'altro.\nMissouri.\nIl Missouri fu teatro di oltre 1000 scontri tra le forze unioniste e confederate, con un numero incalcolabile di attacchi di guerriglia e raid da parte di bande informali pro-confederate; la regione Occidentale dello Stato federato fu partecipe attivo nonch\u00e9 vittima delle pi\u00f9 brutali azioni di terrorismo organizzato per tutto il corso della guerra civile.\nGruppi di insorti come le bande sudiste dei Raid di Quantrill e gli uomini di William T. Anderson (\"Bloody Bill\") dei Bushwhackers terrorizzarono le campagne, colpendo sia le installazioni militari che gli insediamenti civili; a causa degli attacchi diffusi e della protezione offerta dai simpatizzanti confederati i leader federali emanarono l'\"ordine generale numero 11\" nel 1863 ed evacuarono le aree della contea di Jackson (Missouri), della contea di Cass (Missouri) e della Contea di Bates.\nIn tal maniera costrinsero i residenti a ridurre il proprio sostegno a favore dei guerriglieri. La cavalleria dell'Unione potr\u00e0 quindi riuscire a spazzare via e rintracciare i ribelli, i quali non ebbero pi\u00f9 la disponibilit\u00e0 di luoghi dove nascondersi n\u00e9 di usufruire dell'aiuto di persone ed infrastrutture.\nLasciando solo un breve preavviso l'Union Army costrinse quasi 20.000 persone, per lo pi\u00f9 donne, bambini ed anziani, ad abbandonare le loro case; molti di loro non vi fecero pi\u00f9 ritorno e le contee colpite rimasero economicamente devastate ancora per anni dopo la fine della guerra. I nonni del futuro presidente Harry Truman, coinvolti nelle incursioni, ebbero modo di narrare le loro tragiche esperienze.\nAlcune unit\u00e0 di predoni si trasformarono in bande criminali organizzate dopo la conclusione del conflitto; nel 1882 il rapinatore di banche ed ex guerrigliero confederato Jesse James venne infine ucciso a St. Joseph (Missouri).\nGruppi di \"vigilantes\" apparvero in aree remote l\u00e0 ove le forze dell'ordine erano deboli, per far fronte alla mancanza di legalit\u00e0 lasciata dalla fase della guerriglia; ad esempio \"Bald Knobbers\" fu il termine utilizzato per indicare diversi di questi gruppi di \"mafiosi\" operanti nell'Altopiano d'Ozark. In alcuni casi anche loro si rivolsero all'attivit\u00e0 illegale delle bande.\nKentucky.\nIn risposta al crescente problema rappresentato dalle azioni di guerriglia organizzate localmente nelle campagne per tutto il 1863 e l'anno successivo, nel giugno del 1864 il maggior generale Stephen G. Burbridge ricevette il comando dello Stato del Kentucky. Ci\u00f2 diede inizio ad un lungo periodo di controllo militare che sarebbe durato fino all'inizio del 1865, a partire dalla legge marziale autorizzata dal presidente.\nPer pacificare il territorio Burbridge soppresse rigorosamente gli atti di ribellione e us\u00f2 la pressione economica come fattore di coercizione; la sua politica, che includeva l'esecuzione pubblica di quattro guerriglieri per la morte di ciascun cittadino dell'Unione disarmato, caus\u00f2 la pi\u00f9 aspra controversia.\nDopo uno scontro avuto con il governatore del Kentucky Thomas E. Bramlette Burbridge fu sollevato all'incarico nel febbraio del 1865. Gli ex confederati lo ricordarono come il \"Macellaio del Kentucky\".\nVittoria finale e Ricostruzione.\nNel 1865 il Confederate States Army si ritrov\u00f2 decimato a causa delle vittime subite e delle sempre maggiori defezioni, tanto che non pot\u00e9 pi\u00f9 in alcun modo sperare di arrestare l'avanzata diretta dal comandante generale dell'esercito statunitense Ulysses S. Grant nel territorio della Virginia oramai completamente stremata.\nLe forze dell'Unione vinsero la decisiva battaglia di Five Forks il 1\u00b0 aprile, costringendo Robert Edward Lee a far evacuare sia Petersburg (Virginia) che la capitale secessionista Richmond (Virginia); quest'ultima cadde nelle mani del \"XXV Corpo\", composto quasi esclusivamente da soldati afroamericani.\nLe truppe confederate rimanenti fuggirono ad Ovest e, dopo l'ennesima sconfitta alla Battaglia di Saylor's Creek, Lee cominci\u00f2 a rendersi chiaramente conto che era oramai tatticamente e logisticamente impossibile proseguire nella lotta contro gli Stati Uniti d'America. Lee si arrese all'Armata della Virginia il giorno 9 di aprile ad Appomattox Court House, ponendo termine in tal modo alla Campagna di Appomattox.\nIn un gesto del tutto inusuale che dimostr\u00f2 tutto il rispetto di Grant nei riguardi dell'avversario, ed in previsione dell'imminente ritorno gli ex Stati Confederati d'America nell'Unione, a Lee fu permesso di mantenere il possesso della sciabola da ufficiale e del proprio cavallo di nome \"Traveller\". Il fronte del Teatro Orientale dopo 4 anni esatti vide cos\u00ec realizzarsi la completa vittoria unionista.\nLa sera del 14 di aprile il presidente fu gravemente ferito alla testa con due colpi di pistola infertigli alle spalle da parte di John Wilkes Booth mentre si trovava al Teatro Ford e all'alba del giorno seguente spir\u00f2.\nA seguito dell'assassinio di Abraham Lincoln il Vicepresidente in carica Andrew Johnson dovette prendere il suo posto e succedergli nell'ufficio.\nIl 26 aprile in quel di Durham (Carolina del Nord) Joseph Eggleston Johnston consegn\u00f2 le sue truppe a William Tecumseh Sherman; anche la Campagna delle Caroline era finalmente terminata con uno schiacciante successo: il Teatro Occidentale aveva visto concludere il proprio campo di operazioni sulla costa dell'Oceano Atlantico.\nIl 23 giugno Stand Watie firm\u00f2 un trattato di cessate il fuoco con rappresentanti dell'Unione, diventando in tal maniera l'ultimo comandante sudista ad essere sconfitto; anche il Teatro Trans-Mississippi e il Teatro della Costa Pacifica erano pacificati.\nL'ultima unit\u00e0 navale della Confederate States Navy ad arrendersi fu la \"CSS Shenandoah\" il 4 novembre allo scalo portuale di Liverpool davanti ai rappresentanti del governo di Sua maest\u00e0 Vittoria del Regno Unito. Il Teatro basso litoraneo, grazie al ferreo blocco dell'Unione messo in atto dall'Union Navy, vide cos\u00ec il trionfo federale; le operazioni navali erano concluse e la guerra di secessione americana poteva ora dirsi davvero finita.\nEbbe quindi inizio il periodo detto Era della Ricostruzione che prosegu\u00ec fino al 1877, durante il quale la nazione si dedic\u00f2 principalmente a risolvere tutte quelle questioni rimaste ancora in sospeso dopo la fine della guerra civile; continuano altres\u00ec a sussistere alcune discrepanze nei riguardi della data d'inizio ufficiale della Ricostruzione.\nGeneralmente si era sempre pensato fosse cominciata a partire dal 1865, sebbene alcuni storici moderni seguendo Eric Foner ne riportino l'avvio al 1863, con il Proclama di emancipazione; mentre altri ancora ritengono che sia iniziata con lo scoppio stesso del conflitto in quanto le politiche caratteristiche di Ricostruzione vennero applicate a ciascuno degli ex Stati federati ribelli dal momento in cui le forze unioniste ne hanno preso il pieno controllo e possesso.\nTutto ci\u00f2 comprese una serie di rapidi e complessi cambiamenti nell'adozione delle politiche sia federali che statali. Il risultato pi\u00f9 a ungo termine si rese visibile nei tre emendamenti alla Costituzione:\nLa Ricostruzione si concluse in date diverse a seconda dello Stato; gli ultimi 3 - Louisiana, Carolina del Sud e Florida furono pienamente e definitivamente reintegrati nell'Unione solamente dopo il Compromesso del 1877.\nRiammissione dei rappresentanti politici sudisti al Congresso degli Stati Uniti d'America:\nAlla fine il destino dell'Unione fu quello di proseguire il proprio cammino nella storia degli Stati Uniti d'America."}
{"id": "350820", "revid": "287204", "url": "https://it.wikipedia.org/wiki?curid=350820", "title": "Il primo cerchio", "text": "Il primo cerchio \u00e8 un romanzo di Aleksandr Isaevi\u010d Sol\u017eenicyn pubblicato nel 1968.\nIl titolo del romanzo \u00e8 ispirato al primo cerchio dell\"'Inferno\" di Dante, dove si trova il limbo (a cui viene appunto paragonata la \"\u0161ara\u0161ka\", \"campo di prigionia leggera\" rispetto ai normali centri di detenzione staliniani). Nell'opera di Sol\u017eenicyn vengono rievocati tre giorni della vita degli ospiti della \"\u0161ara\u0161ka\" di Marfino (una localit\u00e0 tra Lobnya e il centro di Mosca), in cui venivano detenuti e lavoravano svariati scienziati e tecnici sovietici arrestati sulla base dell'articolo 58 del Codice penale sovietico durante il periodo staliniano, subito dopo la Seconda guerra mondiale. Diversamente dagli altri campi di prigionia dell'universo dei gulag, i detenuti della \"\u0161ara\u0161ka\" venivano adeguatamente nutriti e godevano di buone condizioni di lavoro (al contrario degli altri campi, infatti, non ci si dedicava a lavori molto pesanti all'aperto).\nI detenuti lavoravano a progetti tecnici di supporto agli organi di sicurezza dello Stato e di salvaguardia dei poteri costituiti, voluti dai paranoici sospetti di Stalin. Nel romanzo si evidenzia il dilemma angoscioso dei detenuti, che da una parte erano ben consapevoli della loro migliore condizione di vita rispetto agli ospiti degli altri gulag; d'altra si rendevano conto che con il loro lavoro favorivano la sopravvivenza proprio di quel regime che causava tante sofferenze. Alla fine del romanzo, parecchi, incluso il protagonista Gleb Nerzhin, scelgono di smettere di collaborare anche se questo significa essere espulsi dalla \"\u0161ara\u0161ka\" ed essere inviati in campi di concentramento ben pi\u00f9 duri.\nAl riguardo Sol\u017eenicyn scrive \u00abIl lupo ha ragione, il cannibale no!\u00bb. Infatti nel lupo l'istinto di conservazione domina costantemente ogni manifestazione e la sopravvivenza \u00e8 il risultato finale della costante lotta della bestia contro tutto quello che possa recarle danno. Se pu\u00f2 essere opinabile l'applicazione dello stesso principio da parte dell'uomo, nel rapporto con la natura, \u00e8 da condannare la sua determinazione di applicarlo nel rapporto coi propri simili. A questo punto \"l'uomo cannibale\" non ha pi\u00f9 ragione.\nPagine significative, nella parte iniziale, sono quelle rivolte a Stalin, al suo pensiero, e alla sua vicinanza interiore con Hitler: "}
{"id": "350824", "revid": "580", "url": "https://it.wikipedia.org/wiki?curid=350824", "title": "Storia del traforo del Monte Bianco", "text": "Fin dal 1814, gli abitanti del ducato di Aosta chiesero a Casa Savoia lo scavo di una galleria che collegasse i due versanti delle Alpi. Pi\u00f9 in la negli anni, dal 1835 in poi, si susseguirono nel regno di Sardegna, una serie iniziative e di progetti che sollecitarono ben presto l'interesse di molti politici e l'inventiva di tanti ingegneri, alla ricerca di soluzioni ardite per la realizzazione di un traforo sotto il massiccio del Monte Bianco. Ma \u00e8 solo nel 1946, con la costituzione della Compagnia per il Traforo promossa dall'ingegnere torinese, il conte Dino Lora Totino (e con la stesura di un progetto, riveduto ed aggiornato dall'ingegnere Vittorio Zignoli del Politecnico di Torino), che si arriver\u00e0 a concretizzare quella vecchia richiesta.\nMaggio 1946 - Il conte Dino Lora Totino d\u00e0 inizio ai lavori.\nNel maggio del 1946, senza autorizzazioni, con scarsissime maestranze e con mezzi del tutto inadeguati, si diede inizio a quella che sarebbe poi divenuta un'opera senza precedenti: un tunnel autostradale di circa 12\u00a0km, con carreggiata a due corsie larga 8\u00a0m e 2.500\u00a0m di rocce e di ghiacciai sovrastanti. Tra innumerevoli ostacoli e aspri conflitti, fortemente deciso a sostenere il suo progetto, il conte Dino Lora Totino persevera nel suo intento e i lavori continuano anche negli anni successivi, fino a quando nel 1949, viene firmato un accordo in cui le due nazioni interessate si impegnarono a portare avanti la realizzazione della galleria autostradale.\nI lavori non furono certo privi di difficolt\u00e0 e costituirono un ingente sforzo finanziario e tecnico. Un grosso carro (Jumbo) a quattro ponti fu utilizzato per lo scavo della galleria. Si muoveva su degli appositi binari e veniva fatto indietreggiare ogni qualvolta brillavano le mine. Furono impiegati ingenti quantitativi di esplosivo e le cariche venivano sistemate nei fori ricavati da 18 martelli perforatori azionati ad aria compressa: la punta dei loro fioretti era in widia, una lega durissima formata principalmente da carburo di tungsteno e cobalto. La velocit\u00e0 massima di avanzamento fu di 9\u00a0m al giorno. In seguito ad un crollo parziale della volta, il carro (Jumbo) and\u00f2 parzialmente distrutto e durante tutto il periodo di costruzione della galleria morirono 17 operai.\nLa sua lunghezza \u00e8 di 11,6\u00a0km e la parte pi\u00f9 lunga rimane in territorio francese: 7.640\u00a0m, con 3.960\u00a0m in Italia. L'altitudine \u00e8 di 1.381\u00a0m sul versante italiano, ai piedi del ghiacciaio della Brenva, mentre raggiunge a met\u00e0 galleria i 1.395\u00a0m, per scendere poi ai 1.271\u00a0m sul versante francese, ai piedi del ghiacciaio dei Bossons. Rispetto alla frontiera, il traforo passa esattamente all'altezza (l'aplomb) de l'Aiguille du Midi, dove lo spessore di copertura granitica raggiunge i 2.480\u00a0m, misura record per le gallerie autostradali e ferroviarie. La sua altezza \u00e8 di 4,35\u00a0m e la sua larghezza di 8\u00a0m (2x3,5\u00a0m per le corsie, e 2x0,5\u00a0m di passaggio laterale).\nLuglio 1965 - Inaugurazione del traforo.\nIl 16 luglio 1965, il presidente della Repubblica Italiana, Giuseppe Saragat e il presidente della Repubblica francese, Charles De Gaulle, celebrano la fine dei lavori e l'apertura del tunnel alla circolazione, che in realt\u00e0 avverr\u00e0 tre giorni dopo (il 19 luglio).\nLe varie fasi dei lavori nella costruzione della galleria.\nLa grandiosa opera fu motivo di orgoglio per entrambe le nazioni e mise fine all'isolamento delle valli sui versanti opposti del massiccio del Monte Bianco ed \u00e8 ancor oggi una delle maggiori vie di trasporto transalpino.\nEcco le varie fasi dei lavori che portarono alla sua realizzazione, elencate anno per anno fino alla catastrofe del 1999:\nL'incendio del 1999.\nLa mattina del 24 marzo 1999, un autoarticolato Volvo FH12 carico di farina e margarina, guidato dall'autista belga Gilbert Degrave, entra nel tunnel dal lato francese, diretto in Italia. Il camion prende fuoco poco dopo, fermandosi dentro il tunnel. L'incendio, alimentato dalle materie combustibili presenti nel veicolo, \u00e8 amplificato dall'effetto forno causato dal tunnel e in breve tempo raggiunge enormi proporzioni: i pompieri impiegheranno addirittura 53 ore per domarlo. 39 persone muoiono asfissiate nell'incendio."}
{"id": "350827", "revid": "124312053", "url": "https://it.wikipedia.org/wiki?curid=350827", "title": "Frederik de Klerk", "text": "A capo del Partito Nazionale (\"National Party\", poi diventato Nuovo Partito Nazionale, \"New National Party\") dal 1989 al 1997, in qualit\u00e0 di capo di Stato accompagn\u00f2 il Paese dall\"apartheid\" al post-segregazione razziale, avviando negoziati che si conclusero con l'estensione degli stessi diritti civili dei bianchi a tutte le etnie del Sudafrica e ponendo fine alla trentennale carcerazione di Nelson Mandela, attivista per i diritti delle persone nere nel Paese.\nIn ragione di tali riforme sociali e civili fu destinatario del premio Nobel per la pace del 1993 insieme allo stesso Mandela.\nQuando quest'ultimo divenne suo successore alla presidenza del Sudafrica, de Klerk ne divenne il vice tra il 1994 e il 1996; si ritir\u00f2 dalla politica attiva nel 1997.\n\u00c8 stato l'ultimo presidente bianco del Sudafrica. \nBiografia.\nAnni giovanili.\nNato a Johannesburg il 18 marzo 1936 da una famiglia insediata nel paese da quasi tre secoli e appartenente alla Chiesa Riformata Olandese, \u00e8 figlio di Hendrina Cornelia Coetzer e di Jan de Klerk (1903-1979), ex direttore scolastico ma soprattutto presidente del Senato e pi\u00f9 volte ministro, e inoltre nipote di Johannes Gerhardus Strijdom (1893-1958), primo ministro dal 1954 al 1958. Inoltre il suo bisnonno era un Senatore e suo nonno si candid\u00f2 due volte senza successo al Parlamento.\nCresciuto a Johannesburg, la capitale economica del paese, frequent\u00f2 in seguito le scuole superiori alla \"Monument High School\" di Krugersdorp. Si iscrisse poi alla Potchefstroom University for Christian Higher Education dove si laure\u00f2 nel 1958 con i gradi di B.A. (Bachelor of Arts) e di LL.B. (Bachelor of Laws), quest'ultimo \"cum laude\". Durante gli anni universitari partecip\u00f2 attivamente alle iniziative studentesche e si un\u00ec alle organizzazioni vicine al Partito Nazionale come il Broederbond.\nDopo la laurea de Klerk si un\u00ec ad uno studio di procuratori a Vereeniging, studio che divenne ben presto uno dei principali del Sudafrica. Nel 1969 spos\u00f2 Marika Willemse, dalla quale ha avuto due figli e una figlia.\nAscesa politica.\nNel 1972 gli fu offerta la cattedra di diritto costituzionale all'universit\u00e0 di Potchefstroom ma egli rifiut\u00f2 per entrare nella politica attiva: infatti nel novembre dello stesso anno abbandon\u00f2 la professione di avvocato e venne eletto nelle file del NP in Parlamento come rappresentante del collegio di Vereeniging.\nNel 1978, dopo essere stato per cinque anni e mezzo un parlamentare senza incarico, fu nominato membro del Governo, incarico che non lasci\u00f2 mai pi\u00f9 nei successivi 11 anni durante i quali fu responsabile dei seguenti dicasteri:\nIntanto nel 1982 diventa leader del Partito Nazionale per la provincia del Transvaal; nel luglio del 1985 divenne portavoce del Consiglio dei ministri alla House of Assembly e nel dicembre del 1986 ebbe l'incarico di presidente di quest'ultimo ramo del Parlamento.\nPresidente della repubblica.\nDopo una carriera politica spesa con la reputazione di conservatore, nel 1989 si mise a capo delle forze illuminate (\"verligte\") del partito di governo e questo lo port\u00f2 ad essere eletto, il 2 febbraio 1989, leader del Partito Nazionale, succedendo a Pieter Willem Botha, che manteneva la carica di presidente dello stato. Sostenuto dalla maggioranza del partito e del Governo, egli entr\u00f2 in crisi aperta col presidente Botha il quale fu costretto a dimettersi il 14 agosto 1989. Il giorno seguente de Klerk assunse la carica di presidente dello stato \"ad interim\" e organizz\u00f2 le elezioni generali per il 6 settembre.\nIl Partito Nazionale affront\u00f2 queste elezioni con un programma riformista e per questo fu seriamente attaccato dall'estrema destra dal Partito Conservatore di Andries Treurnicht e dal Partito Nazionale Rifondato del Sudafrica, oltre che dall'Afrikaner Weerstandsbeweging di Eug\u00e8ne Terre'Blanche. \nFu questo il motivo per il quale l'NP non ottenne la maggioranza assoluta ma quella relativa e per formare il governo fu costretto ad allearsi con il Partito Democratico. In seguito alle elezioni de Klerk assunse ufficialmente la carica di presidente dello stato il 20 settembre 1989, carica che mantenne fino al 10 maggio 1994: durante questi anni egli inizi\u00f2 e guid\u00f2 i negoziati che portarono in modo pacifico alla caduta del regime dell\"apartheid\" e all'adozione, nel dicembre 1993, della prima costituzione pienamente democratica della storia sudafricana.\nFine dell\"apartheid\".\nDe Klerk comprendeva benissimo che l\"apartheid\", legge di segregazione razziale, non poteva pi\u00f9 sopravvivere e che urgevano concessioni dirette, al massimo, alla divisione dei poteri con la maggioranza nera. Egli giunse a tali conclusioni per i seguenti motivi:\nIl 28 agosto 1989, quando era ancora presidente ad interim, si rec\u00f2 nello Zambia per discutere con il presidente Kenneth Kaunda poich\u00e9 il suo paese ospitava lo stato maggiore e molti campi di addestramento del Congresso Nazionale Africano (\"African National Congress\", ANC). In tale occasione incontr\u00f2 segretamente non solo i rappresentanti dell'ANC ma ebbe un incontro anche con dei diplomatici sovietici.\nDopo numerosi negoziati segreti e dopo l'intervento dei paesi confinanti il Sudafrica, detti della \"linea del fronte\", il 2 febbraio 1990, nel suo discorso di apertura del Parlamento, de Klerk annunci\u00f2 la legalizzazione dell'ANC, del Congresso Panafricano (\"PanAfrican Congress\", PAC) e del Partito Comunista Sudafricano (\"South African Communist Party\", SACP), ordin\u00f2 il rilascio di molti prigionieri politici, ridusse i termini del fermo di emergenza a sei mesi e annunci\u00f2 la sospensione delle sentenze di morte. Questo annuncio e le azioni che ne seguirono prepararono il terreno per i negoziati che condurranno alla fine dell\"apartheid\" e del governo del Partito Nazionale.\nIl 10 febbraio il presidente annunci\u00f2 la liberazione del leader storico dell'ANC, Nelson Mandela, dopo 26 anni di detenzione.\nNel maggio successivo iniziarono i colloqui fra il governo e l'ANC ai quali seguirono, nel mese di giugno, l'abolizione dello stato di emergenza e il cessate il fuoco da parte dell'ANC. Nel 1991 le leggi che relegavano la popolazione non bianca in determinate aree del paese fu abolita, come fu abolita la classificazione del popolo sudafricano in razze. Grazie a questi provvedimenti il Sudafrica muoveva i suoi primi passi verso una piena e compiuta societ\u00e0 multirazziale.\nNel marzo 1992 de Klerk tenne un referendum dove i sudafricani (naturalmente bianchi, gli unici aventi diritto di voto) erano chiamati a pronunciarsi sulle riforme del presidente, sia quelle gi\u00e0 passate sia le eventuali future: nonostante le pressioni dell'estrema destra, l'elettorato dette ragione al presidente con il 68% di s\u00ec.\nNel 1993 de Klerk fu insignito, insieme a Nelson Mandela, del Premio Nobel per la pace per gli sforzi compiuti nello smantellare pacificamente l\"apartheid\" e per aver gettato le fondamenta per un nuovo Sudafrica libero e democratico.\nMa tale scopo fu raggiunto non senza ostacoli: le riforme portarono molti nostalgici dell\"apartheid\" in seno al Partito Nazionale ad unirsi al Conservative Party che si opponeva a molte di tali riforme. Inoltre questa nuova situazione port\u00f2 da un lato alla ripresa dell'opposizione dell'estrema destra boera incarnata dall'organizzazione detta AWB (Afrikaner Weerstandsbeweging, \"Fronte di Resistenza Afrikaner\") diretta da Eug\u00e8ne Terre'Blanche, e dall'altro port\u00f2 ad un intensificarsi degli scontri fra il Congresso Nazionale Africano e il Partito della Libert\u00e0 Inkata di Gatsha Mangosothu Butelezi, alimentati da fonti che rivelavano che il governo forniva aiuti economici e militari a quest'ultimo partito.\nLe elezioni del '94 e la vicepresidenza.\nNonostante tutto i negoziati portarono, nel dicembre 1993, al varo di una costituzione provvisoria e, il 27 aprile 1994, alle prime elezioni multirazziali della storia del Sudafrica. De Klerk condusse una campagna elettorale formale e senza speranza contro Nelson Mandela: com'era prevedibile l'ANC usc\u00ec trionfante dalle urne e Mandela divenne il primo presidente non bianco del paese.\nIl Partito Nazionale riusc\u00ec a salvare il salvabile, ottenendo il secondo posto con il 20% dei suffragi a livello nazionale, corredati dalla maggioranza dei voti e la direzione della nuova provincia del Capo Occidentale. Alla luce dei risultati elettorali de Klerk occup\u00f2 uno dei due posti di vicepresidenza previsti dalla costituzione del 1993 (l'altro fu occupato da Thabo Mbeki), carica che mantenne fino al giugno del 1996 quando ritir\u00f2 il suo partito dal governo di unit\u00e0 nazionale con l'ANC. Da questa data fino al 9 settembre 1997, giorno in cui de Klerk annunci\u00f2 il suo ritiro dalla vita politica, egli guid\u00f2 l'opposizione al governo di Mandela.\nSebbene siano stati espressi dei dubbi sui motivi che guidarono il Presidente nella sua decisione di abbattere l\"apartheid\", cio\u00e8 se questi motivi erano la convinzione che questo regime fosse veramente sbagliato o se i motivi che portarono a questa svolta politica furono pi\u00f9 che altro le sempre pi\u00f9 incessanti pressioni internazionali e interne, de Klerk ha sempre risposto che lo hanno guidato le sue convinzioni personali: cio\u00e8 la convinzione che con la fine della segregazione razziale egli avrebbe portato giustizia a tutti, ovvero la convinzione che egli non avrebbe mai potuto fare l'interesse del suo popolo (i bianchi) se questo interesse si fosse basato sul commettere ingiustizia sull'altro e ben pi\u00f9 numeroso popolo (i non bianchi) che condivideva con lui lo stesso paese.\nUltimi anni.\nNel 1998 dest\u00f2 scalpore fra l'opinione pubblica pi\u00f9 conservatrice del paese l'annuncio dell'improvviso divorzio dell'ex Presidente con sua moglie Marika, dopo 38 anni di matrimonio, e del suo repentino matrimonio con Elita Georgiades.\nNel 1999 egli ha pubblicato una sua autobiografia intitolata \"The Last Trek - A New Beginning\" e l'anno seguente fonda la FW de Klerk Foundation.\nNel 2001 il paese fu scioccato dalla notizia della morte violenta della sua ex moglie uccisa probabilmente da una giovane guardia giurata nel corso di una rapina: quest'episodio \u00e8 divenuto un simbolo della crescita esponenziale della criminalit\u00e0 nel Sudafrica post-\"apartheid\". Nel marzo 2004 l'ex Presidente fonda la Global Leadership Foundation: essa vuole giocare in ruolo costruttivo nella promozione della pace, della democrazia e dello sviluppo. L'organizzazione, con sede a Londra, vuole aiutare i leader politici nazionali ad affrontare meglio le complesse sfide economiche e politiche del mondo contemporaneo fornendo consigli specialmente ma non esclusivamente ai paesi in via di sviluppo e ai mercati emergenti. Un numero sempre maggiore di ex leader e di esperti si \u00e8 unita a de Klerk per questa iniziativa.\nSempre nel 2004 egli ha annunciato l'abbandono del suo vecchio partito ribattezzato gi\u00e0 da qualche anno Nuovo Partito Nazionale (\"New National Party, NNP\") e che aveva subito una d\u00e9b\u00e2cle storica alle elezioni del 1999, dichiarando di voler cercare una nuova collocazione politica dopo l'annuncio che il NNP sarebbe stato assorbito dall'ANC.\nNel 2005 egli ha denunciato l'attivismo revisionista e il tradimento delle promesse dell'ANC riguardo al rispetto delle minoranze. Secondo lui la procedura mirante a ribattezzare la citt\u00e0 di Pretoria con il nome di Tshwane, senza consultarne in via preliminare i residenti, \u00e8 un abuso della maggioranza nera, tanto pi\u00f9 che gli abitanti di questa citt\u00e0 sono in maggioranza bianca.\nFino alla sua morte, de Klerk ha vissuto in una fattoria nelle campagne di Paarl, a circa 60\u00a0km da Citt\u00e0 del Capo dove lui e la seconda moglie Elita producono vino dai propri vigneti. L'ex Presidente trascorreva il suo tempo libero dedicandosi alla lettura, alla vita all'aperto e alle partite a golf.\nEra membro onorario del club di Roma e anche patrono onorario della University Philosophical Society con sede al Trinity College di Dublino.\nNel marzo 2006 in occasione dei suoi 70 anni, Nelson Mandela gli aveva reso omaggio per avere evitato un bagno di sangue in Sudafrica per aver accettato il negoziato con la maggioranza nera e il principio di un paese multirazziale.\nTre mesi dopo aveva subito un intervento chirurgico per un tumore maligno al colon scoperto dopo un esame il 3 giugno ma le sue condizioni sono bruscamente peggiorate e venne quindi stato sottoposto ad un secondo intervento a causa di problemi respiratori. Il 13 giugno fu annunciato che il Presidente era stato sottoposto a tracheotomia. Dopo essere stato ricoverato in condizioni mediche stabili nell'unit\u00e0 di cura intensiva del Panorama Medi-Clinic, un ospedale privato di Citt\u00e0 del Capo era stato dimesso dall'ospedale e l'11 settembre 2006 aveva tenuto un discorso alla Kent State University's Stark Campus a North Canton, nell'Ohio. Nel dicembre 2006 era tornato in ospedale per subire un intervento di triplo bypass all'arteria coronaria.\nNel gennaio 2007 de Klerk fu relatore al \u201cTowards a Global Forum on New Democracies\u201d, incontro avvenuto a Taipei per promuovere la pace e la democrazia nel mondo insieme ad altre personalit\u00e0 di spicco come Lech Wa\u0142\u0119sa e il presidente di Taiwan, Chen Shui-bian.\nEgli inoltre era presidente della Prague Society for International Cooperation e anche membro del Comitato Consultivo del Global Panel Foundation.\nIl cognome de Klerk.\nIl cognome de Klerk deriva da Le Clerc (o Le Clercq, o De Clercq) ed \u00e8 di chiara derivazione francese ugonotta, cos\u00ec come un gran numero di cognomi afrikaaner che riflettono un gran numero di ugonotti francesi che colonizzarono il Capo a partire dalla seconda met\u00e0 del XVII secolo e che fuggivano le persecuzioni religiose che subivano in patria.\nOnorificenze.\nPremio Nobel.\nNel 1993 Frederik de Klerk e Nelson Mandela furono insigliti dal Comitato di Oslo del Premio Nobel per la Pace \u201cper il loro lavoro per la risoluzione pacifica del regime di apartheid, e per aver gettato le basi per un nuovo Sudafrica democratico\u201d."}
{"id": "350828", "revid": "27723", "url": "https://it.wikipedia.org/wiki?curid=350828", "title": "Transito (astronomia)", "text": "In astronomia, il transito \u00e8 l'occultazione (parziale o totale) di un corpo celeste dovuto a un secondo corpo che si interpone tra il primo e l'osservatore.\nEsempi di transiti sono quelli dei pianeti davanti al Sole (per esempio, i transiti di Venere e di Mercurio) visti dalla Terra. Si definiscono transiti anche quelli di un satellite davanti al suo pianeta (per esempio, il transito dei satelliti di Giove); mentre i \"transiti\" della Luna di fronte al Sole, sono indicati pi\u00f9 propriamente come eclissi di Sole. Se a essere nascoste dai pianeti o dagli asteroidi sono le stelle si ha una occultazione.\nIl transito fornisce anche uno dei metodi per l'individuazione dei pianeti extrasolari.\nLa periodicit\u00e0 del transito di un corpo davanti a un secondo dipende dalle caratteristiche orbitali (inclinazione, eccentricit\u00e0 e periodo di rivoluzione) dei due corpi celesti e da quelle del corpo su cui si trova l'osservatore.\nA differenza delle eclissi, i transiti sono stati osservati solo in tempi storici relativamente recenti (in pratica a partire dall'invenzione del cannocchiale all'inizio del Seicento), rivelandosi estremamente utili per definire in modo accurato le parallassi, l'unit\u00e0 astronomica e le orbite dei vari corpi del Sistema solare.\nMetodi di osservazione.\nIl metodo pi\u00f9 sicuro per osservare un transito consiste nel proiettare l'immagine del sole attraverso un telescopio, un binocolo in uno schermo, ma l'evento pu\u00f2 anche essere visto a occhio nudo usando filtri specificatamente progettati per questo scopo, come un filtro astronomico con strato di cromo oppure occhiali per la visione di eclissi.\nPrecauzioni.\nPoich\u00e9 l'osservazione diretta del Sole senza l'uso di filtri pu\u00f2 causare una perdita temporanea o permanente della vista, si rendono necessarie particolari cautele e accorgimenti.\nL'antico metodo di utilizzare una pellicola in bianco e nero esposta come filtro non \u00e8 pi\u00f9 considerato sicuro, dal momento che piccole imperfezioni o buchi nella pellicola potrebbero permette il passaggio ai pericolosi raggi UV. Inoltre, una pellicola a colori non contiene argento, ed \u00e8 trasparente alle radiazioni infrarosse. Questo potrebbe causare danni alla retina.\nUna tecnica molto valida \u00e8 l'adozione di filtri in uso per la saldatura ad arco, ma questi devono essere necessariamente di vetro in quanto quelli di materiale plastico non filtrano adeguatamente IR ed UV.\nContatti.\nIl transito \u00e8 caratterizzato da particolari momenti detti \"contatti\", che si verificano quando il disco del pianeta tocca il disco solare:\nEsiste anche un quinto tipo di contatto, e si verifica quanto il disco del pianeta \u00e8 esattamente a met\u00e0 del transito all'interno del disco solare.\nTransiti nel sistema solare.\nNel nostro Sistema solare \u00e8 possibile osservare diversi tipi di transiti: planetari, lunari, asteroidali. Dalla Terra per esempio si possono osservare i transiti planetari di Mercurio e di Venere. Si potrebbe in un certo senso definire un transito anche quello della Luna, ma quest'ultimo \u00e8 noto come eclissi di Sole. Dai pianeti pi\u00f9 esterni (a partire da Marte) si possono osservare anche i transiti della Terra, ma a oggi nessun essere umano ha mai osservato direttamente tale fenomeno. "}
{"id": "350832", "revid": "124123", "url": "https://it.wikipedia.org/wiki?curid=350832", "title": "Jennifer Rowe", "text": "Scrive romanzi gialli firmandosi col proprio nome e libri diretti a un pubblico meno adulto, prevalentemente di genere fantasy, con lo pseudonimo. Alcuni suoi gialli hanno ispirato gli episodi della serie televisiva australiana \"Murder Call\".\nBiografia.\nLaureata in letteratura inglese all'Universit\u00e0 di Sydney nel 1973, ha cominciato scrivendo libri per bambini, ed \u00e8 la sola persona ad aver vinto per ben cinque volte il premio per il Libro dell'anno del Children's Book Council of Australia. Nel 1995 ha vinto la Dromkeen Medal."}
{"id": "350846", "revid": "63455267", "url": "https://it.wikipedia.org/wiki?curid=350846", "title": "Hellas Verona", "text": ""}
{"id": "350847", "revid": "124968798", "url": "https://it.wikipedia.org/wiki?curid=350847", "title": "Sindrome locked-in", "text": "La sindrome locked-in o sindrome del chiavistello \u00e8 una condizione nella quale il paziente \u00e8 cosciente e sveglio, ma non pu\u00f2 muoversi oppure comunicare a causa della completa paralisi di tutti i muscoli volontari del corpo. \u00c8 il risultato di un ictus al tronco-encefalo che vede danneggiata la parte ventrale troncoencefalica (corrispondente ai fasci piramidali). Esita come risultato in tetraplegia e inabilit\u00e0 a parlare in individui che per altri aspetti sono intatti dal punto di vista cognitivo. I pazienti con la sindrome \"locked-in\" possono comunicare con altre persone, codificando la chiusura delle palpebre oppure muovendo i loro occhi, dato che i loro centri nervosi e le loro vie afferenti ai nervi ottici e oculo-motori (nervi cranici II, III, IV) non sono danneggiati dal danno al fascio piramidale causa della paralisi al resto dei nervi cranici motori (nervi VI, VII, IX, XI, XII), nonch\u00e9 a tutti gli altri nervi che si originano da radici del midollo spinale.\nSinonimi: pseudocoma o sindrome ventrale pontina.\nLa sindrome locked-in \u00e8 anche nota come \"disconnessione cerebromedullospinale\", \"stato de-efferentato\", \"pseudocoma\", oppure \"sindrome ventrale pontina\". A differenza dello stato vegetativo persistente, nel quale le porzioni superiori del cervello sono danneggiate e le porzioni inferiori sono conservate, la sindrome locked-in \u00e8 causata da un danno a specifiche porzioni del cervello inferiore e del tronco encefalico senza danni al cervello superiore (diencefalo e telencefalo).\nI pazienti che hanno la sindrome locked-in sono pienamente coscienti. Sanno esattamente dove si trovano le loro braccia e gambe, e, a differenza dei pazienti paralizzati, possono ancora percepire sensazioni tattili e dolorifiche. Alcuni pazienti hanno la capacit\u00e0 di muovere alcuni muscoli facciali. La maggioranza dei pazienti con la sindrome locked-in non recupera il controllo motorio, ma diverse apparecchiature sono disponibili per aiutarli a comunicare.\nI pazienti con la sindrome locked-in riferiscono di sentirsi nella maggior parte piuttosto tranquilli, e alcuni riferiscono di essere un po' tristi. Questo \u00e8 il contrario del panico e del terrore che si potrebbe supporre pensando a persone coscienti che non possono muoversi, parlare e controllare l'ambiente che li circonda. Questi dati indicherebbero che le emozioni sono dovute a interpretazioni delle sensazioni corporee. Dal momento che le persone che si trovano nello stato locked-in non hanno un grande senso della corporeit\u00e0 (propriocezione), il cervello non riceve dei feedback indicanti il pericolo.\nIl giornalista parigino Jean-Dominique Bauby ebbe un ictus nel 1995, e quando si risvegli\u00f2 dopo 20 giorni, scopr\u00ec che il suo corpo aveva cessato di funzionare del tutto: poteva controllare soltanto la sua palpebra sinistra. Muovendo la palpebra riusc\u00ec a dettare un intero libro, una lettera per volta, e scrisse in questo modo \"Lo scafandro e la farfalla\".\nNel 2018, Daniela Gazzano, fondatrice della associazione no profit \"Gli amici di Daniela Onlus\" e Locked-In Syndrome dal 2005, scrive con 116.093 battiti di ciglia il libro con cinque fiabe \"La storia magica della radura incantata\", edito da Salani Editore. \nIn occasione delle elezioni europee 2009, una persona affetta da locked-in \u00e8 stata candidata per la prima volta a una carica istituzionale: la Lista Emma Bonino ha infatti presentato nelle proprie file Severino Mingroni, dirigente dell'Associazione Luca Coscioni, divenuto locked-in dopo una trombosi dell'arteria basilare.\nRecentemente sono stati individuati alcuni aspetti della sindrome locked-in che potrebbero essere considerati come vere e proprie \"sindromi nella sindrome\" dai ricercatori della U.N.A.I (Unit\u00e0 di Neuroriabilitazione ad Alta Specialit\u00e0) del San Raffaele di Cassino (Dr. Marco Sar\u00e0 e D.ssa Francesca Pistoia) in collaborazione con ricercatori della Facolt\u00e0 di Psicologia della Seconda Universit\u00e0 Di Napoli (Dr. Massimiliano Conson, Dr. Marta Ponari, Prof. Trojano e Grossi). In particolare i soggetti affetti da questa patologia presentano \"deficit a carico dell'immaginario motorio\", \"Riso e Pianto Patologico\" (PLC) e \"difficolt\u00e0 selettiva nel riconoscimento dell'espressione delle emozioni negative sul volto degli altri\".\nQueste evidenze suggeriscono una revisione della fisiopatologia della LIS e, di conseguenza, degli aspetti clinici, terapeutici e riabilitativi. Ad esempio la compromissione dell'immaginario motorio non pu\u00f2 essere trascurata nell'elaborazione delle strategie di trattamento in questi pazienti. In modo simile il riso e pianto patologico, dal momento che pu\u00f2 ingannare chi sta vicino al paziente circa il suo reale stato emotivo, deve essere tenuto in debito conto, in particolare nel rapportarsi con il paziente e con i suoi familiari).\nSempre lo stesso gruppo di ricerca ha proposto un approccio farmacologico ai disturbi dei movimenti oculari mediante la somministrazione di Gabapentin. Dal momento che molti dei presidi per facilitare la comunicazione prevedono un buon controllo dei movimenti oculari (che possono essere variabilmente compromessi in questa sindrome) \u00e8 evidente che la cura e training riabilitativo degli stessi \u00e8 cruciale.\nSindrome locked-in e stato vegetativo.\nDal momento che esistono alcune similitudini fra queste due gravi patologie \u00e8 indispensabile comprenderne a fondo le differenze. Sia il soggetto affetto da LIS sia quello affetto da SV sono per lo pi\u00f9 a occhi aperti (mentre nel coma questi sono chiusi) e con un repertorio di risposte agli stimoli estremamente ristretto, si pu\u00f2 affermare che i due tipi di pazienti \"si rassomigliano\". In effetti si tratta di due condizioni opposte: nello SV gli occhi sono aperti ma il paziente non \u00e8 cosciente mentre il LIS lo \u00e8. Il timore dei parenti che il loro congiunto sveglio ma \"non cosciente\" (\"Awake but not Aware\") sia, in realt\u00e0, cosciente e consapevole \u00e8 sempre molto forte. \u00c8 importante tenere ben presente il significato della parola sindrome per affrontare questo tema: un insieme di segni e sintomi. I sintomi sono ci\u00f2 che viene riferito dal paziente mentre i segni comprendono tutto ci\u00f2 che \u00e8 osservabile dal medico. Cos\u00ec la sindrome \u00e8 una descrizione cui corrisponde una patologia. Ma questa corrispondenza non \u00e8 sempre perfetta alla semplice osservazione. Per questa ragione ai segni rilevabili durante la visita medica si aggiungono dati forniti da strumenti di diverso tipo capaci di rilevare l'attivazione di specifiche aree cerebrali la cui funzione \u00e8 nota o ancora da scoprire. Il pi\u00f9 usato di questi metodi \u00e8 la risonanza magnetica funzionale cui si rimanda per approfondire.\nRecentemente sono stati rilevati segni di \"coscienza coperta\" (\"Covert Awareness\") in pazienti ritenuti in stato vegetativo. Ovviamente si \u00e8 prodotto molto clamore mediatico intorno a queste evidenze con possibili implicazioni a livello etico: se pazienti con la diagnosi di SV possono essere coscienti questo cosa implica? In letteratura scientifica sono evidenziabili posizioni molto diverse in merito a questo vero e proprio giallo scientifico con diverse ipotesi sul banco:\nCause.\nLa sindrome locked-in pu\u00f2 essere dovuta a un certo numero di patologie, tra cui:\nRecenti acquisizioni.\nCome gi\u00e0 descritto sopra la causa pi\u00f9 comune della LIS \u00e8 una lesione della porzione ventrale del ponte. A quel livello convergono sia le fibre piramidali provenienti dalla corteccia motoria e, con una proporzione venti volte maggiore a rispetto a queste ultime, il fascio di fibre che parte da tutta la corteccia cerebrale e raggiunge l'emisfero cerebellare del lato opposto. Da un punto di vista anatomopatologico l'interruzione delle fibre che da tutta la corteccia cerebrale raggiungono il cervelletto, sono distrutte causando una \"deafferentazione\" del cervelletto.\nMiglioramento a lungo termine.\nSfortunatamente, in molti casi non avviene un recupero - ed \u00e8 considerato estremamente raro il ritorno a condizioni di capacit\u00e0 motoria generanti una qualit\u00e0 di vita che sia poco pi\u00f9 che molto limitata.\nNonostante tutto queste persone possono manifestare la volont\u00e0 di intraprendere alcune iniziative, sia politiche sia religiose. Alcuni raggiungono un'et\u00e0 abbastanza avanzata: Giampiero Steccato, ex ferroviere piacentino, mor\u00ec a 62 anni dopo essere rimasto in questa condizione per 14 anni. Nonostante i forti limiti, scrisse libri e articoli di giornale e tenne incontri pubblici insieme all'attore Alessandro Bergonzoni.\nLa sindrome nei media.\nLa sindrome locked-in \u00e8 stata trattata nel diciannovesimo episodio della quinta stagione della Serie TV Dr. House - Medical Division e nel sedicesimo episodio della seconda stagione di Chicago Med. In ambito cinematografico, la sindrome locked-in viene ripetutamente citata nella pellicola inglese Ghost Stories.\nSulla sindrome locked-in \u00e8 incentrato un film francese del 2007, \"Lo scafandro e la farfalla\", tratto dall'omonimo romanzo di Jean-Dominique Bauby.\nQuesta sindrome \u00e8 presente anche nel dramma coreano Dr. John nell'episodio 24.\nLa sindrome del chiavistello compare anche nella puntata 22 della seconda stagione della serie tv \"Jane the virgin\".\nIn Death Stranding, videogioco ideato da Hideo Kojima, \u00e8 presente un'intervista intitolata \"Sindrome del chiavistello\" in cui viene descritta questa condizione in riferimento a un personaggio della storia "}
{"id": "350851", "revid": "1082210", "url": "https://it.wikipedia.org/wiki?curid=350851", "title": "Derealizzazione", "text": "La derealizzazione, che pu\u00f2 accompagnarsi o meno alla depersonalizzazione, \u00e8 un sintomo dissociativo consistente nella sensazione di percepire in maniera distorta il mondo esterno al soggetto e, a volte, di percepire gli individui conosciuti come estranei. Pu\u00f2 essere provocata da panico o da alcune sostanze psicoattive.\nChi soffre di questi disturbi non riesce a descrivere compiutamente il sentimento di derealizzazione, ed utilizza il \"come se\" per descrivere cosa gli stia accadendo. Il mondo appare al soggetto come privo di coloritura affettiva: anche gli ambienti familiari sono avvertiti come estranei, e spesso il soggetto riferisce disturbi visivi di appannamento e offuscamento della vista. Pu\u00f2 avere il senso di stare sognando o di guardare la vita come se stesse guardando un film (derealizzazione visiva): tale disturbo pu\u00f2 durare da pochi minuti a svariate ore.\nIl fenomeno risulta pi\u00f9 chiaro se si valuta che la percezione cognitiva del mondo \u00e8 accompagnata, nella normalit\u00e0 dei casi, da una interocezione emotiva. Bauer nel 1984, e successivamente Sierra e Berrios, hanno ipotizzato che la derealizzazione sia, come la correlata depersonalizzazione, un fenomeno determinato da uno scollegamento temporo-limbico.\nManifestazione.\nSecondo la teoria ericksoniana, la derealizzazione \u00e8 un processo dissociativo che presenta analogie con la trance ipnotica.\nSecondo questo modello, la crisi di panico in effetti ricalca proprio da vicino tutte le caratteristiche della \"trance\" ipnotica, solo che anzich\u00e9 essere positiva e salutare come sono le trance auto-indotte naturali o supervisionate dall'ipnoterapeuta, in questa pseudo-trance patologica i meccanismi di derealizzazione/depersonalizzazione e acriticit\u00e0 - per fare qualche esempio - si manifestano dando luogo a quel circolo vizioso che conosce bene chi soffre di questa sensazione e che per chi soffre di disturbo di panico, poi sfocia con la crisi di panico."}
{"id": "350855", "revid": "1494169", "url": "https://it.wikipedia.org/wiki?curid=350855", "title": "La leggenda del santo bevitore", "text": ""}
{"id": "350858", "revid": "406204", "url": "https://it.wikipedia.org/wiki?curid=350858", "title": "Latimeria", "text": "Latimeria \u00e8 l'unico genere esistente della famiglia dei Latimeriidae; a esso appartiene il celebre celacanto (dal greco \"koilos\" (), \"cavo\", e \"acanthos\" (), \"spina\"). Quest'ultimo si divide in due specie ancora esistenti, il celacanto delle comore e il celacanto indonesiano, ed \u00e8 il rappresentante della pi\u00f9 antica linea evolutiva di pesci che si conosca.\nSi pensava che i celacanti fossero estinti sin dal Cretaceo, fino a quando un esemplare venne pescato nel 1938 in Sudafrica, nell'oceano Indiano all'altezza della foce del fiume Chalumna. In seguito furono trovati altri esemplari nelle isole Comore, Sulawesi, in Indonesia, Kenya, Tanzania, Mozambico, Madagascar e in Sudafrica, nell'area protetta iSimangaliso Wetland.\nCaratteristiche.\nIl celacanto fa parte della classe dei Sarcopterigi; ha le pinne pettorali e anali su protuberanze carnose sostenute da ossa; la pinna caudale \u00e8 suddivisa in tre lobi, dei quali quello di centro include un prolungamento della notocorda.\nSecondo i fossili ritrovati, i celacanti apparvero per la prima volta nel Devoniano medio, circa 390 milioni di anni fa. In media un celacanto raggiunge gli 80\u00a0kg, una lunghezza di due metri e un'aspettativa di vita di 60 anni circa.\nIl celacanto \u00e8 l'unico essere vivente che possegga un giunto intercraniale che gli permetta di separare interamente la met\u00e0 superiore del cranio da quella inferiore.\nSi presume che l'abilit\u00e0 sia legata al consumo di prede di grandi dimensioni. Le sue scaglie secernono muco e il suo corpo trasuda un olio che, essendo lassativo, lo rende immangiabile a meno che non venga disseccato e salato. La durezza delle sue squame fa s\u00ec che esse siano usate dagli abitanti delle Comore come carta vetrata.\nGli occhi del celacanto sono estremamente sensibili alla luce, grazie alla presenza del \"tapetum lucidum\", una membrana riflettente posta dietro alla retina che riflette nuovamente la luce catturata alla retina; per questo motivo \u00e8 molto difficile catturare un celacanto di giorno o in una notte di luna piena.\nPossiede pinne pari su peduncoli muscolosi dette \"omobasiche\", ovvero sostenute da un solo asse osseo, anatomicamente omologo dell'omero e del femore dei tetrapodi. Queste pinne sono utilizzate esclusivamente per nuotare, peraltro in modo lentissimo, e non per camminare sul fondale come si credeva un tempo. I celacanti possono nuotare sia in avanti sia all'indietro, alternando il movimento delle pinne in modo simile a quello della sequenza con cui i tetrapodi muovono le zampe.\nConfronto con le forme fossili.\nSebbene oggi siano conosciute solo due specie di celacanti, nel Paleozoico e nel Mesozoico il gruppo dei celacantidi era molto numeroso e comprendeva diversi generi e specie; di questi esistono molti fossili databili dal Devoniano al Cretaceo, periodo dopo il quale i celacanti apparentemente si ritennero estinti, a seguito della estinzione di massa di fine cretacico dato che fino a oggi non sono stati ritrovati fossili risalenti a epoche successive.\nLa comparazione anatomica fra i resti fossili di pesci appartenenti ai Coelacanthiformes, lo stesso ordine del celacanto (soprattutto con i fossili del genere \"Macropoma\" del Cretaceo), e gli esemplari viventi attuali mostra chiaramente come questo ordine sia rimasto sostanzialmente invariato almeno negli ultimi 65 milioni di anni secondo una parte dei paleontologi o 300-400 milioni di anni secondo altri causando inizialmente un certo stupore fra gli studiosi, poich\u00e9 il celacanto era ritenuto un progenitore degli anfibi, associato ad ambienti di acque poco profonde e progressivamente evolutosi fino a diventare adatto alla vita sulla terra ferma. Al contrario i ritrovamenti di forme viventi nel corso del XX secolo indicano che il celacanto odierno vive prevalentemente in acque profonde, dove non giunge alcuna traccia di luminosit\u00e0. Questa apparente contraddizione \u00e8 tuttavia facilmente spiegabile con due osservazioni:\nLe scoperte.\nIl primo ritrovamento in Sudafrica.\nLa prima prova dell'esistenza di celacanti viventi si ebbe nel 1938 quando Marjorie Courtenay-Latimer, curatrice di un museo di East London, Sudafrica, nell'esaminare il bottino di pescatori locali alla ricerca di fauna marina insolita, si imbatt\u00e9 in uno strano pesce blu fra il pescato di una barca di pescatori andati a caccia di squali nell'oceano Indiano all'altezza della foce del fiume Chalumna. Dopo aver riportato il pesce al museo, si accorse che non era in grado di classificarlo e cos\u00ec decise di chiedere informazioni al collega professor James Leonard Brierley Smith; nel frattempo il pesce fu imbalsamato da un tassidermista e quando Smith ne vide le spoglie lo identific\u00f2 come un celacanto, un genere noto a quel tempo solo da esemplari fossili. La specie del pesce fu chiamata \"Latimeria chalumnae\", in onore della scopritrice e delle acque in cui fu pescato, e da allora il celacanto viene considerato un fossile vivente.\nLe Comore.\nA quel punto fu organizzata una ricerca mondiale per nuovi esemplari di celacanto, con un premio in denaro di 100 sterline, una somma decisamente ragguardevole per i pescatori africani dell'epoca. Quattordici anni dopo fu trovato un esemplare alle Comore: si pensava che fosse un altro ritrovamento unico, ma si scopr\u00ec che il pesce era noto agli abitanti delle Comore: i pescatori dell'isola di Anjouan non riuscivano infatti a capire perch\u00e9 fosse valutato tanto un pesce immangiabile come quello, da loro chiamato \"gombessa\" o \"mame\", che ogni tanto finiva nelle loro reti per sbaglio. Oggi tuttavia sono ben consci dell'importanza della scoperta e del fatto che si tratti di una specie in pericolo e, ogniqualvolta un celacanto viene pescato, subito viene ributtato in mare.\nIl secondo esemplare, pescato nel 1952 dal pescatore Ahmed Hussain, fu inizialmente catalogato come una specie del tutto diversa, \"Malania anjounae\" (nome derivato da Daniel Fran\u00e7ois Malan, primo ministro del Sudafrica ai tempi, e dall'isola di Anjouan), ma in seguito si scopr\u00ec che la mancanza della pinna dorsale era dovuta soltanto a un incidente avvenuto in giovane et\u00e0 all'esemplare. Ironicamente, Malan era un creazionista, e dopo aver scoperto che il supposto antenato di tutte le forme di vita terrestri era stato battezzato col suo nome, ebbe una reazione di insofferenza e disgusto.\nLa seconda specie.\nNel 1997, Arnaz e Mark Erdmann stavano godendosi la loro luna di miele in Indonesia quando, al mercato di Manado Tua sull'isola di Sulawesi, si accorsero della presenza sulle bancarelle di quello che sembrava un \"gombessa\", ma era marrone anzich\u00e9 blu. Dopo che un esperto ebbe notato la foto del pesce da loro pubblicata su internet, si procedette ai test del DNA, che dimostrarono che quella specie, chiamata dagli indonesiani \"Rajah laut\" (re del mare), non era la medesima del celacanto delle Comore; la nuova specie fu chiamata \"Latimeria menadoensis\".\nL'area marina protetta di St. Lucia in Sudafrica.\nIl 28 ottobre 2000, nelle acque protette dell'area di St. Lucia, al confine con il Mozambico, tre sommozzatori Pieter Venter, Peter Timm, ed Etienne le Roux, trovarono un celacanto alla profondit\u00e0 di 104 metri. Dopo essersi rinominati \"SA Coelacanth Expedition 2000\", i tre ritornatono alla carica, questa volta muniti di equipaggiamento fotografico e con un gruppo di altri sommozzatori pronti a seguirli. Il 27 novembre, quattro di essi (Pieter Venter, Gilbert Gunn, Christo Serfontein e Dennis Harding) trovarono tre celacanti, dei quali uno era lungo tra 1,5 e 1,8 metri, mentre gli altri misuravano circa 1/1,2 metri. I subacquei riuscirono a fotografare e filmare gli animali, ma, una volta riemersi, uno di loro (Dennis Harding) mor\u00ec a causa di un'embolia gassosa cerebrale a seguito nello sforzo sostenuto per aiutare un compagno, Christo Serfontein, che aveva momentaneamente perso conoscenza.\nFra il marzo e l'aprile del 2002, il sommergibile Jago e il gruppo di sommozzatori Fricke Dive Team riuscirono a trovare, nella stessa zona, un gruppo di quindici celacanti, di cui una femmina gravida, riuscendo anche a raccogliere campioni di tessuto degli animali.\nIl celacanto nella cultura di massa.\nLe caratteristiche del celacanto hanno spinto autori di videogiochi e fumetti a inserirlo all'interno delle loro opere. Esempi sono \"Martin Myst\u00e8re\", \"Endless Ocean\", \"\", \"Pet Society\" e i titoli della serie \"Animal Crossing\" e \"ARK Survival Evolved\". Anche nelle serie Pok\u00e9mon e Digimon sono presenti creature basate sul celacanto, rispettivamente Relicanth e Coelamon.\nIl film \"Ricerche diaboliche\" del 1958, diretto da Jack Arnold \u00e8 incentrato sul celacanto."}
{"id": "350859", "revid": "1705737", "url": "https://it.wikipedia.org/wiki?curid=350859", "title": "Bornholm", "text": "Bornholm (; dal norreno: \"Burgundaholmr\", \"l'isola dei Burgundi\") \u00e8 un'isola della Danimarca con abitanti (aprile 2021) situata nel mar Baltico a circa a est di Copenaghen e circa al largo della costa svedese.\nL'arcipelago di Christians\u00f8 (Ertholmene) \u00e8 pi\u00f9 orientale della Danimarca e non appartiene ad alcun comune ma \u00e8 amministrato direttamente dal ministero della difesa.\nI comuni di Aakirkeby, Allinge-Gudhjem, Christians\u00f8, Hasle, Nex\u00f8 e R\u00f8nne in seguito ad un referendum del 29 maggio 2001 divennero parte di un unico Comune regionale di Bornholm. Tale comune godeva di alcune facilitazioni e privilegi, ma dall'entrata in vigore della riforma amministrativa (1\u00ba gennaio 2007) il comune ha perso questi privilegi ed \u00e8 entrato a far parte della regione di Hovedstaden.\nVillaggi.\nAbitanti dei villaggi di Bornholm al 1\u00ba gennaio 2009:\nGeografia fisica.\nL'isola \u00e8 quadrangolare e le coste sono caratterizzate a nord da alte scogliere e a sud da spiagge e dune.\nL'isola si trova all'incrocio dei confini di Svezia a nord, Danimarca a ovest, Germania e Polonia a sud e a est.\nIl suo clima permette la crescita di essenze prettamente mediterranee come il fico, il gelso e la vite che crescono in compagnia della tipica flora nordica.\nStoria.\nDa questa regione agli inizi dell'era cristiana partirono le popolazioni di stirpe Burgunda, che attorno al VI secolo occuparono la regione a nord ovest dell'arco alpino.\nL'isola \u00e8 sempre stata molto contesa, ci\u00f2 per via della sua posizione strategica all'imbocco del mar Baltico. Svezia e Danimarca se la contesero per molti secoli, ma sub\u00ec anche l'occupazione tedesca durante la seconda guerra mondiale.\nCon il trattato di Roskilde del 1658 venne ceduta alla Svezia insieme ad altri territori danesi, ma si ribell\u00f2 alla Svezia e torn\u00f2 sotto il dominio danese col trattato di Copenhagen del 1660.\nDurante l'occupazione tedesca, i russi cercarono di liberare l'isola attraverso diversi attacchi aerei che danneggiarono gravemente le citt\u00e0, in particolare R\u00f8nne e Nex\u00f8. Al termine dell'occupazione, gli abitanti per riedificare le parti distrutte delle citt\u00e0 decisero di utilizzare il modello delle \"svensk huset\": case economiche e facili da costruire.\nEconomia.\nL'industria della pesca e della produzione di vasellame sono le principali attivit\u00e0 dell'isola a cui va aggiunto, per il suo clima molto mite rispetto alle regioni circostanti e per la bellezza dei suoi paesaggi, anche il turismo, in particolare nella bella stagione.\nBornholm \u00e8 conosciuta particolarmente per il pesce affumicato, un prodotto tipico dell'isola.\nDialetto.\nGli abitanti dell'isola parlano, oltre al danese ufficiale, una variante dialettale chiamata \"bornholmsk\", difficile da capire anche per alcuni danesi.\nArte.\nLa cosiddetta scuola di Bornholm fu fondata da un gruppo di pittori danesi attivi sull'isola di Christians\u00f8 sulla scia dello svedese Karl Isakson (1878-1922) e di Edvard Weie (1879-1943) che intorno al 1911 vi soggiornarono riscontrando condizioni ideali per il loro atto creativo.\nLa scuola di Bornholm \u00e8 stata spesso accostata alla corrente artistica dei \"Fauves\", da cui si distinse per il non completo distacco dalla realt\u00e0 e per la scelta del colore come strumento principe della espressivit\u00e0.\nL'artista pi\u00f9 brillante fu Weie, considerato uno dei pi\u00f9 importanti coloristi danesi, che negli anni venti assumer\u00e0 tendenze romantiche e narrative.\nOlaf Rude (1888-1957), si aggreg\u00f2 alla scuola di Bornholm pur avendo subito varie altre influenze, da quelle parigine al Cubismo, e si mise in luce per le sue costruzioni plastiche. Anche Kraesten Iversen (1886-?), dopo una fase decorativa barocca, e soprattutto Oluf H\u00f6st (1884-1966), con le sue visioni di spiagge, di pescatori e bagnanti e con la sua narrazione della natura sfiorante il misticismo, rappresentarono altri importanti esponenti della scuola che rest\u00f2 in auge per tutta la prima met\u00e0 del XX secolo.\nInfrastrutture e trasporti.\nLa citt\u00e0 \u00e8 servita dall'unico scalo aeroportuale, l'Aeroporto di Bornholm, situato a a sud-est di R\u00f8nne, il pi\u00f9 popoloso centro abitato dell'isola."}
{"id": "350865", "revid": "767487", "url": "https://it.wikipedia.org/wiki?curid=350865", "title": "Michael Bolton", "text": "\u00c8 interprete anche di brani scritti da altri autori.\nI suoi successi comprendono 7 album che hanno raggiunto la top ten statunitense e 2 singoli al numero uno delle classifiche, oltre ai premi American Music Awards e Grammy.\nBiografia.\nNato in una famiglia russo-ebraica di New Haven (Connecticut), ha raggiunto il successo tra i trentacinque e i quarant'anni come solista vocale nel genere \"easy listening\", caratterizzato dall'impiego di melodie e tematiche che attraggono il grande pubblico musicale.\nAveva avuto tuttavia il suo primo contratto con una casa discografica gi\u00e0 dall'et\u00e0 di 22 anni prima come solista con il suo vero nome e successivamente con un gruppo musicale hard rock chiamato Blackjack, del quale aveva anche fatto parte Bruce Kulick, chitarrista dei Kiss. Il complesso aveva realizzato un \"tour\" anche con il cantante heavy metal Ozzy Osbourne.\nTra i primi collaboratori di Bolton nella scrittura di testi e musiche figurano Doug James e Mark Mangold e man mano che la sua fama \u00e8 cresciuta, inizi\u00f2 a scrivere insieme ad autori noti, tra cui Babyface, Diane Warren e Bob Dylan. Come cantante, sono da ricordare le sue esecuzioni in stile operatic pop con Pl\u00e1cido Domingo, Luciano Pavarotti, Renee Fleming, Patti LaBelle, Ray Charles, Percy Sledge, Wynonna Judd e BB King.\nBolton inizi\u00f2 poi a registrare dischi con il nuovo nome d'arte nel 1983, dopo aver incontrato il successo come autore con la stesura del brano \"How Am I Supposed to Live Without You\", scritto per Laura Branigan, gi\u00e0 nota per aver cantato un classico della disco-pop: \"Gloria\".\nBolton ha tre figlie, nate a met\u00e0 degli anni settanta. I loro nomi sono Isa, Holly e Taryn.\nCarriera.\n1975 - 1980 : I primi anni da solista e i Blackjack.\nBolton comincia la sua carriera a 22 anni con il suo reale nome di Michael Bolton sotto contratto con la RCA. Tra il 1975 e il 1977 nascono l'album omonimo e \"Everyday of My Life\", in cui l'artista si propone al pubblico in veste di cantautore di brani in chiave Hard rock settantiano. Anche il timbro vocale in questi anni \u00e8 differente da quello classico che il pubblico conosce, esso infatti si presenta molto pi\u00f9 graffiato. In questi album il cantante propone anche alcune cover come la celebre ballata \"These Eyes\" dei The Guess Who, e Dancing in the Street di William Stevenson e Marvin Gaye originariamente interpretato dalle Vandellas. Nonostante l'ottima qualit\u00e0 dei primi due album n\u00e9 \"Your Love\", primo singolo tratto da Michael Bolotin, n\u00e9 \"If I Had Your Love\" da Everyday of My Life riescono a piazzarsi in classifica e i due album finiscono nel dimenticatoio. Nel tardo 1978 Bolton venne a contatto con i fratelli Bob e Bruce Kulick e li invit\u00f2 a formare una band insieme. Mentre Bob rifiut\u00f2 Bruce accett\u00f2 e la formazione fu completata dal batterista Sandy Gennaro e il bassista Jimmy Haslip, suggeriti da Steve Weiss che divenne loro manager e che li fece firmare un contratto con la Polydor. la band incise due album \"Blackjack\" nel 1979 e \"Worlds Apart\" nel 1980. Il primo album giunse solo centoventisettesimo in Billboard e il singolo trainante \"Love Me Tonight\", di cui fu girato anche un video promozionale insieme alla altra hit dell'album \"Without Your Love\", si piazz\u00f2 sessantaduesimo. Ancora peggio fece il secondo album \"Worlds Apart\" che praticamente pass\u00f2 in sordina. Il cambio gestionale della Polydor che li spodest\u00f2 del loro ruolo di band prioritaria di fatto pose fine alla vita del gruppo che nonostante tutto era riuscito l'anno prima ad aprire le date del tour di Ozzy Osbourne.\n1983 - 1986 : \"Michael Bolton\" e \"Everybody's Crazy\".\nNel 1982 il cantante prova un'audizione nei Black Sabbath, ma viene scartato. Nello stesso anno decide nel cambio di nome modificando il suo cognome da Bolotin a Bolton, e incide l\u2019omonimo \"Michael Bolton\" che esce nell'aprile 1983 per la Columbia Records. Lo stile musicale dell'album si orienta verso sonorit\u00e0 pi\u00f9 AOR, entrambi i fratelli Kulick collaborano al disco facendo le veci di chitarre. Il singolo trainante dell'album \u00e8 \"Fool's Game\", che trascina l'album fino all'ottantanovesima posizione in Billboard piazzandosi ottantaduesimo. Diventa disco d'oro nello stesso anno negli Stati Uniti, ma il tour promozionale per l'album viene annullato dopo soli quattro show. Bolton torna in studio nel 1984 per incidere \"Everybody's Crazy\" che esce nel marzo 1985. L'omonimo singolo viene scelto come colonna sonora del film \"A scuola con pap\u00e0\" del 1986, ma nonostante l'ottima rotazione del video musicale su MTV, l'album non riesce a piazzarsi in classifica in patria.\n1987 - 1990 : il successo con \"The Hunger\" e \"Soul Provider\".\nNel 1987 Bolton incide \"The Hunger\", che contiene la fortunata reinterpretazione del classico di Otis Redding \"(Sittin' On) The Dock Of The Bay\", la quale trascina l'album alla quarantaseiesima posizione e si piazza nella top ten della Hot 100. Da questo momento in poi l'artista nella sua carriera usufruir\u00e0 molto della formula album pi\u00f9 cover singolo. Dall'album vengono tratti anche i singoli \"That's What Love Is All About\" e \"Wait On Love\". L'album diventa disco di platino in Canada e per due volte multi platino in patria. A questo album collaborano Jim Valliance ed il tastierista e arrangiatore Mark Mangold. In questo periodo cominciano anche a girare voci secondo cui Bolton sarebbe diventato il sostituto dell'uscente Steve Perry nei Journey, ci\u00f2 perch\u00e9 con il tastierista Jonathan Cain e il chitarrista Neal Schon, Bolton aveva registrato alcune delle tracce di \"The Hunger\" pi\u00f9 altre tracce mai rese edite ad oggi trovabili in bootlegs che circolano nel web. Nel 1989 esce \"Soul Provider\" che contiene \"How Am I Supposed To Live Without You\", brano originariamente scritto da Bolton nel 1983 per Laura Branigan, che diviene la prima numero uno dell'artista in Billboard. La cover tratta dall'album stavolta \u00e8 quella del classico di Ray Charles Georgia on My Mind, \"How Can We Be Lovers\" diviene un'altra hit dell'album ancora oggi presente nella setlist dei tour dell'artista, insieme a \"When I'm Back On My Feet Again\". Anche quest'album vede la partecipazione di maestri dell'AOR come Michael Omartian, Robbie Buchanan, Richard Marx, Michael Landau e Steve Lukather. In questo periodo il cantante incide anche il brano \"One More Time\" per la colonna sonora del film Sing - Il sogno di Brooklyn. \"How Am I Supposed To Live Without You\", valse all'artista la vittoria di un Grammy Award nel 1990 nella categoria Miglior interpretazione vocale maschile, per l'occasione Bolton cant\u00f2 la canzone accompagnato dal sassofonista Kenny G. Nello stesso anno, co-scrive, con Paul Stanley, la famosa Forever dei Kiss.\n1991 - 1995 : la svolta con \"Time Love &amp; Tenderness\" e \"The One Thing\".\nIl 1991 \u00e8 un anno importante per la carriera dell'artista, che incide il suo settimo album in studio \"Time, Love &amp; Tenderness\", che contiene la sua seconda numero uno in Billboard, la cover del classico di Percy Sledge \"When a Man Loves a Woman\". Il singolo traina l'album fino alla prima posizione nella Billboard 200, che in breve tempo diventa il suo album pi\u00f9 venduto diventando per otto volte multi platino nei soli Stati Uniti. \"When a Man Loves a Woman\" vale a Bolton il secondo Grammy nel 1992 nella categoria Miglior interpretazione vocale maschile. All'album partecipano grandi nomi come Michael Thompson, Michael Landau, Kenny G e Jeff Porcaro in una delle sue ultime incisioni. Nonostante diversi brani AOR presenti nell'album, da ricordare specialmente \"Steel Bars\" scritta in collaborazione con Bob Dylan e diventata singolo di successo nel febbraio 1992, la title track e \"Forever Isn't Long Enough\", l'album segna un cambiamento direzionale sullo stile musicale che volge a favore del genere adult contemporary, con qualche accenno del primo New jack swing, genere portato al successo in quegli stessi anni da Michael Jackson, evidente nel brano di Bolton \"Save Me\". Tuttavia la critica si espresse in modo negativo sull'album additandolo come \"copia\" del precedente \"Soul Provider\", ed etichettando Bolton come grande cantante ma mediocre scrittore di testi. In pi\u00f9 nel 1992 gli Isley Brothers denunciarono Bolton per plagio in quanto uno dei singoli tratti dall'album \"Love Is A Wonderfull Thing\", rimarcava un omonimo brano scritto dalla band nel 1964. Il cantante si difese dicendo di non aver mai ascoltato la canzone, ma nel 1994 perse la causa e la corte di Los Angeles stabil\u00ec che c'erano cinque punti in cui il brano plagiava l'omonimo degli Isley Brothers. Bolton fu quindi costretto a versare pi\u00f9 di cinque milioni di dollari dalle vendite del singolo. Ci\u00f2 comunque non ferma il cantante che nel 1991 partecipa alla registrazione del brano benefico \"Voices That Care\" insieme a importanti artisti come Peter Cetera, C\u00e9line Dion, Luther Vandross e Little Richard. Nel 1992 inoltre al tour promozionale a \"Time, Love &amp; Tenderness\" fece seguito un VHS di un suo concerto che fu messo su mercato e intitolato \"This Is Michael Bolton\". Il 1992 \u00e8 anche l'anno in cui l'artista decide per la stesura di un album di sole cover, primo di una lunga serie e intitolato , da cui viene tratta un'ottima reinterpretazione del classico dei Bee Gees \"To Love Somebody\" che arriva in top ten. Nel 1993 incide l'album \"The One Thing\" che contiene la hit \"Said I Loved You...But I Lied\" che nel 1995 ottiene la nomina ai Grammi come Miglior interpretazione vocale maschile, ma la vittoria va a Elton John con la sua \"Can You Feel the Love Tonight\". \"Said I Loved You...But I Lied\" resta per\u00f2 venti settimane alla numero uno nella Hot Adult Contemporary Tracks. Altri successi tratti dall'album sono la ballata \"Completely\" e la reinterpretazione del classico di Bill Withers \"Lean On Me\". Nel 1994 incide anche il brano \"Once In A Lifetime\" per la colonna sonora del film \"Only You - Amore a prima vista\". Nel 1995 da anche alle stampe la sua prima raccolta intitolata \"Greatest Hits (1985-1995)\", che contiene cinque inediti, divenuti tutti singoli, tra cui la fortunata \"Can I Touch You...There?\" e \"I Found Someone\", brano che Bolton aveva scritto per Laura Branigan nel 1985, ma divenuto famoso due anni dopo grazie alla reinterpretazione di Cher.\n1996 - 2000 : Il declino, \"This is the Time\", \"All That Matters\" e \"The Arias\".\nNel 1996 il cantante torna in studio per registrare il suo primo album natalizio ', che vede la partecipazione di artisti come Pl\u00e1cido Domingo, con cui Bolton duetta sull'Ave Maria di Schubert. Tuttavia il singolo tratto dall'album \u00e8 un pezzo originale di Bolton intitolato \"Love Is The Power\" che raggiunge la top ten nella Hot Adult Contemporary Tracks. Nello stesso anno \u00e8 ospite internazionale al Festival di Sanremo, dove canta \u2018\u2019When a Man Loves a Woman\u2019\u2019, ottenendo a fine esibizione una standing ovation e una richiesta di bis, come successo nella storia del festival soltanto a Whitney Houston e Mireille Mathieu. Nel 1997 torna in studio con del materiale originale, il risultato \u00e8 l'album \"All That Matters\", in cui \u00e8 contenuta la canzone \"Go the Distance\" che fa da colonna sonora al film animato della Disney \"Hercules\". Il singolo regala un'altra numero uno all'artista, ma l'album si rivela un flop di vendite piazzandosi solo trentanovesimo nella Billboard 200 e sparendo dalle classifiche dopo poche settimane. Tuttavia diventa disco d'oro ma sar\u00e0 l'ultimo disco di Bolton ad ottenere risultato commerciale. Altra hit dell'album \u00e8 \"The Best of Love\" nel cui video, che ebbe una buona rotazione su MTV, Bolton sfoggia un look diverso, \u00e8 infatti il periodo in cui l'artista si taglia il Mullet che lo aveva reso celebre negli anni d'oro. Nel 1998 a sorpresa incide l'album ', un disco che comprende reinterpretazioni di celebri arie d'opera, tra cui \"Nessun dorma!\" (singolo estratto dell'album) e \"Vesti la giubba\" che il cantante aveva interpretato in duetto con Luciano Pavarotti al Pavarotti &amp; Friends del 1995. Nel 1999 Bolton incide \"\", nel quale \u00e8 contenuta la sua interpretazione di \"Sexual Healing\" di Marvin Gaye che nella Adult Contemporary chart arriva solo ventottesima.\n2001 - 2010 : \"Only A Woman Like You\" i tributi al Jazz e \"One World One Love\".\nNel 2001 Bolton abbandona la Columbia e firma un contratto con la Jive Records, con la quale nel 2002 d\u00e0 alle stampe \"Only a Woman Like You\" il suo primo album di inediti dall'ultimo All That Matters del 1997. L'album \u00e8 l'inizio di un nuovo cambio di stile musicale in cui l'adult contemporary novantiano cede il passo a un Pop pi\u00f9 moderno vicino alle sonorit\u00e0 di gruppi del tempo come gli 'N Sync. La title track tuttavia si posiziona quinta nella adult contemporary chart e l'album trentaseiesimo ma vende solo quattrocentomila copie nei soli Stati Uniti e meno di un milione di copie nel mondo. Nel 2003 firma per la Passion Group e incide \"Vintage\", un disco di tributo agli standard del Jazz, in cui veste i panni anche di produttore e arrangiatore. Dal disco viene tratto il classico \"When I Fall in Love\" che si posiziona diciassettesimo in classifica. Segue nel 2005 l'album \"'Til the End of Forever\", un album dal vivo del cantante registrato durante il suo tour nelle date del 24 e 25 agosto 2004 presso il Casino Rama a Toronto. Le prime sei tracce del disco sono invece nuovi brani mentre la settima \u00e8 una reinterpretazione in chiave Reggae del suo brano \"Said I Loved You...But I Lied\". La title track si posiziona trentaduesima nella adult contemporary chart. Nel 2006 firma con la Concord Records per la realizzazione di due album, il primo dedicato a Frank Sinatra in cui Bolton reinterpreta molti dei suoi successi intitolato \"Bolton Swings Sinatra\", il secondo \u00e8 il suo secondo album natalizio \"A Swingin' Christmas\" che esce nel 2007. Nel 2008 firma con la Universal Motown e realizza l'album \"One World One Love\" in cui collabora con Ne-Yo e Lady Gaga che veste il ruolo di seconda voce nel brano \"Murder My Heart\". Nel disco si sentono ancora pi\u00f9 marcate le contaminazioni del Pop moderno ed \u00e8 a oggi l'ultimo album dell'artista con materiale originale. Negli Stati Uniti il disco \u00e8 stato un flop arrivando solo alla centosessantaseiesima posizione. Nello stesso anno partecipa al Festival di Sanremo, duettando con Anna Tatangelo nel brano \"Il mio amico\". Nel 2010 Viene pubblicato un disco dal vivo registrato l'anno prima alla Royal Albert Hall di Londra intitolato appunto \"Live at the Royal Albert Hall\".\n2011 - oggi : La collaborazione con i Lonely Island e gli album di cover.\nNel 2011 collabora con il trio hip-hop demenziale dei Lonely Island, nel brano \"Jack Sparrow\", in cui il trio parla nelle strofe di una festa in un club, e Bolton canta un ritornello sconnesso con il tema della festa, che parla dell\u2019omonimo personaggio della saga \"Pirati dei Caraibi\", e successivamente anche di \"Forrest Gump\", di Erin Brockovich e di Tony Montana di \"Scarface\". Nel video del brano, Bolton appare anche travestito da questi personaggi. Il singolo ottiene ottimo successo, sessantanovesimo in Billboard, secondo in Norvegia e sesto in Svezia, e l\u2019album \"Turtleneck &amp; Chain\", da cui \u00e8 tratto, ottiene una nomination ai Grammy Awards 2012, nella categoria Best Comedy Album. Bolton prende parte alla cerimonia cantando con i Lonely Island vestito da Jack Sparrow. Sempre nel 2011 incide un disco intitolato ', un disco di brani originali e cover in cui duetta con molte star tra cui Lara Fabian, Orianthi, A.R. Rahman e Seal. Nel 2012 appare in una serie TV, nella prima puntata della decima stagione di \"Due uomini e mezzo\" interpretando se stesso, cosa che rif\u00e0 anche nel secondo episodio della dodicesima stagione. Nel 2013 incide ', un disco di tributo agli standard Motown, in cui duetta anche con Kelly Rowland, Melanie Fiona e Michael Lington. Nello stesso anno tiene il suo primo vero e proprio concerto in Italia, a Napoli il 29 luglio, e pochi giorni dopo a Ischia, per l\u2019\"Ischia Global Film Festival\", riceve un premio alla carriera, e duetta, durante la cerimonia, con Maria Nazionale nel brano \"The Prayer\". Sempre nel 2013 appare nel disco di Kid Cudi Indicud, con cui duetta nel brano \"Afterwords (Bring Yo Friends)\". Alla fine dell\u2019anno e nell\u2019inizio del 2014, appare in degli spot della Honda in cui canta. Dopo un anno di pausa, nel 2016 firma un contratto con la Frontiers Records per l\u2019uscita del suo ventunesimo disco in studio \"Songs of Cinema\", un altro disco di cover che esce il 10 febbraio 2017. Il disco passa abbastanza in sordina e delude i fan della Frontiers, abituati a produzioni stilisticamente pi\u00f9 vicine ai suoi \"Michael Bolton\", \"Everybody's Crazy\", \"The Hunger\" e \"Soul Provider\".\nAttivit\u00e0 filantropica.\nNel 1993 ha fondato la Michael Bolton Foundation (ora Michael Bolton Charities, Inc.) con lo scopo di assistere donne e bambini dai rischi della povert\u00e0 e degli abusi. La fondazione ha permesso di devolvere oltre 3,7 milioni di dollari ad associazioni di assistenza locali e nazionali.\nBolton \u00e8 anche presidente onorario di altre associazioni benefiche e di assistenza e nel marzo 2003 si \u00e8 fatto promotore insieme con Lifetime Television, Verizon Wireless e molti altri di una National Coalition Against Domestic Violence, chiedendo una legislazione per fornire maggiore assistenza alle vittime della violenza domestica, ad esempio con servizi di alloggio alternativo realmente alla portata delle vittime stesse.\nNumerose sono le onorificenze ricevute da Bolton per le sue attivit\u00e0 musicali e ancor di maggior rilievo lo sono quelle per le attivit\u00e0 filantropiche. La Hollywood Chamber of Commerce ha riconosciuto a Bolton una stella sulla celebre \"Walk of Fame\" per i suoi contributi musicali e assistenziali.\nDoppiatori italiani.\nNelle versioni in italiano dei suoi film, Michael Bolton \u00e8 stato doppiato da:"}
{"id": "350867", "revid": "1658", "url": "https://it.wikipedia.org/wiki?curid=350867", "title": "Michael Bolotin", "text": ""}
{"id": "350872", "revid": "37618", "url": "https://it.wikipedia.org/wiki?curid=350872", "title": "Ifigenia in Aulide (Scarlatti)", "text": ""}
{"id": "350879", "revid": "123523587", "url": "https://it.wikipedia.org/wiki?curid=350879", "title": "Fatema Mernissi", "text": "Biografia.\nNata a F\u00e8s da un'antica famiglia della citt\u00e0, la Mernissi fu docente di sociologia all'Universit\u00e0 Mohammed V di Rabat e studiosa del Corano.\nPer molti anni svolse attivit\u00e0 di ricerca e insegnamento in ambito internazionale. In Italia divenne nota soprattutto per il grande successo di \"La terrazza proibita\", 1996, seguito da \"L'Harem e l'Occidente\", 2000, \"Islam e democrazia\", 2002, e \"Karawan dal deserto al web\", 2004.\nDurante la sua vita, si \u00e8 anche impegnata come femminista, contribuendo al ruolo della donna nell'Islam, attraverso l'analisi dello sviluppo storico della filosofia islamica e la pubblicazione di riviste per il mensile Kalima, alla fine degli anni '80.\nInstancabile promotrice di relazioni culturali fra i paesi del bacino del Mediterraneo, Mernissi sottoline\u00f2 sempre con vigore la necessit\u00e0 di far conoscere all'opinione pubblica l'esistenza di movimenti per la pace e forme di opposizione alla guerra e al terrorismo nel mondo arabo-islamico.\nNel 2003 ricevette in Spagna il premio \"Principe delle Asturie\" e nel 2004 in Paesi Bassi il premio \"Erasmus-Principe Bernardo\".\nNel 2005 ottenne il premio Mediterraneo di cultura della \"Maison de la M\u00e9diterran\u00e9e\" - fondazione laboratorio Mediterraneo - per aver saputo cogliere gli elementi di trasformazione e cambiamento all'interno del mondo arabo che sembrano offrire nuovi strumenti di collaborazione fra societ\u00e0 tradizionali e universo globalizzato."}
{"id": "350880", "revid": "767487", "url": "https://it.wikipedia.org/wiki?curid=350880", "title": "Capsula di Bowman", "text": "La capsula di Bowman, o capsula glomerulare, \u00e8 una parte del rene che prende il nome dal suo scopritore, William Bowman.\nCorrisponde ad una porzione a fondo cieco del tubulo renale, invaginata a forma di calice per accogliere i capillari glomerulari del glomerulo renale. Le capsule di Bowman del rene si trovano nella sua zona corticale.\nI fluidi che scorrono all'interno dei capillari glomerulari sono raccolti nel lume della capsula di Bowman (definito spazio capsulare o spazio urinario).\nDa questa capsula si diparte il tubulo renale, diviso in tubulo prossimale, ansa di Henle e tubulo distale, che sbocca nel tubulo collettore. Quest'ultimo sfocia nel bacinetto renale situato nella parte concava del rene, dove rientra l'arteria renale ed esce la vena renale.\nMorfologia.\nLa capsula glomerulare, nel rapportarsi con il glomerulo renale, determina due formazioni caratteristiche del corpuscolo renale:\nStrato parietale o strato capsulare esterno.\nLo strato parietale della capsula glomerulare \u00e8 composto da un epitelio squamoso semplice, ed \u00e8 costituito dalle cellule PEC (cellule epiteliali parietali). Non partecipa ai processi di filtrazione del plasma.\nStrato viscerale.\nLo strato viscerale della capsula glomerulare \u00e8 irregolare ed \u00e8 composto dalle cellule viscerali epiteliali o podociti."}
{"id": "350886", "revid": "81148898", "url": "https://it.wikipedia.org/wiki?curid=350886", "title": "D'Annunzio", "text": ""}
{"id": "350890", "revid": "228587", "url": "https://it.wikipedia.org/wiki?curid=350890", "title": "Cream (disambigua)", "text": ""}
{"id": "350892", "revid": "1757065", "url": "https://it.wikipedia.org/wiki?curid=350892", "title": "Prima Categoria", "text": "La Prima Categoria \u00e8 il quarto livello dilettantistico e settimo complessivo del campionato italiano di calcio ed \u00e8 organizzato dalla Lega Nazionale Dilettanti tramite i Comitati Regionali, per i quali rappresenta il terzo torneo per importanza dopo l'Eccellenza e la Promozione. In Trentino-Alto Adige i gironi trentini e quelli altoatesini sono organizzati direttamente dai rispettivi Comitati Autonomi Provinciali; per le regioni Piemonte e Valle d'Aosta esiste un solo comitato regionale.\nRegolamento.\nElemento comune a tutti i 105 gironi \u00e8 la promozione dei rispettivi vincitori al campionato di Promozione e la retrocessione delle squadre ultime classificate in Seconda Categoria, mentre variano localmente le societ\u00e0 ammesse ai play-off e ai play-out, le ulteriori retrocessioni dirette e il numero complessivo dei club partecipanti.\nElenco dei gironi per regione.\nIl numero di partecipanti pu\u00f2 variare nel corso degli anni.\nVeneto.\nTotale: squadre.\nGli albori del calcio italiano.\nCol nome di \"Prima Categoria\" erano conosciute le prime edizioni del campionato italiano di calcio fino al primo dopoguerra. Quell'antico torneo, precursore dell'odierna Serie A, non ha ovviamente alcuna relazione con l'omonima manifestazione odierna."}
{"id": "350894", "revid": "2036644", "url": "https://it.wikipedia.org/wiki?curid=350894", "title": "Seconda Categoria", "text": "La Seconda Categoria \u00e8 il quinto livello dilettantistico del campionato italiano di calcio, e rappresenta complessivamente l'ottavo e penultimo livello dell'intera piramide calcistica nazionale. Il campionato \u00e8 organizzato dalle delegazioni provinciali della LND, sebbene in alcune regioni tale competizione venga organizzata dalle delegazioni regionali.\nStoria.\nLa manifestazione nacque con l'istituzione della Lega Nazionale Dilettanti nel 1959, allorquando la vecchia Prima Divisione fu fusa con la Seconda Divisione, creando un nuovo campionato di Seconda Categoria la cui organizzazione fu demandata ai Comitati Provinciali.\nNegli anni successivi la competizione pass\u00f2 gradualmente ad una gestione regionale. Dalla stagione 1998-99 il campionato di Seconda Categoria, in diverse realt\u00e0, non \u00e8 pi\u00f9 gestito dai Comitati Regionali che ne programmano soltanto la composizione dei gironi e la redazione dei calendari ufficiali, ma dalle Delegazioni Provinciali, che gestiscono i recuperi ed irrogano le sanzioni sportive trasmettendo ai Comitati Regionali l'elenco delle squadre promosse, retrocesse e le sanzioni residue da scontare la stagione successiva; pertanto, tale campionato non ha una struttura predefinita. In ogni caso per\u00f2, le squadre prime classificate sono promosse in Prima Categoria, e le ultime vengono retrocesse in Terza Categoria.\nIl primo Comitato Regionale a proporre il cambiamento \u00e8 stato quello della Calabria a causa di notevoli problemi strutturali. A seguirne l'esempio sono state altre 5 regioni: Piemonte, Lombardia, Liguria, Trentino-Alto Adige ed Emilia-Romagna. Tutte le altre hanno subito posto delle resistenze e avanzato eccezioni riuscendo, almeno fino al 2008, a lasciare la competenza della Seconda Categoria al Comitato Regionale.\nIn provincia di Bolzano il campionato assume anche il nome tedesco di \"Zweite (2.) Amateurliga\", ovvero \"seconda lega dilettantistica\".\nRegolamento.\nLe prime classificate di ogni girone passano in Prima Categoria, mentre l'ultima arrivata scende in Terza Categoria. \u00c8 previsto la disputa dei play-off e dei play-out, solitamente a condizione di non essere in presenza di distacchi non superiori ai 7 punti.\nIn tutte le partite della Seconda Categoria, tranne casi di assoluta necessit\u00e0, il competente organo tecnico dell'Associazione Italiana Arbitri, spesso l' OTS, designa solo l'arbitro. Il ruolo di assistente dell'arbitro viene ricoperto da un tesserato per ciascuna delle Societ\u00e0 partecipanti alla gara. Solo in alcune manifestazioni e in alcuni tornei, soprattutto le semifinali e finali, il competente organo tecnico designa anche gli assistenti federali e, talvolta, anche il quarto uomo."}
{"id": "350900", "revid": "767487", "url": "https://it.wikipedia.org/wiki?curid=350900", "title": "Anders als die Andern", "text": "Anders als die Andern (in italiano Diversi dagli altri) \u00e8 un film del 1919 diretto da Richard Oswald sui temi dell'omosessualit\u00e0, dell'omofobia e delle persecuzioni causate dal \"paragrafo 175\", un articolo del codice penale tedesco che puniva come crimine l'omosessualit\u00e0 maschile.\nTrama.\nIl film inizia con Paul K\u00f6rner (Conrad Veidt), impegnato a leggere la pagina dei necrologi su di un giornale, pieni di inesplicabili suicidi vagamente espressi. K\u00f6rner, tuttavia, sa che il paragrafo 175, che pende sul capo degli omosessuali tedeschi \u00ab\"come una spada di Damocle\"\u00bb, \u00e8 la causa principale dei suicidi.\nDopo questo preambolo, il film inizia. Kurt Sivers (Fritz Schulz) \u00e8 un ammiratore di K\u00f6rner, un virtuoso violinista, e lo avvicina sperando di poter diventare suo studente. K\u00f6rner accetta ed iniziano le lezioni insieme, durante le quali tra i due sboccia una passione non dichiarata.\nEntrambi subiscono la disapprovazione delle rispettive famiglie. Nessuno dei due dichiara apertamente a s\u00e9 stesso la natura omosessuale del rapporto che vivono: Sivers pone grande attenzione alle lezioni di violino ed \u00e8 insolitamente infatuato per il suo maestro; i genitori di K\u00f6rner si domandano perch\u00e9 il loro figlio sia cos\u00ec poco interessato alla prospettiva di sposarsi e farsi una famiglia. K\u00f6rner, per dare una risposta ai loro dubbi, li manda ad incontrare il proprio mentore, il Dottore (Magnus Hirschfeld).\nIl Dottore appare diverse volte nella pellicola, ogni volta per pronunciare discorsi intesi pi\u00f9 per gli spettatori che per l'avanzamento della trama. In questa prima apparizione egli dice ai genitori di K\u00f6rner:\nDopo che K\u00f6rner ha rivelato la propria omosessualit\u00e0, egli e Sivers cominciano a frequentarsi pi\u00f9 apertamente. Mentre passeggiano insieme mano nella mano nel parco, incrociano un uomo che riconosce K\u00f6rner. Pi\u00f9 tardi, quello stesso giorno, quando K\u00f6rner si trova da solo, quest'uomo, Franz Bollek (Reinhold Sch\u00fcnzel), lo affronta e gli chiede dei soldi, altrimenti riveler\u00e0 il segreto di Sivers.\nK\u00f6rner lo paga, ma non dice a Sivers di averlo fatto. Alla fine, per\u00f2, le richieste del ricattatore si fanno eccessive e K\u00f6rner si rifiuta di continuare a pagare (da segnalare che la scena in cui Bollek legge la lettera di risposta di K\u00f6rner alle sue richieste si svolge in un locale per gay: probabilmente si tratta della prima apparizione sullo schermo di un locale di questo tipo). Bollek decide di irrompere in casa di K\u00f6rner mentre lui e Sivers sono a letto insieme, ma viene invece scoperto dai due al loro ritorno. Scoppia una rissa, e Bollek rivela a Sivers di averlo ricattato.\nSivers fugge via e affronta varie difficolt\u00e0 nel cercare di andare avanti da solo. K\u00f6rner si ritrova allora a pensare al suo passato guardando una foto di Sivers.\nIl suo primo ricordo risale ai tempi del collegio, quando egli e il suo amico Max sono sorpresi dal loro professore mentre si baciano, e K\u00f6rner viene espulso. Quindi, K\u00f6rner ripensa all'universit\u00e0 e alla sua vita solitaria in quel periodo, unito alla crescente consapevolezza che fosse impossibile per lui avere una sessualit\u00e0 etero.\nRicorda inoltre di aver consultato un ipnotizzatore che un tempo era stato omosessuale perch\u00e9 lo \"guarisse\", ma si era subito reso conto che si trattava solo di un ciarlatano. Aveva poi incontrato per la prima volta il Dottore, la cui reazione al suo caso era stata molto diversa da quella degli altri specialisti da lui precedentemente consultati. Tra le altre cose, il Dottore gli aveva detto:\nContinuando a scavare nella memoria, K\u00f6rner ripensa al suo primo incontro con Bollek in un locale da ballo per gay, a come Bollek inizialmente lo avesse incoraggiato, per poi alla fine sfruttare il pretesto della sua omosessualit\u00e0 per ricattarlo.\nTornati di nuovo al presente, K\u00f6rner porta Else Sivers, la sorella di Kurt Sivers, alla lezione tenuta dal Dottore sulla sessualit\u00e0 alternativa. Questa parte del film \u00e8 totalmente slegata dal resto della trama, ma fornisce un quadro delle opinioni pi\u00f9 progressiste del tardo XIX secolo sul tema dei cosiddetti \"studi queer\", poich\u00e9 il Dottore tocca gli argomenti dell'omosessualit\u00e0, del lesbismo, del transgenderismo, della bisessualit\u00e0, dei pericoli degli stereotipi, e affronta l'idea che la sessualit\u00e0 sia fisicamente determinata, piuttosto che una condizione mentale.\nK\u00f6rner denuncia Bollek per averlo ricattato e lo fa arrestare. Per vendicarsi, Bollek rivela le tendenze di K\u00f6rner. Il Dottore testimonia in favore di K\u00f6rner, ma entrambi sono giudicati colpevoli delle rispettive accuse. Bollek viene condannato a tre anni per estorsione. Il giudice si mostra accondiscendente verso K\u00f6rner, e lo condanna al minimo della pena: una settimana.\nAvuto il permesso di tornare a casa prima di scontare la pena, K\u00f6rner si accorge che amici ed estranei lo evitano, e perde il lavoro. Persino la sua famiglia giunge a dirgli che egli ha una sola via d'uscita onorevole: K\u00f6rner inghiotte delle pillole e si suicida.\nInformato di ci\u00f2, Sivers si precipita al suo capezzale, ma gi\u00e0 K\u00f6rner giace morto. I genitori di questi incolpano Sivers di quanto \u00e8 accaduto, ma Else li rimprovera duramente. Nel frattempo, anche Sivers tenta il suicidio, ma il Dottore glielo impedisce e pronuncia il suo discorso finale:\nIl film si chiude con l'immagine di un testo legislativo tedesco, aperto alla pagina sul paragrafo 175, e un pennello tenuto da una mano vi appone sopra una grossa croce per cancellarla.\nProduzione.\nFu prodotto in Germania durante il periodo di apertura culturale che coincise col periodo della Repubblica di Weimar. Il film, del 1919, fu prodotto dopo l'abolizione della censura in Germania avvenuta il 12 novembre 1918. Lo scandalo destato dalle tematiche trattate fu una delle cause principali nella reintroduzione della censura nel maggio del 1920.\nFu edito nel 1919 ed ha per protagonisti Conrad Veidt e Reinhold Sch\u00fcnzel.\nLa sceneggiatura di \"Anders als die Andern\" venne scritta da Richard Oswald con la collaborazione del dottor Magnus Hirschfeld, uno dei pionieri del movimento di liberazione omosessuale, che ebbe anche una piccola parte nel film.\nHirschfeld aiut\u00f2 finanziariamente la produzione attraverso l\"'Institut f\u00fcr Sexualwissenschaft\" da lui diretto, con l'obiettivo di presentare un film polemico contro la legislazione tedesca dell'epoca che puniva, attraverso il paragrafo 175, l'omosessualit\u00e0 maschile come un crimine e metteva molti gay in una posizione simile al personaggio interpretato da Veidt.\nIl direttore della fotografia fu Max Fassbender, che due anni prima aveva lavorato a \"Das Bildnis des Dorian Gray\", una delle prime versioni cinematografiche del classico di Oscar Wilde, \"Il ritratto di Dorian Gray\". Il regista Richard Oswald divenne successivamente un regista abbastanza famoso, come il figlio Gert, che intraprese la carriera paterna. Veidt divenne una star cinematografica con il film \"Il gabinetto del dottor Caligari\".\n\"Anders als die Andern\" \u00e8 ricordato come uno dei primi esempi di film a tematica omosessuale. Il soggetto di base \u00e8 stato riutilizzato nel film inglese \"La vittima\" del 1961, interpretato da Dirk Bogarde. Le leggi di censura reintrodotte nel 1920 dalla Repubblica di Weimar per contrastare film come \"Anders als die Andern\", considerati \u00abimmorali\u00bb, ne limit\u00f2, all'epoca, la diffusione ai soli ambienti di ricerca medica.\nLe copie originali del film, insieme a molti altri lavori considerati \"decadenti\", vennero bruciate dai nazisti dopo l'ascesa al potere di Adolf Hitler nel gennaio del 1933. Alcune parti del film sopravvissero e, restaurate, possono oggi essere ammirate come importante esempio di storia del cinema e storia omosessuale.\nEdizioni Home Video.\nAttualmente in Italia \u00e8 disponibile in un dvd, prodotto da DNA Srl, (dal titolo \"Diversi Dagli Altri: Alle Origini Del Cinema Gay\"), che contiene anche altre tre pellicole sullo stesso tema (\u201cMIKAEL - DESIDERIO DEL CUORE\u201d, \u201cFIREWORKS - FUOCHI D\u2019ARTIFICIO\u201d e \u201cUN CHANT D\u2019AMOUR\u201d). Questa versione, editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme."}
{"id": "350903", "revid": "1318658", "url": "https://it.wikipedia.org/wiki?curid=350903", "title": "Citt\u00e0 dell'Alabama", "text": "Questa lista comprende i comuni (\"city\" e \"town\") dell'Alabama, Stati Uniti d'America, e i principali census-designated place in ordine alfabetico e di contea.\nI dati sono dell'USCB riferiti al 01-07-2006 (tranne i CDP riferiti al censimento del 2000).\nLa contea non \u00e8 indicata laddove la localit\u00e0 si divide tra due o pi\u00f9 contee."}
{"id": "350918", "revid": "28946", "url": "https://it.wikipedia.org/wiki?curid=350918", "title": "IMAM RO 37", "text": ""}
{"id": "350919", "revid": "23390", "url": "https://it.wikipedia.org/wiki?curid=350919", "title": "Anders als die andern", "text": ""}
{"id": "350920", "revid": "105394566", "url": "https://it.wikipedia.org/wiki?curid=350920", "title": "Zork", "text": "Zork \u00e8 una popolare serie di videogiochi di genere avventura testuale. Sviluppato inizialmente su mainframe alla fine degli anni '70 come un gioco unico, venne pubblicato commercialmente nei primi anni '80 come tre giochi separati: ', ' e \"\". Nel corso degli anni '80 e '90 la serie \u00e8 stata espansa con molti altri titoli.\n\"Zork\" \u00e8 ambientato in un esteso labirinto sotterraneo facente parte del \"Grande Impero Sotterraneo\". Il giocatore \u00e8 un avventuriero senza nome con l'obiettivo di trovare i tesori nascosti nel sottosuolo e ritornare vivo con essi, cercando allo stesso tempo di sfuggire dal pericoloso \"Grue \" (mostro che vive nell'oscurit\u00e0). L'universo e la cronologia di Zork \u00e8 stata estesa dalle successive opere di fiction interattiva di Infocom.\n\"Zork\" \u00e8 stato dichiarato uno dei dieci videogiochi pi\u00f9 importanti di tutti i tempi da Henry Lowood della Stanford University, nel marzo 2007.\nStoria.\nLa prima versione di \"Zork\" fu scritta tra il 1977 e il 1979 da Tim Anderson, Marc Blank, Bruce Daniels e Dave Lebling, tutti facenti parte del \"Dynamic Modelling Group\" del MIT. Blank e Lebling, insieme ad altri, fondarono nel 1979 la Infocom, software-house che raggiunse una notevole popolarit\u00e0 negli anni ottanta proprio grazie ai videogiochi pubblicati col marchio Zork.\n\"Zork\" era in origine una parola usata nel gergo degli hacker del MIT per indicare un programma non ancora terminato. Gli sviluppatori intendevano chiamare \"Dungeon\" la versione completa del gioco, ma ormai il nome \"Zork\" aveva fatto presa.\nLa versione originale del gioco fu sviluppata su un computer DEC PDP-10 nel linguaggio MDL. Tra il 1980 e il 1982 Zork fu pubblicato in tre parti separate per gli home computer pi\u00f9 popolari dell'epoca, come l'Apple II, il Commodore 64, i computer ad 8 bit dell'Atari, il TRS-80, i sistemi CP/M e l'IBM PC.\nI videogiochi della serie Zork erano scritti in uno speciale linguaggio di programmazione denominato ZIL (\"Zork Implementation Language\" o anche \"Zork Interactive Language\") che veniva eseguito dalla macchina virtuale Z-machine; in questo modo si semplificava enormemente il lavoro di porting, in quanto era sufficiente riscrivere nel linguaggio nativo della piattaforma di destinazione solo la macchina virtuale.\nIl primo episodio della trilogia, Zork I, fu originariamente pubblicato dalla Personal Software; in seguito Infocom cur\u00f2 direttamente la distribuzione dell'intera trilogia.\nUno dei motivi della pubblicazione di Zork sotto forma di trilogia era dovuto al fatto che, a differenza dei sistemi PDP per i quali venne inizialmente scritto, i microcomputer non avevano abbastanza memoria e spazio su disco per gestire il gioco originale nella sua interezza. Nel processo di suddivisione venne inoltre aggiunto nuovo materiale ai giochi per fare in modo che ogni parte potesse comunque reggersi da sola dal punto di vista narrativo.\nTra i punti di forza di Zork ci sono la qualit\u00e0 della trama e l'ottimo parser dei comandi dell'utente (in inglese); quest'ultimo, infatti, non si limitava ad accettare semplici comandi di tipo verbo-nome (\"hit grue\"), ma era in grado di comprendere frasi complete (\"Hit the grue with the Elvish sword\").\nLa serie di giochi di Zork.\nSeguiti ambientati nel mondo di Zork.\nDopo un'attesa di sei anni, vennero prodotti i seguenti giochi:\nLa trilogia di \"Enchanter\" e il gioco \"Wishbringer\" occupano una posizione piuttosto inusuale nell'universo di Zork. \"Enchanter\", infatti, venne sviluppato in origine come \"Zork IV\"; Infocom decise poi di farne un gioco indipendente, che divent\u00f2 la base di un'altra trilogia. Esiste continuit\u00e0 narrativa solo tra gli episodi della stessa trilogia, ma non tra quelli di trilogie diverse: il protagonista di \"Zork III\" conosce gli eventi di \"Zork I\" e \"Zork II\", come, allo stesso modo, gli eventi di \"Enchanter\" sono citati in \"Sorcerer\" e \"Spellbreaker\". Il personaggio di \"Enchanter\" per\u00f2 non \u00e8 lo stesso della trilogia di Zork; i due, tuttavia, si incontrano in \"Enchanter\", dove l'avventuriero di \"Zork\" aiuta il protagonista di \"Enchanter\" a risolvere uno dei rompicapi del gioco. Anche se \"Wishbringer\" non \u00e8 mai stato ufficialmente collegato alla serie di Zork, \u00e8 generalmente accettato che sia \"zorkiano\" a causa dell'uso della magia e di molti termini e nomi presi da giochi chiaramente collegati alla saga di Zork.\nRaccolte successive e disponibilit\u00e0 attuale.\nTra i giochi inclusi in \"The Lost Treasures of Infocom\", raccolta pubblicata nel 1991 da Activision con il marchio Infocom, c'erano la trilogia originale di \"Zork\", la trilogia di \"Enchanter\", \"Beyond Zork\" e \"Zork Zero\". Una seconda raccolta pubblicata nel 1992, \"The Lost Treasures of Infocom II\", conteneva \"Wishbringer\" ed altri dieci giochi non appartenenti alla saga di \"Zork\".\nLa raccolta del 1996 di Activision, \"Classic Text Adventure Masterpieces of Infocom\", include tutti i giochi testuali di \"Zork\": le trilogie di \"Zork\" ed \"Enchanter\", \"Wishbringer\", \"Beyond Zork\" e \"Zork Zero\".\nActivision ha offerto per un breve periodo la possibilit\u00e0 di scaricare gratuitamente \"Zork I\" durante il periodo di promozione di \"Zork: Nemesis\", e \"Zork II\" e \"Zork III\" durante la promozione di \"Zork Grand Inquisitor\", oltre ad una nuova avventura: \"Zork: The Undiscovered Underground\". Ci\u00f2 ha indotto molti a pensare che i giochi fossero stati pubblicati come freeware, sebbene includano una licenza che ne impedisce esplicitamente la ridistribuzione.\nIl dipartimento legale di Activision ha di recente fatto sapere che la promozione collegata ai vari giochi \u00e8 terminata, e non \u00e8 legale distribuire i giochi a terze parti.\nUna serie di romanzi originali basati sull'universo di \"Zork\" \u00e8 stata pubblicata a met\u00e0 degli anni 1980; il pi\u00f9 noto di essi \u00e8 \"Zork Chronicles\" di George Alec Effinger.\nUna parodia della serie, chiamata \"Pork\", \u00e8 stata prodotta nel 1988. \nI comandi.\nNei giochi della serie Zork, il giocatore non \u00e8 limitato all'uso di comandi di tipo \"verbo-nome\" come \"take lamp\", \"open mailbox\" e cos\u00ec via. Al contrario, il gioco \u00e8 in grado di interpretare frasi sofisticate come \"put the lamp and sword in the case\", \"look under the rug\", and \"drop all except the lantern\". Il gioco comprende parecchi verbi di uso comune, tra cui \"take\", \"drop\", \"examine\", \"attack\", \"climb\", \"open\", \"close\", \"count\", e molti altri. Inoltre sono gestiti alcuni verbi per il controllo del gioco, invece che per l'interazione nel gioco, come \"save\" e \"restore\", \"script\" ed \"unscript\" (che avvia o interrompe la trascrizione testuale della partita), \"restart\", e \"quit\".\nIn tutte le avventure di Zork sono disponibili i seguenti comandi:"}
{"id": "350921", "revid": "6923", "url": "https://it.wikipedia.org/wiki?curid=350921", "title": "SEFAC", "text": ""}
{"id": "350922", "revid": "1745361", "url": "https://it.wikipedia.org/wiki?curid=350922", "title": "Touro College", "text": "Il Touro College \u00e8 un istituto di formazione superiore privato finanziato prevalentemente dalla comunit\u00e0 ebraica con sede a New York, Stato di New York, Stati Uniti.\nFondato dal Dr. Bernard Lander, il College venne istituito con lo scopo di arricchire la cultura ebraica rivolgendosi a tutta i cittadini americani, anche a quelli non ebrei. L'istituto conta al momento pi\u00f9 di 21\u00a0000 studenti nelle varie facolt\u00e0 e scuole di specializzazione del college.\nLa storia.\nIl College venne riconosciuto dallo Stato di New York nel 1970. Nel 1971 il college venne inaugurato con una classe di 35 studenti di \"Liberal Arts and Sciences\". Sin dal suo inizio, il College ha vissuto una crescita costante.\nIl College ha istituito nel tempo anche le facolt\u00e0 di Giurisprudenza e Medicina. Sono stati inoltre aperti due istituti di Osteopatia negli stati del Nevada e della California.\nL'istituto ha recentemente creato delle filiali a Berlino, a Gerusalemme ed a Mosca, mentre \u00e8 in corso di istituzione una sede italiana in Provincia di Roma.\nUna \"scuola di formazione permanente\", che offre un programma di studi non tradizionali e basata su tutors, \u00e8 stata istituita nel 1989.\nIl College deve il suo nome a Judah Touro ed Isaac Touro, guide della comunit\u00e0 ebraica dell'america coloniale. Ispirandosi ai principi etici democratici espressi dal Presidente degli Stati Uniti George Washington a Newport durante la sua visita del 1790 alla Touro Synagogue, la famiglia Touro finanzi\u00f2 diversi istituti accademici tra cui prima biblioteca gratuita del continente Nord Americano, strutture sanitarie ed insediamenti in Israele."}
{"id": "350925", "revid": "2109362", "url": "https://it.wikipedia.org/wiki?curid=350925", "title": "Kim Jong-nam", "text": "\u00c8 stato assassinato nel 2017, forse a causa di suoi rapporti con la CIA.\nBiografia.\nKim Jong-nam era il figlio primogenito di Kim Jong-il, \"leader\" della Corea del Nord, avuto dalla sua seconda moglie Song Hye-rim; mettono tuttavia in dubbio il matrimonio fra il dittatore nordcoreano e la donna, sostenendo dunque che Kim Jong-nam sia stato un figlio illegittimo.\nAll'et\u00e0 di 10 anni Kim Jong-nam fu mandato dalla famiglia a Ginevra per studiare in Occidente. Frequent\u00f2 le Universit\u00e0 di Ginevra e di Mosca, ma non si conosce il suo campo di studi. Tornato in patria, fu subito posto dal padre ai vertici dei servizi segreti nordcoreani. Si distinse nel 1996 come il responsabile di una \"purga\", che coinvolse decine di oppositori politici. Da sempre appassionato di \"computer\", guid\u00f2 nel 2001 il Comitato Nordcoreano per l'Uso del Computer e, sebbene non ci siano conferme ufficiali al riguardo, rivest\u00ec il compito di Responsabile per la Linea di condotta sulla \"Information Technology\".\nNel gennaio del 2001 il suo lavoro produsse i primi frutti: il giornale nordcoreano \"Rodong Sinmun\" (\"Il Giornale dei Lavoratori\") annunci\u00f2 una linea di \"nuovo pensiero\" (in coreano, \"Saeroun kwanjom\"). Tutti gli sforzi sarebbero stati concentrati nell'estirpare la vecchia mentalit\u00e0 e ricostruire su basi tecnologiche l'intero Paese, con particolare interesse per la \"Information technology\". Fu proprio questa menzione, secondo alcuni analisti, a indicare l'alta probabilit\u00e0 di Kim Jong-nam di succedere al padre Kim Jong-il.\nIl \"piccolo generale\" (nomignolo attribuitogli) nutr\u00ec un certo interesse per il Giappone, anche al fine di migliorare la sua conoscenza della lingua giapponese e del \"computer\". La prima visita al vicino Paese risalirebbe al 1995, con un passaporto falso. Pare che non fosse stato riconosciuto dalle autorit\u00e0 giapponesi in quell'occasione a causa delle poche informazioni e delle ancora pi\u00f9 scarse foto disponibili. Infatti ufficialmente Kim Jong-Nam non sarebbe mai apparso in pubblico.\nIl 1\u00ba maggio del 2001 Kim Jong-nam fu arrestato all'aeroporto di Narita (vicino a Tokyo) mentre tentava di entrare illegalmente nel Paese. Assieme a lui furono fermate anche due donne (si ritenne che la pi\u00f9 giovane delle due fosse la sua segretaria e interprete) e un bambino di quattro anni, molto probabilmente suo figlio. Non si conosce l'identit\u00e0 esatta della seconda donna, che si suppose fosse sua moglie Shin Jong-Hi.\nKim fu trovato in possesso di un passaporto falso della Repubblica Dominicana, da cui si risal\u00ec ad altri tre ingressi dello stesso in Giappone, uno effettuato nell'ottobre del 2000, altri due nel dicembre dello stesso anno. Kim Jong-Nam afferm\u00f2 ripetutamente agli ufficiali di essere il figlio del dittatore nordcoreano Kim Jong-il e che era entrato nel Paese per \"andare a visitare Tokyo Disneyland\". Ulteriori controlli confermarono altre sue brevissime visite in Giappone, sotto falso nome. I quattro furono espulsi il 4 maggio 2001 e trasferiti a Pechino.\nDopo l'incidente di Narita Kim Jong-nam pass\u00f2 lunga parte del 2002 a Mosca, accudendo la madre Song Hye-rim. Hye-rim, famosa ex-attrice nordcoreana, che abbandon\u00f2 verso la fine degli anni settanta il \"Caro Leader\" Kim Jong-il per le troppe scappatelle. Da tempo malata di diabete e sofferente di problemi cardiaci e di depressione, Song Hye-Rim mor\u00ec nel maggio del 2002.\nQuesti due avvenimenti segnarono molto probabilmente il declino di Kim Jong-nam. Dagli inizi del 2003 visse in Cina, lontano dal padre. Il 25 settembre 2004 fu avvistato all'aeroporto di Pechino mentre scendeva da solo la scaletta dell'aereo che non proveniva dalla Corea del Nord, ma da qualche altro Stato ignoto. Nessun picchetto ad accoglierlo, nessuna guardia del corpo a proteggerlo: molti analisti lo ritennero un chiaro segno della perdita dello \"status\" di \"erede legittimo\".\n\u00c8 stato assassinato all'Aeroporto Internazionale di Kuala Lumpur il 13 febbraio 2017 da Doan Thi Huong e Siti Aishah, due donne, con il cosiddetto \"agente VX\".\nIl movente e i mandanti dell'omicidio restano poco chiari, ma il delitto e lo sviluppo delle indagini hanno aperto una crisi diplomatica tra la Malaysia e la Corea del Nord.\nIl delitto e le indagini.\nResponsabili materiali dell'omicidio, avvenuto per avvelenamento, sono due ragazze: Doan Thi Huong, di nazionalit\u00e0 vietnamita e Siti Aishah, indonesiana. Il 13 febbraio del 2017 le due assassine raggiunsero Kim all'aeroporto della capitale malese, gettandogli sul volto una sostanza: non \u00e8 chiaro se la sostanza fosse uno spray o un unguento.\nKim Jong-nam mor\u00ec tra i quindici e i venti minuti successivi all'azione delle due \"killer\". Il decesso avvenne in ambulanza mentre i soccorsi tentavano di trasportarlo in ospedale a causa del malore che la sostanza gli aveva provocato. Qualche giorno pi\u00f9 tardi il Ministro della Sanit\u00e0 malese dichiar\u00f2 sull'accaduto: \"La quantit\u00e0 di Vx (gas nervino) nel corpo di Kim Jong-nam era talmente elevata che ha colpito immediatamente cuore e polmoni, l'assorbimento del veleno \u00e8 stato molto rapido e gli ha provocato la morte nel giro di 15-20 minuti dopo il contatto\".\nInterrogate dagli investigatori, le donne arrestate dichiararono di essere ignare di che cosa ci fosse dentro lo spray/olio e che l'azione compiuta nei confronti di Kim doveva essere una \"candid camera\". Insieme alle due donne vennero arrestati dagli inquirenti malesi anche i loro presunti fidanzati, uno dei quali autoctono del paese e l'altro, il quarto arrestato legato al caso, venne fermato con addosso un passaporto nordcoreano.\nIl 19 febbraio Tan Sri Khaild Abu Bakar, il capo della polizia malese, in una conferenza stampa dichiar\u00f2 che ben quattro uomini nordcoreani erano finiti nella lista dei sospettati della polizia. Si trattava di Ri Ji-Hyon, O Jong-Gil, Ri Ji-U e Hong Song-Hac, che secondo gli inquirenti sarebbero entrati in Malesia ai primi di febbraio e avrebbero lasciato il paese proprio il 13 febbraio, giorno dell'omicidio di Kim Jong-nam. Con loro c'erano altri tre uomini, anch'essi inseriti tra i ricercati dalla polizia, pur non essendo tra i sospettati.\nIl 21 febbraio la polizia malese rese noti due nuovi ricercati nordcoreani: un dipendente della Air Koryo, la compagnia di bandiera nordcoreana, e un funzionario dell'ambasciata della Corea del Nord nel paese di nome Hyon Kwang-Song. Venne messa in dubbio anche la versione delle due esecutrici dell'omicidio: secondo l'ispettore della polizia malese Tan Sri Khalid Abu Bakar, Doan Thi Huong e Siti Aisyah erano a conoscenza che la sostanza che fecero entrare a contatto con il volto della vittima fosse tossica, visto che erano state istruite di non toccarsi il corpo con le mani e di andare immediatamente a lavarle dopo l'azione.\nIl 22 febbraio il capo della polizia malese, Tan Sri Khaild Abu Bakar, rese noto alla stampa che nei giorni precedenti c'erano degli estranei che avevano fatto irruzione nella camera mortuaria di Kim Jong-nam per trafugarne il corpo. L'identit\u00e0 di questi soggetti non venne per\u00f2 divulgata.\nIl 23 febbraio, in seguito all'autopsia sul volto e sugli occhi di Kim Jong-nam, vennero rilevate tracce di VX, una delle forme pi\u00f9 letali del gas nervino, probabile causa del decesso. L'autopsia venne condannata dalla Corea del Nord che la dichiar\u00f2 \"immorale e illegale\", richiedendo alla Malaysia il rientro del corpo di Kim a Pyongyang.\nIl 25 febbraio Siti Aishah dichiar\u00f2 alle autorit\u00e0 malesi di aver ricevuto 90 dollari per spargere un unguento sul volto di Kim Jong-nam per una trasmissione televisiva.\nIl 27 febbraio venne resa nota al pubblico l'intenzione della polizia malese di fare chiarezza su una terza donna: si trattava di So Yong-La, fidanzata di Kim Jong-nam e residente a Macao. Lo stesso giorno spunt\u00f2 un video dove Siti Aishah il giorno prima dell'omicidio confessava agli amici che stava per diventare una \"star\". A due settimane dal delitto nessun familiare di Kim richiese il corpo.\nIl 1\u00ba marzo le due donne vennero incriminate dal procuratore generale per omicidio e la prima udienza si svolse il 13 aprile.\nL'8 marzo la crisi diplomatica tra Corea del Nord e Malaysia port\u00f2 a dichiarare i reciproci ambasciatori nei rispettivi paesi \"persona non grata\", mentre Pyongyang viet\u00f2 ad alcuni cittadini malesi di lasciare la Corea. Lo stesso giorno il figlio di Kim Jong-nam, Kim Han-Sol rilasci\u00f2 alcune dichiarazioni nelle quali conferm\u00f2 la morte del padre e di vivere in un programma di protezione per dissidenti della Corea del Nord. Pi\u00f9 tardi si scopr\u00ec il coinvolgimento nell'operazione delle ambasciate di alcuni paesi, come Cina, Stati Uniti e Olanda. Intanto venne rilasciato l'unico arrestato di passaporto nordcoreano, Ri Yong-Chol, \"per mancanza di prove sufficienti\".\nL'11 marzo il corpo di Kim Jong-nam venne ufficialmente riconosciuto dal capo della polizia malese, Khalid Abu Bakar. Fino a questa data la Malesia si era riferita alla vittima con il nome di \"Kim Chon\".\nIl 13 aprile \u00e8 stata approvata la richiesta da parte della difesa delle due imputate di rinviare il processo a causa dell'impossibilit\u00e0 di accedere alle prove raccolte dalla polizia. La nuova udienza si \u00e8 svolta il 30 maggio 2017. Entrambe hanno sostenuto di essere state convinte di aver partecipato a una candid camera e vennero poi rilasciate.\nIn marzo 2019 le accuse per Siti Aisyah sono state ritirate e la donna \u00e8 stata liberata dalle autorit\u00e0 malesi.\nAd aprile 2019 \u00e8 stata resa nota dalle autorit\u00e0 malesi la notizia che anche la seconda donna, Doan Thi Huong, a breve, sarebbe stata rilasciata. Il 3 maggio 2019 \u00e8 arrivata la notizia ufficiale del rilascio."}
{"id": "350928", "revid": "1354421", "url": "https://it.wikipedia.org/wiki?curid=350928", "title": "Elio Donato", "text": "Biografia.\nFu senza dubbio il grammatico pi\u00f9 influente della sua epoca (come attesta anche il titolo di \"clarissimus\" che gli fu dato), ma della sua vita non si conosce molto. Probabilmente di origine africana, insegn\u00f2 anche retorica ed ebbe tra i suoi allievi anche San Girolamo e Rufino.\nOpere.\nSotto il nome di Donato sono giunte a noi opere grammaticali ed esegetiche.\n\"Ars Maior\" e \"Ars Minor\".\nRientra nel primo gruppo l\"Ars grammatica\", tanto rinomata nell'antichit\u00e0 da suscitare l'interesse di commentatori successivi quali Servio, Cledonio e Pompeo.\nLa prima parte, pi\u00f9 breve e semplice, era dedicata a coloro che iniziavano gli studi grammaticali; strutturata sul modello di domande e risposte, trattava delle otto parti del discorso. La seconda, in tre libri, trattava anche di fonetica, metrica e stilistica. Normalmente queste due sezioni sono identificate come \"Ars minor\" e \"Ars maior\" e spesso sono considerate due opere a s\u00e9 stanti: tale separazione \u00e8 conseguenza del progressivo abbandono della prima parte pi\u00f9 semplice a favore della seconda pi\u00f9 completa, iniziato gi\u00e0 in epoca antica e consacrato poi in epoca medievale. L\"Ars minor\" rimase comunque fino al Rinascimento come testo utile per iniziare lo studio del latino.\nCommentari.\nFra le opere esegetiche si ricorda il commentario sulle commedie di Terenzio, incompleto, dal momento che non ci \u00e8 giunta la parte relativa all\"Heautontimorumenos\". L'opera si apre con una biografia del poeta, tratta dal \"De viris illustribus\" di Gaio Svetonio Tranquillo, ma ampliata dallo stesso Elio Donato; segue un'introduzione al genere letterario della commedia; quindi un commento su ognuna delle commedie di Terenzio, ciascuno introdotto da osservazioni sulla struttura, la storia, i personaggi e l'intreccio. Sull'origine di tale commentario gli studiosi sono incerti. L'estremo disordine delle notizie in esso contenute, infatti, ha fatto pensare inizialmente a delle rilevanti interpolazioni del testo (Lessing). Successivamente, riconosciutevi due tendenze interpretative alquanto differenti fra loro, si \u00e8 ipotizzato che il testo a noi giunto fosse un'unione di due commenti distinti, quello di Donato e quello di Evanzio (Usener). Trova ora pi\u00f9 sostenitori la tesi per la quale circolassero due serie di commenti, di cui una in forma di glosse entrambi di Donato, solo successivamente riunite (Sabbadini, Wessner).\nIl commentario a Virgilio, composto sicuramente prima del 363, ci \u00e8 giunto mutilo: rimangono soltanto la lettera dedicatoria al suo patrono Lucio Munazio; la biografia del poeta; l'introduzione alle \"Bucoliche\" (\u00a7 47-69) e l'inizio della loro spiegazione (\u00a7 70-72). Nella \"Lettera\" Donato espone il metodo filologico da lui seguito i cui cardini sono costituiti dalla completezza e dalla \"brevitas\", con il continuo riferimento alle sue fonti, senza escludere alcuni interventi personali. La \"Vita\" \u00e8 invece tratta da Svetonio, da quella \"Vita Vergili\" parte del \"De poetis\", sezione per noi perduta del \"De viris illustribus\". L'introduzione (la \"Praefatio\") alle \"Bucoliche\" \u00e8 costituita da una prima parte sull'autore e il titolo dell'opera, il genere letterario, i motivi che hanno indotto Virgilio a scrivere l'opera e il suo significato. La seconda parte, invece, offre un commento specifico all'opera, concentrandosi sia su aspetti stilistici e metrici sia su una pi\u00f9 precisa esegesi testuale.\nNon ci \u00e8 giunto, invece, il breve trattato \"De structuris et pedibus oratoriis\" (o anche solo \"De structuris\"), nel quale Donato analizzava le clausole metriche."}
{"id": "350930", "revid": "2161050", "url": "https://it.wikipedia.org/wiki?curid=350930", "title": "Giovanni Poleni", "text": "Biografia.\nDestinato dal padre alla carriera giuridica, la abbandon\u00f2 presto per dedicarsi agli studi di architettura civile e militare, sotto la guida di Giuseppe Marcati, e a quelli di fisica, matematica ed astronomia. Pubblic\u00f2 i suoi primi studi in un volume, \"Miscellanea\" (1709), che gli valse, giovanissimo, la cattedra di \"Astronomia e Meteore\" all'Universit\u00e0 di Padova. Nel volume espone ricerche sul barometro, sul termometro, sulle macchine calcolatrici e sulla gnomonica.\nNel 1709 ottenne la cattedra di astronomia e meteore presso l'Universit\u00e0 di Padova. Nello stesso anno (il 30 novembre) venne eletto membro della Royal Society. Nel 1715 pass\u00f2 alla cattedra di fisica, dove aggiunse ai suoi interessi gli studi di idraulica. Nello stesso anno fu nominato membro dell'Accademia di Berlino per interessamento di Leibniz.\nNel 1719 pass\u00f2 alla cattedra di matematica, che era stata di Nicolaus Bernoulli. In questo periodo scrisse di calendaristica e di navigazione. Nel 1725 inizi\u00f2 una serie di sistematica di osservazioni e misurazioni meteorologiche, che saranno continuate con regolarit\u00e0 dal figlio Francesco, da Giovanni Battista Morgagni e dall'abate Giuseppe Toaldo.\nUmanista a tutto campo, oltre che di idraulica e architettura, studi\u00f2 a fondo l'opera di Vitruvio, pubblicando le \"Exercitaxiones Vitruviane\" (1739).\nNel 1739, ottenne della Serenissima Repubblica la fondazione a Padova di una delle prime cattedre europee di Fisica Sperimentale. Associato alla cattedra fu costituito il Teatro di Filosofia Sperimentale, una raccolta di strumenti scientifici utilizzati per la didattica e la ricerca e realizzati dai pi\u00f9 esperti costruttori dell'epoca. Poleni continu\u00f2 ad arricchire la raccolta fino alla sua morte, cos\u00ec che questa raggiunse la dimensione di quasi quattrocento diversi strumenti, diventando la pi\u00f9 importante d'Europa.\nNel 1740 fond\u00f2 il primo laboratorio di fisica in una universit\u00e0 italiana.\nNel 1743 prese parte agli studi per il restauro della cupola di San Pietro a Roma.\nL'ultima cattedra da lui ricoperta fu quella di scienze nautiche e costruzioni navali (1755). Appassionato di musica, fu protettore di Giuseppe Tartini.\nNel 1756, quando Giovanni Alberto Colombo stava lavorando al progetto di ristrutturazione della Torre del Bo, Poleni ne prosegu\u00ec i lavori."}
{"id": "350934", "revid": "965985", "url": "https://it.wikipedia.org/wiki?curid=350934", "title": "Qwerty", "text": ""}
{"id": "350936", "revid": "77358", "url": "https://it.wikipedia.org/wiki?curid=350936", "title": "QWERTZ", "text": ""}
{"id": "350937", "revid": "77358", "url": "https://it.wikipedia.org/wiki?curid=350937", "title": "Qwertz", "text": ""}
{"id": "350938", "revid": "869733", "url": "https://it.wikipedia.org/wiki?curid=350938", "title": "QZERTY", "text": ""}
{"id": "350939", "revid": "77358", "url": "https://it.wikipedia.org/wiki?curid=350939", "title": "Qzerty", "text": ""}
{"id": "350940", "revid": "834", "url": "https://it.wikipedia.org/wiki?curid=350940", "title": "Gabriele Ansaloni", "text": ""}
{"id": "350943", "revid": "834", "url": "https://it.wikipedia.org/wiki?curid=350943", "title": "Il Vignola", "text": ""}
{"id": "350952", "revid": "247222", "url": "https://it.wikipedia.org/wiki?curid=350952", "title": "Tecarterapia", "text": ""}
{"id": "350955", "revid": "287204", "url": "https://it.wikipedia.org/wiki?curid=350955", "title": "Lepidozamia", "text": "Lepidozamia \u00e8 un genere di cicadi della famiglia Zamiaceae, nativo dell'Australia, che comprende due sole specie.La descrizione della specie tipo \"L. peroffskyana\" fu fatta dal botanico tedesco Eduard August von Regel nel 1857, basandosi su un esemplare conservato presso l'orto botanico di San Pietroburgo.\nIl nome, derivante dal greco \u03bb\u03b5\u03c0\u03b9\u03b4\u03bf\u03c2 = scaglia, fa riferimento alla struttura del tronco e delle relative basi fogliari. \nDescrizione.\nHanno fusti arborescenti, eretti, generalmente non ramificati, con basi fogliari persistenti; alcuni esemplari di \"L. hopei\" arrivano a superare i 17 m di altezza, rappresentando le pi\u00f9 alte cicadi viventi.\nLe foglie sono pennate e sono formate da numerose foglioline, alterne, prive di venatura centrale, inserite lungo la linea mediana superiore del rachide.\nHanno un numero cromosomico di 2n = 18.\nDistribuzione e habitat.\nIl genere \"Lepidozamia\" \u00e8 endemico delle foreste pluviali del Queensland e del Nuovo Galles del Sud (Australia).\nTassonomia.\nComprende due sole specie:"}
{"id": "350959", "revid": "767487", "url": "https://it.wikipedia.org/wiki?curid=350959", "title": "Henri Pitot", "text": "Biografia.\nPitot cominci\u00f2 la sua carriera come astronomo e matematico. Fu eletto membro dell'Accademia francese delle scienze nel 1724. Cominci\u00f2 ad interessarsi al problema del flusso delle acque nei canali e nei fiumi e scopr\u00ec presto come molte concezioni dell'epoca fossero sbagliate. Svilupp\u00f2 un dispositivo, pi\u00f9 tardi noto con il nome di tubo di Pitot, per la misura della velocit\u00e0 dei fluidi che \u00e8 ragionevolmente accurato, e che \u00e8 in uso anche oggi, sia per la misura delle velocit\u00e0 dei liquidi che degli aereiformi.\nFu nominato ingegnere capo per la regione della Linguadoca, e costru\u00ec numerosi canali e ponti. Il suo maggior lavoro fu l'acquedotto di Montpellier (1753 - 1786), che comprende un ponte ad archi di stile romano lungo circa un chilometro."}
{"id": "350963", "revid": "585241", "url": "https://it.wikipedia.org/wiki?curid=350963", "title": "Teorema integrale di Cauchy", "text": "Il teorema integrale di Cauchy \u00e8 un teorema di analisi complessa.\nEnunciato.\nIl teorema integrale di Cauchy afferma che data una funzione olomorfa formula_1, definita su un dominio formula_2 semplicemente connesso, per ogni curva chiusa e regolare a tratti\nvale l'equazione\nDimostrazione.\nSappiamo dalla teoria dell'integrazione complessa che l'integrale di formula_5 \u00e8 dato da:\ne sfruttando la formula di Gauss - Green si ottiene:\ndove formula_8 \u00e8 la regione interna a formula_9. Infatti poich\u00e9 formula_10 \u00e8 olomorfa, valgono le equazioni di Cauchy-Riemann:\nche annullano gli integrandi, da cui la tesi.\nIn termini di forme differenziali si pu\u00f2 anche dire che la forma differenziale:\n\u00e8 una forma differenziale chiusa se valgono le condizioni di Cauchy-Riemann ed esatta se il dominio \u00e8 semplicemente connesso.\nIl teorema continua a valere per domini in cui la curva formula_9 sia il contorno del dominio semplicemente connesso. Inoltre se il dominio non \u00e8 semplicemente connesso (si veda generalizzazione sotto) ma \u00e8 costituito da curve regolari a tratti il teorema continua a valere ma bisogna dare un'orientazione al verso di percorrenza, per convenzione il dominio deve rimanere sempre a sinistra mentre si percorrono le curve.\nQuesta dimostrazione, che fa uso della formula di Gauss-Green, richiede la continuit\u00e0 delle derivate parziali prime. Di seguito vediamo la dimostrazione di Edouard Goursat, che non necessita l'ipotesi della continuit\u00e0 delle derivate prime. Per questo motivo il teorema di Cauchy viene detto anche teorema di Cauchy-Goursat.\nDimostrazione di Goursat.\nLa dimostrazione si divide in due parti: nella prima si dimostra il teorema nell'ipotesi che la curva formula_14 sia una poligonale, nella seconda si usa il risultato della prima per dimostrare il teorema per una generica curva regolare a tratti. \nParte 1: curva poligonale.\nDapprima notiamo che una poligonale si pu\u00f2 sempre decomporre in triangoli e dato che essendo i percorsi sempre in senso antiorario gli integrali sui lati in comune tra due triangoli (cio\u00e8 quelli interni alla poligonale) si elidono, allora la tesi della prima parte \u00e8 equivalente al fatto che per ogni triangolo formula_15 si ha \nConsideriamo allora un generico triangolo formula_17 e sia \nCostruiamo quattro sottotriangoli formula_19 unendo i punti medi di formula_20. Per costruzione le lunghezze dei perimetri valgono tutte formula_21 dove formula_22 \u00e8 la lunghezza del perimetro del triangolo iniziale. Inoltre dato che (come detto prima) gli integrali sui lati in comune si elidono:\nQuindi \ne poniamo allora formula_25. Procediamo analogamente su formula_26 costruendo un triangolo formula_27 tale che formula_28 e \nIterando costruiamo una successione di triangoli formula_30 tali che formula_31 e inoltre\nEssendo le chiusure dei triangoli insiemi compatti la loro intersezione non \u00e8 vuota. \nCio\u00e8 esiste un punto formula_33 . Ora la derivabilit\u00e0 in formula_34 implica che \ne cio\u00e8 \nOra \u00e8 chiaro che \u00e8 possibile scegliere formula_37 abbastanza grande cos\u00ec che formula_38. Infatti \u00e8 sufficiente scegliere formula_37 tale che formula_40. Allora dato che \u00e8 facile mostrare che l'integrale di ogni costante o di ogni funzione lineare su una linea chiusa \u00e8 zero vale\nDa cui segue che\nma allora formula_43 e dall'arbitrariet\u00e0 di formula_44 segue formula_45, cio\u00e8 formula_46 che \u00e8 la tesi della prima parte. \nParte 2: curva generica.\nOra si consideri una generica curva formula_47. Dato formula_48 si consideri l'insieme formula_49, che essendo compatto fornisce la possibilit\u00e0 di restringere formula_50 a formula_51 essendo su di esso uniformemente continua. Cio\u00e8 \nse formula_53. \nSiano allora \ndove formula_55 \u00e8 la lunghezza dell'arco congiungente formula_56 e formula_57, e sia formula_58 il segmento congiungente formula_56 e formula_57. \nAllora formula_61 \u00e8 una poligonale contenuta in formula_51. Infatti \nma allora se formula_64 vale formula_65 per l'uniforme continuit\u00e0 . \nDenotiamo ora con formula_66 l'arco di formula_47 sotteso da formula_58. Ora notando che essendo formula_69 una costante vale\ne dal fatto che l'integrale sulla poligonale \u00e8 nullo per il punto precedente vale la seguente catena di disuguaglianze:\nLa tesi segue dunque dall'arbitrariet\u00e0 di formula_72.\nCorollari.\nCurve con gli stessi estremi.\nSia formula_73 una funzione olomorfa definita su un dominio formula_2 semplicemente connesso. Se formula_75 sono due curve regolari a tratti in formula_76 che congiungono due punti formula_77 e formula_78, allora:\nIn altre parole, l'integrale su una curva dipende solo dagli estremi. \nDimostrazione.\nSia formula_80 la curva chiusa ottenuta concatenando formula_81 e formula_82, quest'ultima percorsa in senso inverso. Per il teorema di Cauchy:\novvero\nEsistenza di una primitiva.\nOgni funzione olomorfa\ndefinita su un aperto semplicemente connesso formula_76 ammette una primitiva formula_87. Esiste cio\u00e8 una funzione olomorfa\ntale che formula_89 per ogni formula_90 in formula_76.\nDimostrazione.\nLa funzione formula_87 \u00e8 definita nel modo seguente. Si fissa un punto formula_34 di formula_76 e si pone\nper una qualsiasi curva regolare formula_96 in formula_76 che collega formula_34 a formula_90. Per il risultato precedente formula_100 non dipende dall'arco formula_96 ed \u00e8 quindi ben definita.\nLa funzione formula_87 \u00e8 effettivamente olomorfa e la sua derivata \u00e8 proprio formula_103. Ci\u00f2 pu\u00f2 essere verificato nel modo seguente:\nPrendendo come formula_105 il concatenamento di una formula_96 qualsiasi e di una piccola curva formula_107 che congiunge formula_90 e formula_109, ci\u00f2 \u00e8 equivalente a\nGeneralizzazione del teorema di Cauchy.\nIl teorema integrale di Cauchy pu\u00f2 essere generalizzato anche a domini a connessione multipla: data formula_10 analitica in un dominio formula_76 (in azzurro) qualsiasi con all'interno (in rosso in figura) zone non appartenenti a tale dominio. Tracciamo una curva orientata formula_113 interna ad formula_76 ma che contiene tutte le zone disconnesse formula_115 (in viola) e intorno a queste tracciamo delle curve formula_116 unite alla curva formula_113 da formula_118. Tutte le curve sono percorse in modo da lasciare a sinistra il dominio (in viola). Allora:\nPoich\u00e9 le curve formula_120 vengono percorse nei due sensi si annullano, mentre le curve formula_121 vengono percorse in senso inverso a formula_113. Quindi:\ncio\u00e8:\nIn questo modo pu\u00f2 essere generalizzato il teorema integrale di Cauchy su domini a connessione multipla."}
{"id": "350964", "revid": "419471", "url": "https://it.wikipedia.org/wiki?curid=350964", "title": "Gregor Fu\u010dka", "text": "Alto per , giocava nel ruolo di ala grande/centro. \u00c8 dotato di una buona mobilit\u00e0 e reattivit\u00e0 per la sua altezza, qualit\u00e0 che lo rendono un lungo atipico ed un giocatore versatile. Inoltre \u00e8 perfettamente ambidestro: ci\u00f2 gli permette una grande imprevedibilit\u00e0 in fase offensiva.\nBiografia.\nGiocatore.\nFu\u010dka inizia la sua carriera professionistica a 18 anni nell' in Jugoslavia.\nGi\u00e0 nel 1990 si trasferisce in Italia indossando la maglia di di Bogdan Tanjevi\u0107 per quattro anni.\nQui matura come uomo e giocatore, conoscendo tra gli altri Dejan Bodiroga, anch'egli appena trasferitosi dal KK Zadar.\nNel 1994 entrambi i giocatori vengono ceduti alla Stefanel Milano, dove Fu\u010dka resta per tre anni, conquistando lo Scudetto e la Coppa Italia nella stagione 1995-96.\nNel 1997 lascia Milano per indossare la maglia della Fortitudo Bologna, dove giocher\u00e0 per ben 5 anni, conquistando una seconda Coppa Italia (1997-98) e un secondo Scudetto (1999-2000). Nel 2000 riceve l'Oscar del Basket Reverberi.\nNel campionato italiano ha avuto una media totale di 13,7 punti a partita, con punti totali, 6,7 rimbalzi, con 2749 totali e 28,8 minuti di media.\nLa stagione migliore in quanto a media di punti nel campionato italiano l'ha avuta nell'anno 2000-01 con 18,2 a partita, distinguendosi per aver combattuto fino alla fine la finale play-off, dall'esito ormai scontato, contro la Virtus Bologna, che avrebbe poi vinto il \"Grande Slam\".\nIl trasferimento in Spagna.\nNel 2002, dopo il fallimento della trattative con il team NBA degli Indiana Pacers, Fu\u010dka si trasferisce in Spagna al Barcelona, rinunciando nel contempo alla nazionale. Nella capitale catalana arriva la prima grande affermazione internazionale con la vittoria nell'Eurolega nel 2003, ai danni della Benetton Treviso; suo compagno di squadra e di successo \u00e8 ancora una volta Dejan Bodiroga. Con i blaugrana conquista anche due campionati (2002-03 e 2003-04), una Supercoppa (2005) ed una Coppa del Re (2002-03).\nDopo aver militato per quattro stagioni a Barcellona si trasferisce al CB Girona, dove milita per una stagione vincendo la FIBA EuroCup 2007.\nIl ritorno in Italia.\nNell'estate del 2007 Fu\u010dka torna in Italia: il 13 luglio firma un contratto di un anno (con opzione per il secondo) con la Virtus Roma, grazie al lavoro del general manager capitolino Dejan Bodiroga, amico ed ex-compagno di squadra.\nIl 23 novembre 2008 accorda ufficialmente il suo ritorno alla Fortitudo Bologna, che termina nell'estate 2009 in seguito alla doppia retrocessione della squadra in Serie A Dilettanti a causa di problemi economici. Il 18 novembre 2009 \u00e8 stato ingaggiato dalla Carmatic Pistoia dove chiude la carriera dopo due stagioni.\nAllenatore.\nNell'estate del 2017 diviene allenatore del settore giovanile della Pallacanestro Trapani e vice allenatore di Ugo Ducarello.\nNel luglio del 2021 assume la guida tecnica del Bologna Basket 2016, militante in Serie B, tuttavia a novembre la societ\u00e0 rossoblu affida la panchina a Giovanni Lunghini con Fu\u010dka spostato nel ruolo di scout e di allenatore della crescita individuale.\nNazionale.\nGiocatore.\nFu\u010dka ha fatto a lungo parte della nazionale italiana, con cui ha vinto la medaglia d'oro agli Europei Juniores del 1990, la medaglia d'argento ai Mondiali Juniores del 1991, la medaglia d'argento ai Goodwill Games del 1994, la medaglia d'argento agli Europei del 1997 e la medaglia d'oro agli Europei del 1999, venendo anche eletto MVP del torneo.\nHa partecipato anche ai Mondiali Under 22 nel 1993, agli Europei nel 1995 e 2001, ai Mondiali nel 1998 e alle Olimpiadi nel 2000.\nAllenatore.\nDal 2018 \u00e8 l'allenatore della Nazionale Under-16, che sotto la sua guida ha disputato il Campionato europeo 2019, vincendo la medaglia di bronzo e centrando la qualificazione al Mondiale Under-17 2020."}
{"id": "350978", "revid": "767487", "url": "https://it.wikipedia.org/wiki?curid=350978", "title": "I Melt", "text": "I Melt \u00e8 stato un gruppo punk italiano fondato nel 1992 a Vicenza.\nBiografia.\nNascono nel 1992 da un'idea di Teo (basso e voce) e Vince (chitarra e voce), si uniscono al progetto il batterista Gian Gianluca Dal Bianco e alla seconda chitarra Teno, quest'ultimo esce nel 1994. Grazie alla \"Derotten Records\" incidono nel 1995 il demo omonimo. Due anni dopo con l'aggiunta di Giulio alla chitarra, incidono il primo disco autoprodotto intitolato \"Bravi ragazzi\".\nL'attivit\u00e0 continua con la formazione che ritorna al power trio grazie all'uscita del chitarrista Giulio.\nNel Gennaio 1999 esce il secondo disco, \"Sempre pi\u00f9 distanti\", uscito sotto la \"Kob Records\". Nel 2000 subiscono un altro cambio di formazione, esce il fondatore del gruppo Vince e, dopo sei anni, rientra alla chitarra Teno. Nel 2001 affiancano i Derozer nel \"Mondo perfetto tour\", facendo date in tutta Italia. Nel 2003 il batterista Gian si trasferisce a Los Angeles e lascia il gruppo dopo aver registrato l'album \"Specchio\". Dopo 11 anni di militanza il suo posto \u00e8 preso da Diego. Nello stesso anno esce il terzo disco \"Specchio\", uscito sotto la \"Derotten Records\" e prodotto da Giorgio Canali. Questo disco, nonostante mostra ancora suoni grezzi, porta il gruppo a una grande maturazione artistica/strumentale.\nNel 2005 c'\u00e8 una svolta stilistica definitiva: dalla Derotten Records passano al La Tempesta Dischi dei Tre Allegri Ragazzi Morti. Nel 2006 pubblicano il disco \"L'intonarumori\", che vede l'allontanamento definitivo dal punk rock dei primi tempi e si avvicina a un rock alternativo.\nNel 2009 esce l'ultimo lavoro intitolato \"Il nostro cuore a pezzi\".\nIl 20 aprile 2014 suonano per l'ultima volta prima di sciogliersi.\nNel 2019 la band torna con due nuove canzoni pubblicate solo in digitale \"Cemento e dinamite\" e \"Ho aperto la finestra\".\nIn seguito a questa pubblicazione il trio torna per una reunion live nel maggio dello stesso anno.\nIl 7 dicembre 2019 il gruppo torna ad esibirsi nella formazione originale (Vince, Gian, Teo) mettendo in scena brani dai primi due dischi \"Bravi Ragazzi\" e \"Sempre pi\u00f9 distanti\".\nPyjamarama.\nTeo e Diego, dopo lo scioglimento dei Melt, decidono di dare vita ad una nuova band, i Pyjamarama, reclutando Pol (ex-Terminals, ex-Borhead) come chitarrista. Alla fine di agosto dello stesso anno Pol lascia il gruppo. In dicembre Andrea (ex-Justine and the Eggs, ex-Speedjackers) fa il suo ingresso nei Pyjamarama ed il gruppo riparte per una nuova serie di concerti.\nIn dicembre esce il primo ep del gruppo, \"Fuoco di sbarramento\", composto da cinque brani inediti e registrato all'Artmusic studio di Bassano del Grappa. Pochi mesi dopo, Andrea lascia il gruppo e Pol ritorna come chitarrista."}
{"id": "350980", "revid": "62748", "url": "https://it.wikipedia.org/wiki?curid=350980", "title": "Stato vegetativo", "text": "Lo stato vegetativo \u00e8 una condizione di incoscienza e inconsapevolezza di s\u00e9 e dell'ambiente circostante dovuto ad una grave menomazione degli emisferi cerebrali.\nIl degente che si trova in stato vegetativo pu\u00f2 avere riflessi complessi come movimenti oculari e sbadigli ma non ha alcuna consapevolezza di s\u00e9 e di quello che lo circonda.\nLo stato vegetativo viene definito persistente (stato vegetativo persistente, SVP) - in inglese Persistent Vegetative State (PVS) - se protratto nel tempo e permanente quando si presume che sia irreversibile.\nEsistono oggi tuttavia ancora molte controversie sia da un punto di vista medico che legale sul fatto che questa condizione sia irreversibile o meno. In casi molto rari il degente in stato vegetativo pu\u00f2 avere dei miglioramenti raggiungendo uno stato di minima coscienza o un livello superiore di coscienza.\nQuesta condizione viene anche definita con altri termini, che stanno cadendo in disuso, quali \"stato di non consapevolezza post-traumatica\", \"sindrome apallica\" oppure \"coma vigile\".\nDefinizione e terminologia medica.\nLa sindrome \u00e8 descritta, inizialmente, da Ernst Kretschmer, nel 1940, che la definisce sindrome apallica. Lo psichiatra austriaco descrive uno stato clinico caratterizzato dalla perdita della funzione del pallio, la parete dorsale del telencefalo, che ricopre a guisa di volta i ventricoli; in seguito si utilizza anche il termine di sindrome di Kretschmer.\nIl termine \"stato vegetativo persistente\" \u00e8 proposto, nel 1972, dal neurochirurgo scozzese Bryan Jennett e dal neurologo statunitense Fred Plum per descrivere una nuova sindrome che sembra comparire grazie alle possibilit\u00e0 della medicina moderna di mantenere in vita i corpi dei pazienti.\nLo stato vegetativo persistente consiste in pratica in una condizione continuativa (almeno alcune settimane) di veglia incosciente.\nLa terminologia in questa area \u00e8 piuttosto confusa. Mentre il termine \"stato vegetativo persistente\" \u00e8 il pi\u00f9 frequentemente utilizzato dai media e negli articoli di legge, il suo uso viene scoraggiato dai neurologi, che preferiscono la tipologia proposta dal Royal College of Physicians (RCP) del 1996 che distingue tra \"stato vegetativo\", lo \"stato vegetativo continuo\", e lo \"stato vegetativo permanente\". Questa tipologia distingue vari stadi della condizione piuttosto che utilizzare un termine generico per tutti. Nel suo libro pi\u00f9 recente \"The Vegetative State\" lo stesso Jennett adotta questa denominazione, sulle basi che la componente del termine \"persistente\" \u00abpossa sembrare di voler suggerire irreversibilit\u00e0\u00bb.\nIl comitato australiano \"National Health and Medical Research Council\" ha suggerito come alternativa il termine \"non responsitivit\u00e0 dopo il coma\" (\"post coma unresponsiveness\").\nDefinizione legale.\nLo stato vegetativo va distinto sia sul piano clinico che giuridico, dalle condizioni definite come morte cerebrale o coma irreversibile. In questi casi \u00e8 presente la completa e irreversibile perdita di attivit\u00e0 dell'encefalo, confermata dalle registrazioni elettrofisiologiche, e delle funzioni vitali correlate, fra cui l'attivit\u00e0 respiratoria. La morte cerebrale \u00e8, quindi, una condizione completamente diversa dallo stato vegetativo, che non viene riconosciuto come morte in nessun sistema legale.\nRimane tuttavia una \"area grigia\" legale intorno a questo stato. Tale fatto ha portato ad alcune polemiche mediatiche e legali riguardanti persone in stato di coma vigile, con accesi dibattiti bioetici.\nCasi noti includono Paul Brophy, Sunny von B\u00fclow e Tony Bland, che crearono un precedente nel Regno Unito. Il caso altamente pubblicizzato di Terri Schiavo negli Stati Uniti coinvolgeva dispute sulla diagnosi di SVP emanata da vari medici incaricati dalla corte. Gli appelli proposti alla corte furono respinti ed il sondino nasogastrico di alimentazione di Terry Schiavo venne rimosso, portando alla morte. Analogo il caso italiano di Eluana Englaro.\nCriteri diagnostici.\nSi considera un soggetto in stato vegetativo quando:\nI pazienti in uno stato vegetativo persistente possono seguire cicli sonno-veglia, oppure restare in uno stato di veglia cronico. Possono mostrare alcuni comportamenti che possono essere il prodotto di un parziale stato di coscienza, come il digrignamento dei denti, ingoiare, singhiozzare, sorridere, lacrimare e piangere, fare moine, farfugliare, sbuffare, oppure urlare senza alcuno stimolo esterno apparente.\nNel caso di malati terminali di alcune forme di Parkinson o di vari tipi di demenza e con gravi danni cerebrali, che mostrino sintomi apparentemente simili allo stato vegetativo, occorre fare diagnosi differenziale con condizioni neurologico-psichiatriche diverse come la catatonia, lo stupor, il sopore.\nPossibilit\u00e0 di risveglio.\nMolti pazienti emergono da uno stato vegetativo in poche settimane, ma per quelli che non si riprendono entro 30 giorni si parla di stato vegetativo persistente (SVP). Le possibilit\u00e0 di recupero dipendono dall'entit\u00e0 della lesione al cervello e dall'et\u00e0 del paziente, con le migliori possibilit\u00e0 di recupero per i giovani rispetto agli anziani. Generalmente gli adulti hanno il 50% ed i bambini il 60% di chance di recuperare la coscienza da uno stato SVP nei primi 6 mesi.\nDopo un anno, le possibilit\u00e0 che un paziente in stato vegetativo persistente riguadagni la coscienza sono molto basse e la maggior parte dei pazienti che recuperano la coscienza sperimentano disabilit\u00e0 significative. Quanto pi\u00f9 a lungo un paziente si trova nel SVP, tanto maggiori saranno le disabilit\u00e0 risultanti. La riabilitazione pu\u00f2 contribuire al recupero, ma molti pazienti non progrediscono mai al punto di essere capaci di prendersi cura di s\u00e9 stessi.\nAlcuni malati, dopo un periodo di coma e/o di stato vegetativo, recuperano una condizione di minima interazione con l'ambiente e vengono talvolta considerati nella categoria allargata dei soggetti vegetativi; si tratta invece di soggetti in stato minimamente cosciente (minimally responsive o minimally conscious patients). Si registrano pochissimi casi di persone che si sono riprese da un lungo stato di coma vigile.\nSe il coma apallico sia dunque effettivamente irreversibile \u00e8 oggetto di disputa dal momento che sembra vi siano stati rari casi come quello dell'australiano Terry Wallis, in coma e poi in stato vegetativo in seguito a un grave incidente del 1984, che venne seguito attentamente per anni prima del suo improvviso risveglio avvenuto 19 anni dopo, nel 2003. Sembra che, dopo una diagnosi iniziale di SVP, Terry Wallis sia passato a MCS, ovvero uno stato di responsivit\u00e0 minima o stato minimamente cosciente, differente dal SVP. Nel 2003 Wallis ha improvvisamente recuperato la parola, pur rimanendo tetraplegico e con grave disartria, riuscendo a comunicare con i famigliari. Una recente ricerca evidenzierebbe funzioni neurologiche cognitive anche negli stati vegetativi.\nIl punto principale delle dispute riguarda dunque non tanto il fatto che uno SVP possa essere reversibile (considerare normalmente possibile il passaggio da SVP a MCS come nel caso di Wallis \u00e8 una \"generalizzazione semplicistica\") ma piuttosto l'affidabilit\u00e0 della diagnosi di stato vegetativo persistente o permanente, in particolare quando questa diagnosi viene emessa da un numero limitato di neurologi. Uno studio del 1996 su 40 pazienti nel Regno Unito riteneva che il 43% di quelle diagnosi di stato di SVP fossero errate - che fossero in realt\u00e0 casi stati di minima coscienza oppure sindrome locked-in -, ed un altro 33% di questi pazienti riusc\u00ec a riprendersi mentre lo studio era in corso.\nA parte Terry Wallis, tuttora vivente, presunti casi di \"risveglio\" da conclamato stato vegetativo per stati di coscienza minima o parziale, sono quelli di Ariel Sharon, che per\u00f2 non recuper\u00f2 mai la coscienza ma solo la reazione ad alcuni stimoli, e Salvatore Crisafulli, entrambi deceduti in seguito. Nel 2017 un uomo francese di 35 anni, in stato vegetativo da 15 anni, ha dato segnali di coscienza dopo una terapia sperimentale di stimolazione elettrica continua del nervo vago, durata 1 mese. La terapia \u00e8 continuata per 9 mesi, senza miglioramenti ma nemmeno regressioni.\nNessuno di loro ha recuperato funzioni come la parola e movimenti minimi, come avvenuto nel caso unico di Wallis.\nNumeri.\nIn Italia si stima siano tra i 3.000 e i 3.500 i pazienti in Stato Vegetativo e in Stato di Minima Coscienza. Si tratta di un numero soltanto presunto, vista la mancanza di uno studio epidemiologico in grado di fornire un riferimento pi\u00f9 preciso. Inoltre, non va trascurata l'incidenza delle diagnosi errate, il cui margine si aggirerebbe tra il 60 ed il 70%.\nNegli Stati Uniti, si \u00e8 stimato che vi siano tra 15.000 e 40.000 pazienti in uno stato vegetativo persistente, ma dal momento che i registri di assistenza infermieristica domiciliare sono tenuti in modo impreciso, il numero esatto \u00e8 difficile da determinare."}
{"id": "350981", "revid": "124025715", "url": "https://it.wikipedia.org/wiki?curid=350981", "title": "Sant'Euplio", "text": "Agiografia.\nGli atti del martirio del diacono Euplio (o Euplo) narrano che il procuratore Calviniano (o Calvisiano) lo condann\u00f2 alla fustigazione e alla decapitazione dopo l'esplicita dichiarazione della sua fede cristiana e l'affronto di aver portato i libri dei Vangeli, banditi dall'impero, al suo cospetto. Secondo un'altra fonte, insieme a lui patirono il martirio le vergini Veneria e Nericia.\nLa passione, la condanna a morte per decapitazione del giovane catanese Euplio sono narrate in numerose agiografie. Trovandosi nel tribunale della citt\u00e0 di Catania grid\u00f2 ad alta voce: \u00abIo sono cristiano, desidero morire per il nome di Cristo\u00bb e mostr\u00f2 i libri cristiani che erano stati proibiti dall'imperatore Diocleziano. Convocato dal governatore della citt\u00e0, Calviniano, su suo invito lesse un brano del libro che aveva con s\u00e8: \u00abFelici quelli che soffrono persecuzione per la giustizia, poich\u00e9 di essi \u00e8 il regno dei cieli\u00bb. Torturato, Euplio si segn\u00f2 con il segno della Croce e conferm\u00f2 la sua fede: \u00abQuello che ho confessato, lo confesso ancora: sono cristiano e leggo le Divine Scritture\u00bb. Calviniano comp\u00ec ancora un tentativo per distoglierlo dalla fede cristiana e indurlo ad adorare gli dei. Ma Euplio conferm\u00f2: \u00abIo adoro il Padre, il Figlio e lo Spirito Santo, Io adoro la Santa Trinit\u00e0. Tranne questo non c'\u00e8 altro Dio. Offro me stesso in sacrificio a Cristo Dio, non ho niente di pi\u00f9 da sacrificare; i tuoi sforzi sono vani, io sono cristiano\u00bb. \nEuplio venne condannato alla decapitazione: era il 12 agosto 304. La comunit\u00e0 cristiana si prese cura del suo corpo e ne ha tramandato la memoria. \nLe spoglie del Santo riposano nella Cattedrale dell\u2019Assunta di Trevico; \u00e8 plausibile che siano state portate poco prima dell\u2019invasione araba della Sicilia, nel X secolo. Il 5 febbraio 1654, Donato Pascasio vescovo di Trevico autorizz\u00f2 la traslazione di un osso del Santo a favore della chiesa catanese.\nCulto.\nSant'Euplio \u00e8 ricordato nel Martirologio romano il 12 agosto: \n\u00c8 il santo compatrono di Catania (sant'Agata ne \u00e8 la patrona principale), patrono di Francavilla di Sicilia (ME) e Trevico (AV). A lui era dedicata un'antica chiesa, risalente al V secolo, presente nella citt\u00e0 etnea; stratificatisi vari edifici nei secoli, durante la Seconda Guerra Mondiale un bombardamento riduce la chiesa, risalente al XVIII secolo, in macerie. Ad oggi sussiste solo l\u2019antica cripta della chiesa primitiva.\nEuplio di Catania era inoltre oggetto di una forte devozione in Russia. Nel 1471 fu eretta una chiesa in legno in onore del santo per celebrare la pace tra il Gran Principe di Moscovia Ivan III e la Repubblica di Novgorod. Nel 1657, lo zar Alessio I Romanov fa ricostruire l\u2019edificio in pietra. Nel XVIII secolo in occasione di una ristrutturazione, viene eretta la maestosa facciata. La Chiesa di Sant\u2019Euplio l\u2019Arcidiacono, presso l\u2019attuale via \"Myasnitskaya\" in Mosca, venne demolita, dietro ordine di Stalin, nel 1926."}
{"id": "350985", "revid": "7082", "url": "https://it.wikipedia.org/wiki?curid=350985", "title": "Castel di sangro", "text": ""}
{"id": "350987", "revid": "339392", "url": "https://it.wikipedia.org/wiki?curid=350987", "title": "Camicie nere", "text": ""}
{"id": "350988", "revid": "838137", "url": "https://it.wikipedia.org/wiki?curid=350988", "title": "Insieme localmente chiuso", "text": "In matematica, un sottoinsieme formula_1 di uno spazio topologico formula_2 si dice localmente chiuso se soddisfa le seguenti condizioni equivalenti:\nOsservazioni.\nSe formula_1 \u00e8 un sottoinsieme localmente chiuso di formula_5, allora l'insieme formula_17 \u00e8 il pi\u00f9 grande aperto di formula_5 in cui formula_1 \u00e8 chiuso. Infatti, se formula_20 \u00e8 un altro aperto in cui formula_1 \u00e8 chiuso risulta formula_22 e quindi formula_23 per cui formula_24 \u00e8 aperto e formula_25."}
{"id": "350995", "revid": "124176162", "url": "https://it.wikipedia.org/wiki?curid=350995", "title": "Eugenio Cefis", "text": "Fu consigliere dell'AGIP, presidente dell'ENI dal 1967 al 1971, succeduto a Marcello Boldrini, e presidente della Montedison dal 1971 al 1977. Nel 1963 venne insignito dell'onorificenza di Cavaliere di Gran Croce, massimo riconoscimento della Repubblica Italiana. Il Governatore della Banca d'Italia Guido Carli lo defin\u00ec esponente della cosiddetta \"borghesia di Stato;\" per i giornalisti Eugenio Scalfari e Giuseppe Turani (che scrissero un libro su di lui) era una personalit\u00e0 della \"razza padrona\" dell'epoca.\nPer il suo ruolo nella P2 e i forti sospetti avanzati da Mauro de Mauro e Pier Paolo Pasolini su un suo coinvolgimento nell'attentato a Enrico Mattei, \u00e8 una delle figure pi\u00f9 controverse del mondo imprenditoriale italiano.\nCarriera.\nFiglio di un importante costruttore friulano, il quale possiede tra l'altro una tenuta in Africa. All'et\u00e0 di quindici anni si iscrisse all'Accademia Militare di Modena. Proveniente dalla carriera militare, ader\u00ec alla Resistenza nell'area cattolica e fu vice comandante della Divisione Valtoce con il soprannome \"Alberto\". che operava nell'Ossola (dove Cefis fu tra i fondatori della Repubblica dell'Ossola) e nel Mottarone. In quegli anni conobbe Enrico Mattei, che affianc\u00f2 nell'attivit\u00e0 di ristrutturazione dell'AGIP e, in seguito, nella fondazione dell'ENI. Negli anni successivi Cefis si allontana dall'azienda italiana (non si sa se volontariamente o meno) in contrasto con la linea aziendale seguita dal Presidente dell'ENI di forte scontro con i grandi conglomerati petroliferi dell'epoca e troppo filo-araba. Dopo l'oscura morte del Mattei, occorsa in un incidente aereo (poi rivelatosi un attentato), venne richiamato e dal 1963 al 1967 divenne vicepresidente esecutivo con pieni poteri, mentre presidente fu il professor Marcello Boldrini, persona che aveva contribuito alla nascita dell'ente e influenzato la formazione di Mattei, e direttore generale Raffaele Girotti. A partire dal 1967 fino alle sue dimissioni del 1971 sar\u00e0 invece Presidente dell'ENI. Per tutti gli anni sessanta in sostanza sar\u00e0 Cefis a guidare l'ente: la sua presenza e quella di Boldrini servirono a evitare la colonizzazione e il declino dell'ente. La linea di Cefis fu per\u00f2 di discontinuit\u00e0 rispetto alla politica aggressiva del suo predecessore, un cambio d'azione dettato dalla situazione interna al gruppo e anche dalle forze politiche ed economiche all'esterno logorate dal \"matteismo\".\nCefis per\u00f2 avrebbe avuto un ruolo nella morte di Enrico Mattei: Italo Mattei, fratello di Enrico, interrogato dal giudice Mario Fratantonio durante l'inchiesta sul caso De Mauro, nel novembre 1971, riport\u00f2 ai giudici l'opinione dell'allora Ministro di grazia e giustizia, il repubblicano Oronzo Reale, a Rosangela Mattei, nipote dell'ex Presidente dell'ENI, secondo cui Mattei fu ucciso su mandato di Fanfani, Cefis e Raffaele Girotti perch\u00e9 stava per siglare un importante contratto riguardante lo sfruttamento del petrolio argentino a favore dell'Italia. Cefis non fu mai incriminato ufficialmente.\nNel libro di un certo Giorgio Steimetz (alias Corrado Ragozzino) viene descritto come un nemico che tramava nell'ombra per ottenere la presidenza dell'ENI e neutralizzare la politica fortemente indipendente di Mattei. Il libro di Steimetz fu subito ritirato dal mercato e da tutte le biblioteche italiane, sparendo per decenni dalla circolazione. In questo senso, Cefis avrebbe agito come rappresentante di poteri che volevano ricondurre la politica energetica italiana in orbita atlantica, con un comportamento coerente con i dettami del principale vincitore della guerra.\n In campo finanziario, seppe come ottenere la fiducia di Enrico Cuccia, il banchiere al vertice di Mediobanca. L'istituto di via Filodrammatici vantava dei crediti di difficile riscossione nei confronti della Montedison, il colosso chimico nato nel 1966 dalla fusione della Montecatini con l'ex azienda elettrica Edison.\nCefis, grazie anche alla complicit\u00e0 di potenti fazioni politiche, inizi\u00f2 la scalata al colosso della chimica italiana impiegando risorse fuori bilancio dell'ENI. Poi nel 1971, a operazione compiuta, Cefis abbandon\u00f2 l'ENI e divenne presidente della stessa Montedison. Questa mossa sollev\u00f2 molte polemiche: egli infatti aveva utilizzato il denaro dell'ENI (cio\u00e8 denaro pubblico) per diventare presidente di una societ\u00e0 privata, con il progetto di diventare l'esclusivo padrone della chimica italiana.\nCefis progett\u00f2 di fare della chimica un settore competitivo a livello internazionale sulla base di due considerazioni: a) le enormi potenzialit\u00e0 legate alla petrolchimica; b) la precisa convinzione dell'esistenza in Italia dello spazio per un solo grande operatore. Ma si rese ben presto conto che il governo, tramite le Partecipazioni statali, voleva entrare anche nella chimica e non gli avrebbe lasciato le mani libere. \nDopo aver respinto una scalata alla Montedison condotta dalla \"sua\" ENI e da Nino Rovelli, appoggiati da Giulio Andreotti, decise che era il momento di attuare quella strategia che egli riveler\u00e0 alcuni anni pi\u00f9 tardi in una delle sue rare interviste: \"Non si pu\u00f2 fare industria senza l'aiuto della politica e un giornale pu\u00f2 servire da moneta di scambio\".\n A met\u00e0 degli anni settanta il suo potere era molto forte.\nNel 1977 Cefis si rec\u00f2 dal suo mentore, il banchiere Enrico Cuccia, per richiedere un aumento di capitale per Montedison in difficolt\u00e0 economica; Cuccia, convinto che la partita della chimica fosse ormai persa e che Cefis fosse un perdente, rifiut\u00f2, di conseguenza Cefis abbandon\u00f2 la scena pubblica per ritirarsi a vita privata in Svizzera.\nLe indagini di Pasolini e il romanzo \"Petrolio\".\nPier Paolo Pasolini si interess\u00f2 al ruolo di Cefis dopo aver letto il discorso che tenne all'Accademia Militare di Modena il 23 febbraio 1972 sulla rivista di psicoanalitica \"L'erba voglio\" di Elvio Fachinelli intitolato \"La mia patria si chiama multinazionale\": Cefis descriveva l'imminente nascita della finanza multinazionale e il tramonto delle economie nazionali (questo sar\u00e0 il contesto del romanzo \"Petrolio\"); in pi\u00f9 chiedeva una riforma costituzionale verso un presidenzialismo autoritario, cosa che avrebbe escluso per sempre il PCI dalla partecipazione al governo del Paese. Quel discorso lasciava intravedere la possibilit\u00e0 di colpo di Stato, un \u00abtintinnio di sciabole\u00bb. Fu lo stesso Fachinelli a donare a Pasolini nel settembre del 1974 la copia della rivista con il discorso di Cefis, insieme a un'altra fonte: il libro \"Questo \u00e8 Cefis, l'altra faccia dell'onorato presidente\" pubblicato nel 1972 dall'AMI (Agenzia Milano Informazioni) scritto da Giorgio Steimetz (pseudonimo dello stesso proprietario dell'AMI Corrado Ragozzino). Pasolini aveva intenzione di inserire integralmente il discorso tenuto da Cefis tra le due parti del romanzo \"Petrolio\".\nProprio in \"Petrolio\" Pasolini descrive in modo estremamente dettagliato il passaggio dell'ENI-Montedison da impresa nazionale a multinazionale; esplicitamente nel romanzo richiama l'attenzione del lettore su questo processo di trasformazione all'interno della struttura di potere dell'ENI e sul ruolo chiave giocato dal protagonista Aldo Troya-Eugenio Cefis:\n\"Petrolio \u00e8\" il romanzo-inchiesta (uscito postumo nel 1992) al quale stava lavorando poco prima della morte.\nPasolini ipotizz\u00f2, basandosi su varie fonti, che Cefis \"alias\" Troya (l'alias romanzesco di \"Petrolio\") avesse avuto un qualche ruolo nello stragismo italiano legato al petrolio e alle trame internazionali.\nSecondo alcuni scrittori, tra cui Gianni D'Elia (che riprende gli argomenti del magistrato Vincenzo Calia), Pasolini fu ucciso dalla stessa persona che fece uccidere Enrico Mattei, Cefis stesso, proprio per le parole contenute nel romanzo Petrolio:\nPresunto fondatore della loggia massonica P2.\nIn base a due appunti del Sismi e del Sisde scoperti dal pm Vincenzo Calia nella sua inchiesta sulla morte di Mattei, la Loggia P2 sarebbe stata fondata da Cefis, che l'avrebbe diretta sino a quando fu presidente della Montedison; solo dopo lo scandalo dei petroli (1974) sarebbe subentrato il duo Umberto Ortolani-Licio Gelli.\nCinema.\nLa figura di Cefis e la sua importanza come eminenza grigia della politica italiana di quegli anni viene ripetutamente citata nel film \"La macchinazione\" di David Grieco (2016) che ricostruisce le vicissitudini che condussero alla morte di Pier Paolo Pasolini."}
{"id": "351003", "revid": "1005847", "url": "https://it.wikipedia.org/wiki?curid=351003", "title": "Partito Democratico degli Stati Uniti", "text": ""}
{"id": "351004", "revid": "71155", "url": "https://it.wikipedia.org/wiki?curid=351004", "title": "Partito Repubblicano statunitense", "text": ""}
{"id": "351011", "revid": "48645883", "url": "https://it.wikipedia.org/wiki?curid=351011", "title": "Nixon", "text": ""}
{"id": "351012", "revid": "8911", "url": "https://it.wikipedia.org/wiki?curid=351012", "title": "Falansteri", "text": ""}
{"id": "351013", "revid": "533647", "url": "https://it.wikipedia.org/wiki?curid=351013", "title": "Nunzio Apostolico", "text": ""}
{"id": "351016", "revid": "123146476", "url": "https://it.wikipedia.org/wiki?curid=351016", "title": "Repubblica dell'Estremo Oriente", "text": "La Repubblica dell'Estremo Oriente (; sigla: \u0414\u0412\u0420) fu creata nell'estremo oriente della Russia come Stato cuscinetto tra la Repubblica Socialista Federativa Sovietica Russa e i territori occupati dal Giappone. Bench\u00e9 formalmente indipendente, la repubblica era di fatto controllata dalla nascente Unione Sovietica.\nStoria.\nLa repubblica fu creata, a seguito di una direttiva di Lenin, il 6 aprile 1920 nella citt\u00e0 di Verchneudinsk (ora Ulan-Ud\u0117), con lo scopo di evitare lo scontro bellico tra il Giappone e la Russia sovietica. Il 14 maggio dello stesso anno il governo sovietico russo riconobbe il nuovo Stato e il suo governo.\nIl suo territorio formalmente si estendeva dal lago Baikal alla costa del Pacifico e, all'inizio, lo Stato controllava soltanto l'area di Pribajkalie, poich\u00e9 il resto era controllato sia dai giapponesi sia dall'Armata Bianca nello Stato cosacco di Transbajkalia e nella Repubblica Ucraina dell'Estremo Oriente.\nIl 22 ottobre 1920 l'esercito della repubblica conquist\u00f2 la citt\u00e0 di \u010cita, che divenne la nuova capitale.\nLa costituzione dello Stato fu approvata il 27 aprile 1921, e garantiva (almeno formalmente) elezioni democratiche, eguaglianza delle classi sociali e la propriet\u00e0 privata (la Repubblica dell'Estremo Oriente fu banco di prova per la Nuova Politica Economica).\nNel maggio 1921 a Vladivostok fu proclamato il governo temporaneo sotto il controllo dei Bianchi, con lo scopo di separare il territorio dal controllo di Mosca. I Bianchi subirono tuttavia una sconfitta determinante il 12 febbraio 1922, e il conflitto si risolse il 25 ottobre successivo, quando i giapponesi e i Bianchi lasciarono Vladivostok.\nIl 15 novembre 1922 la Repubblica dell'Estremo Oriente venne incorporata nella Repubblica Socialista Federativa Sovietica Russa."}
{"id": "351017", "revid": "22475", "url": "https://it.wikipedia.org/wiki?curid=351017", "title": "Olimpiadi di Atlanta", "text": ""}
{"id": "351018", "revid": "7381", "url": "https://it.wikipedia.org/wiki?curid=351018", "title": "Verona Hellas", "text": ""}
{"id": "351019", "revid": "7", "url": "https://it.wikipedia.org/wiki?curid=351019", "title": "Monte Cervino", "text": ""}
{"id": "351020", "revid": "207192", "url": "https://it.wikipedia.org/wiki?curid=351020", "title": "Mondiale nippo-coreano", "text": ""}
{"id": "351021", "revid": "174925", "url": "https://it.wikipedia.org/wiki?curid=351021", "title": "Falange (economia)", "text": ""}
{"id": "351022", "revid": "125191005", "url": "https://it.wikipedia.org/wiki?curid=351022", "title": "Falansterio", "text": "Con il termine falansterio il filosofo e politologo francese Charles Fourier, agli inizi del XIX secolo, indicava la struttura abitativa in cui si svolgeva la vita dei membri dell'unit\u00e0 sociale di base prevista nelle sue teorie e da lui denominata \"falange\".\nStruttura.\nSecondo il pensatore politico francese, ogni falange avrebbe dovuto essere costituita da un minimo di 1600 a un massimo di 2200 individui, comprendendo circa 450 famiglie.\nL'attivit\u00e0 economica della falange sarebbe stata fondata sulla propriet\u00e0 societaria, in grado di garantire a tutti la partecipazione agli utili, in proporzione dei conferimenti fatti al patrimonio comune. Tutti al suo interno sarebbero stati al tempo stesso produttori e consumatori, partecipando agli utili sulla base di quelli che Fourier riteneva essere i tre fattori della produzione: capitale, lavoro e talento.\nIl falansterio era formato da due corpi centrali, destinati ad abitazioni e a luoghi di riunione, e da due ali, nelle quali si svolgevano tutti i lavori di carattere artigianale e manifatturiero.\nScrive Fourier: \u00abIl palazzo avr\u00e0 almeno tre piani e il sottotetto, oltre il piano terreno e il mezzanino, dove saranno situati alloggi e sale di riunione dei bambini e dei vecchi, isolati dalla strada-galleria [...] \u00c8 veramente una piccola citt\u00e0, ma non ha strade esterne e scoperte esposte alle intemperie\u00bb\nApplicazione nella societ\u00e0.\nNel pensiero di Fourier il falansterio doveva rappresentare l'unit\u00e0 di base della nuova struttura societaria: ciascuno di essi doveva essere autosufficiente dal punto di vista dei servizi e della produzione, e attraverso la coordinazione delle attivit\u00e0 di pi\u00f9 edifici si sarebbe potuto risolvere definitivamente il problema dei rapporti tra citt\u00e0 e campagna.\nNel falansterio l'attivit\u00e0 giornaliera di ogni individuo sarebbe stata scandita in modo rigoroso da un regolamento interno: ora per ora sarebbero stati fissati i compiti da svolgere, e anche i contatti e le interazioni personali sarebbero stati disciplinati da un preciso cerimoniale, spontaneamente accettato da tutti i componenti perch\u00e9 corrispondente agli interessi, alle esigenze e alle passioni di ognuno.\nNella falange non si sarebbe avuta alcuna forma di potere coercitivo o di governo: nessuno avrebbe avuto necessit\u00e0 di violare o infrangere l'ordine sociale, risultante in modo spontaneo dalla completa armonizzazione dei desideri e delle necessit\u00e0 di tutti. Le decisioni pi\u00f9 importanti riguardanti la comunit\u00e0 sarebbero state prese dall'\"Accademia\", costituita dalle persone pi\u00f9 sagge ed esperte, mentre quelle riguardanti l'organizzazione e l'amministrazione della falange sarebbero state trattate dall'Areopago, costituito da rappresentanti eletti direttamente dagli individui, e dal \"Consiglio\", eletto dall'Areopago stesso."}
{"id": "351023", "revid": "1318658", "url": "https://it.wikipedia.org/wiki?curid=351023", "title": "Aic", "text": ""}
{"id": "351024", "revid": "1226", "url": "https://it.wikipedia.org/wiki?curid=351024", "title": "Forme culturali del cristianesimo nascente", "text": ""}
{"id": "351033", "revid": "320578", "url": "https://it.wikipedia.org/wiki?curid=351033", "title": "Stato persistente vegetativo", "text": ""}
{"id": "351034", "revid": "466539", "url": "https://it.wikipedia.org/wiki?curid=351034", "title": "Dorotei", "text": "I dorotei furono una delle correnti politiche pi\u00f9 rilevanti della Democrazia Cristiana. Presero il nome da un convento di Roma dedicato a Santa Dorotea nel quale alcuni leader di Iniziativa democratica si riunirono nel 1959.\nPer tradizione e cultura politica, l'area \"dorotea\" ha sempre rappresentato la porzione moderata della DC, collocandosi su posizioni rigidamente anticomuniste, attente alle ragioni delle gerarchie ecclesiastiche e del mondo industriale. Storicamente hanno assunto una posizione centrale all'interno della dialettica tra le anime della DC.\nNei lunghi anni di attivit\u00e0 politica e di governo della Democrazia Cristiana, la corrente \"dorotea\" ha affrontato trasformazioni, scissioni e contrasti al proprio interno. Tuttavia il \"doroteismo\" ha rappresentato un approccio, prima di tutto politico e culturale, che \u00e8 stato sempre largamente presente all'interno del partito.\nLa storia della corrente.\nPremessa.\nSin dal Consiglio Nazionale democristiano del 1957 a Vallombrosa emersero delle forti tensioni tra il Segretario del partito Amintore Fanfani e buona parte del gruppo dirigente della corrente maggioritaria della DC Iniziativa democratica (cui apparteneva lo stesso Fanfani). Il contrasto nacque sostanzialmente sulla prospettiva di un avvicinamento della Democrazia Cristiana al Partito Socialista Italiano. In quell'occasione, Fanfani propose una linea meno ostile nei confronti del PSI, affermando che l'atteggiamento della DC verso quel partito sarebbe anche potuto mutare, secondo le garanzie democratiche che esso avesse saputo offrire.\nAll'interno d\"Iniziativa democratica\" affiorarono non pochi dissensi. Esponenti di primo piano della corrente e delle istituzioni come Carlo Russo, Mariano Rumor (Vicesegretario del partito), Paolo Emilio Taviani, Emilio Colombo, Giacomo Sedati e Tommaso Morlino non votarono a favore della relazione di Fanfani.\nDopo le vittoriose elezioni del 1958, Fanfani assunse la guida del governo, mantenendo contemporaneamente la segreteria del partito e l'incarico ad interim di Ministro degli Esteri. Una simile concentrazione di potere cre\u00f2 molte preoccupazioni all'interno di \"Iniziativa Democratica\" e del partito, favorendo l'emergere del fenomeno dei \"franchi tiratori\" contro il governo.\nDopo l'ennesima bocciatura in parlamento, il 26 gennaio 1959 Fanfani rassegn\u00f2 contestualmente le dimissioni da Presidente del Consiglio e da Segretario della DC. Fu convocato a Roma per il 14 - 17 marzo un Consiglio Nazionale della DC che avrebbe dovuto discutere della situazione politica.\nLa nascita dei dorotei.\nIn vista del Consiglio Nazionale, gli esponenti di \"Iniziativa Democratica\" si riunirono nel convento delle suore di Santa Dorotea a Roma. In quella sede, la maggioranza della corrente scelse di accettare le dimissioni di Fanfani da Segretario, accantonando la linea politica di apertura a sinistra.\nSi determin\u00f2 in questo modo una spaccatura tra gli uomini rimasti vicini all'ex Segretario e il gruppo dissidente (ormai da tutti ribattezzato dei \"dorotei\") raccolto attorno ad Antonio Segni (nel frattempo nominato a capo di un monocolore democristiano appoggiato dai liberali e dalle destre), Mariano Rumor, Paolo Emilio Taviani, Emilio Colombo, Giacomo Sedati e, seppure su una posizione pi\u00f9 autonoma, Aldo Moro.\nL'ordine del giorno dei fanfaniani che rifiutava le dimissioni del Segretario fu respinto dal Consiglio Nazionale con 54 no, 37 s\u00ec e 9 astenuti. Su indicazione dei dorotei, Aldo Moro fu nominato nuovo Segretario.\nLa linea politica che i \"dorotei\" dettarono al partito e con la quale si presentarono all'imminente VII Congresso Nazionale di Firenze nel 1959 era nettamente opposta a quella di Fanfani: fiducia confermata al Governo Segni (almeno finch\u00e9 i voti missini non fossero divenuti determinanti) e chiusura per il momento all'ipotesi di accordo con il PSI.\nLe differenze tra i dorotei e Fanfani in questa fase erano assai profonde e dettate da un approccio culturale e politico differente ai problemi posti dalla fine della stagione centrista. Per Fanfani, erede spirituale e politico di Dossetti, contavano soprattutto tre fattori: lo Stato, il partito e il singolo. Il partito doveva imporre dall'alto, al popolo, la propria visione del mondo. Per i membri della corrente dorotea invece si trattava di dar voce ai valori gi\u00e0 presenti nella societ\u00e0, interpretarli e tradurli in una dimensione politica.\nIl centro-sinistra.\nAl Congresso di Firenze dell'ottobre 1959 i dorotei riuscirono a far prevalere ancora una volta la loro linea politica, nonostante l'impegno dei fanfaniani e delle sinistre interne per una pi\u00f9 rapida svolta verso il centro-sinistra. Nelle elezioni per il Consiglio Nazionale, grazie all'alleanza con le destre interne di Giulio Andreotti e Mario Scelba, \"Impegno Democratico\" ottenne una solida maggioranza: 52 furono gli eletti dorotei, contro i 36 della lista formata da fanfaniani e sindacalisti. Un solo seggio and\u00f2 infine alla corrente andreottiana e alla Sinistra di Base.\nTuttavia la crisi successiva alla caduta del governo di Antonio Segni rese evidente a tutti che il quadro politico italiano avesse bisogno di una svolta: il PSDI e il PRI avevano ormai abbandonato la prospettiva di partecipare a governi \"centristi\", mentre l'esperienza del breve governo Tambroni aveva dimostrato le difficolt\u00e0 di governare con l'appoggio della destra missina. Aldo Moro cominci\u00f2 cos\u00ec a traghettare il partito e la corrente dorotea verso l'apertura a sinistra: al successivo Congresso Nazionale di Napoli (nel gennaio del 1962) la DC decise di aprire una stagione di collaborazione con il PSI, seppur escludendo per il momento la possibilit\u00e0 di un'organica partecipazione di quel partito al governo. Da questa decisione nacque il quarto governo Fanfani: un tripartito DC-PSDI-PRI, che godeva dell'appoggio esterno determinante del PSI.\nI dorotei si confermarono nel Congresso di Napoli la corrente maggioritaria all'interno della DC; seppur presentandosi alle elezioni del Consiglio Nazionale in una lista unica con i fanfaniani (denominata degli \"Amici di Moro e Fanfani\"), gli esponenti dorotei ottennero 52 seggi, contro i 28 fanfaniani. Altri 22 seggi andarono alla lista della destra interna di Andreotti e Scelba, mentre le sinistre sindacalista e basista ottennero 18 seggi.\nIl nuovo governo di Fanfani s'impegn\u00f2 profondamente per la realizzazione del programma di governo, compiendo anche scelte sgradite allo storico elettorato democristiano, come per esempio la scelta di nazionalizzare l'energia elettrica o la proposta di legge urbanistica del ministro Fiorentino Sullo. Anche a causa di queste scelte, alle elezioni politiche del 1963 la DC sub\u00ec un brusco calo di consensi. I dorotei si fecero interpreti di questo scontento e d'allora in poi cominciarono a lavorare per mitigare la portata delle iniziative legislative della nuova coalizione, cos\u00ec da non alienare al partito i consensi del suo elettorato tradizionale.\nAnche su pressione dei dorotei, Fanfani fu allontanato dalla Presidenza del Consiglio, dove all'inizio di dicembre del 1963 fu nominato Aldo Moro. Al suo posto Mariano Rumor, uno dei leader storici della corrente, fu nominato nuovo segretario del partito.\nGli anni sessanta.\nCon Moro al governo, Segni alla presidenza della Repubblica e Rumor alla segreteria, il gruppo storico della corrente \"dorotea\" occupava all'inizio degli anni sessanta le posizioni pi\u00f9 rilevanti della vita politica nazionale. Di particolare importanza fu l'azione di Rumor come segretario del partito: nei cinque anni alla guida della DC, Rumor cerc\u00f2 di rassicurare l'elettorato moderato, nel tentativo di recuperare i consensi persi nelle elezioni precedenti.\nIl nuovo segretario e con lui tutto il gruppo dirigente \"doroteo\" s'impegnarono a fondo per una \"normalizzazione\" della spinta riformista del primo centro-sinistra, mettendo spesso in difficolt\u00e0 il Presidente del Consiglio Aldo Moro. In particolare, si possono ricordare le posizioni che nel primo quinquennio di governo di centro-sinistra assunse il Ministro del Tesoro Emilio Colombo, la cui linea di rigore economico cre\u00f2 forti tensioni sia con l'ala socialista della coalizione, sia con lo stesso Presidente del Consiglio.\nIn questo periodo, la corrente \"dorotea\" di \"Impegno democratico\" rest\u00f2 quella di maggioranza relativa all'interno del partito. Al congresso nazionale del 1964 ottenne il 46,5% dei voti e 56 seggi in Consiglio Nazionale, mentre in quello del 1967, pur fortemente ridimensionata, ottenne comunque la maggioranza relativa con 34 seggi.\nProprio in occasione di quest'ultimo congresso, avvenne nella corrente \"dorotea\" una prima importante scissione, per opera del gruppo riunitosi attorno alle posizioni di Paolo Emilio Taviani: i cosiddetti \"pontieri\". Questo gruppo, che mirava a costruire un legame tra le posizioni della maggioranza del partito e le correnti della sinistra interna, si present\u00f2 in autonomia al congresso, ottenendo 14 seggi in Consiglio Nazionale. In quella stessa occasione, infine, si evidenzi\u00f2 per la prima volta una spaccatura tra il nucleo storico dei \"dorotei\" e quello degli amici di Aldo Moro (i \"morotei\"): seppur riuniti in una lista unitaria per le elezioni del Consiglio Nazionale, i \"morotei\" trattarono in autonomia per assicurarsi 14 seggi nel nuovo organismo.\nAlle elezioni politiche del 1968 la DC riusc\u00ec ad aumentare, seppur di poco, i propri voti: questo risultato allontan\u00f2 lo spettro di un calo costante dei consensi attorno al partito di maggioranza relativa e indusse il gruppo dirigente \"doroteo\" a pensare che la propria linea politica avesse pagato. Aldo Moro, ormai in rotta con i \"dorotei\", fu sostituito da Rumor alla guida del governo.\nGli anni sessanta si chiusero con due eventi traumatici per la corrente \"dorotea\". Il primo fu la decisione di Aldo Moro di uscire ufficialmente dalla corrente, dichiarando che si sarebbe collocato in \"una posizione autonoma nella organizzazione interna del partito\". Il secondo fu la tribolata elezione, il 19 gennaio 1969, di Flaminio Piccoli a nuovo segretario politico: nel corso della votazione in Consiglio Nazionale, Piccoli ottenne solo la maggioranza relativa, colpito dai \"franchi tiratori\" della sua stessa maggioranza.\nGli anni settanta.\nLa segreteria Piccoli, appoggiata dai \"dorotei\", dai \"fanfaniani\" e dagli amici di Paolo Emilio Taviani, entr\u00f2 presto in crisi proprio a causa dei dissidi all'interno della stessa corrente \"dorotea\". Nonostante all'XI Congresso Nazionale del 1969 \"Impegno Democratico\" si fosse confermata la prima corrente del partito (con il 38,3% dei voti e 46 seggi in Consiglio Nazionale), questa componente era minata da dissidi interni sulle prospettive di governo nel quadro di una crisi economica e sociale profonda.\nIl 20 ottobre 1969 si consum\u00f2 la principale scissione nella storia della corrente \"dorotea\". Piccoli e Rumor annunciarono lo scioglimento di \"Impegno Democratico\", con lo scopo dichiarato di fare un passo verso lo scioglimento di tutte le correnti del partito. Tale mossa, in realt\u00e0, serv\u00ec principalmente a separare l'area che faceva riferimento a loro dal gruppo riunitosi attorno alle posizioni di Emilio Colombo e Giulio Andreotti (da qualche anno entrato a far parte di \"Impegno Democratico\"), che si opposero allo scioglimento della corrente. Grazie a questa decisione, i \"dorotei\" si divisero in due tronconi: \"Iniziativa Popolare\", l'area maggioritaria che faceva riferimento a Piccoli, Rumor e Bisaglia, e \"Impegno Democratico\", che invece teneva assieme l'organizzazione degli amici di Colombo e Andreotti.\nA seguito della scissione \"dorotea\", Piccoli si dimise da segretario del partito. Per la prima volta dopo molti anni, venne eletto un nuovo segretario proveniente da una corrente diversa da quella \"dorotea\": si tratt\u00f2 del fanfaniano Arnaldo Forlani. Durante tutto il decennio degli anni settanta, pur se \"Iniziativa Popolare\" si conferm\u00f2 la prima corrente all'interno del partito (riassorbendo fra l'altro la scissione dei cosiddetti \"pontieri\" di Taviani), i \"dorotei\" non riuscirono pi\u00f9 a esprimere un segretario nazionale del partito.\nRumor rimase Presidente del Consiglio e cerc\u00f2 di rilanciare l'azione del governo: venne definitivamente deciso il varo delle regioni; fu approvato lo Statuto dei Lavoratori, accompagnato da incentivi salariali, pensionistici e previdenziali; si cerc\u00f2 di porre un argine alla violenza politica e ai disordini. Tuttavia la crisi della formula politica di centro-sinistra cre\u00f2 una situazione di profonda instabilit\u00e0 che travolse i governi di Rumor e tutti quelli che si alternarono nel corso del decennio.\nNel quadro della crisi complessiva del Paese e della politica di centro-sinistra, i \"dorotei\" continuarono a rappresentare l'ala moderata della Democrazia Cristiana, opponendosi alla politica del dialogo verso il PCI. In questo contesto, appoggiarono le segreterie dirette da Arnaldo Forlani e Amintore Fanfani, che cercarono di rilanciare il profilo moderato del partito.\nDopo le sconfitte nel referendum sul divorzio del 1974 e alle elezioni regionali del 1975, Fanfani fu sfiduciato nel Consiglio Nazionale DC del luglio 1975. I \"dorotei\" contribuirono a rovesciare la segreteria di Fanfani, anche nella speranza di poter rieleggere uno dei loro leader (Flaminio Piccoli) alla guida del partito. Tuttavia gli fu preferito Benigno Zaccagnini, la cui candidatura fu sostenuta da Moro.\nLa DC attraversava un momento assai travagliato: la crisi del centro-sinistra era ormai assai profonda, e la prospettiva di una svolta moderata non aveva pagato in termini elettorali. Cominci\u00f2 ad affacciarsi con insistenza nel partito l'idea di aprire una nuova stagione di dialogo con le forze della sinistra, che rilanciasse il profilo popolare e riformista della DC. Su questa prospettiva si apr\u00ec un acceso scontro congressuale nel 1976 tra il blocco moderato (guidato da Forlani) e quello delle sinistre interne (guidato da Benigno Zaccagnini).\nAl congresso nazionale del 1976 la corrente \"dorotea\" si present\u00f2 spaccata ancora una volta: la maggior parte dei membri della corrente (guidati da Piccoli e Bisaglia) appoggi\u00f2 Forlani; un gruppo pi\u00f9 piccolo, legato a Rumor, Taviani e Colombo, scelse invece di appoggiare Zaccagnini, in aperto contrasto con la nuova generazione di leader \"dorotei\". Zaccagnini vinse di stretta misura il congresso, aprendo in questo modo la breve stagione della \"solidariet\u00e0 nazionale\".\nGli anni ottanta.\nIl fallimento della stagione della \"solidariet\u00e0 nazionale\" fece emergere nella Democrazia Cristiana una nuova tendenza moderata, incline a una rinnovata e pi\u00f9 stretta collaborazione con il PSI in funzione anti-comunista. I \"dorotei\" furono tra i promotori di questa nuova linea politica, entrando a far parte della cosiddetta maggioranza del \"preambolo\": la coalizione che al Congresso nazionale del 1980 riport\u00f2 alla segreteria il doroteo Flaminio Piccoli.\nNonostante l'indirizzo moderato e di apertura al PSI di Craxi fosse tendenzialmente condiviso da tutti gli esponenti della corrente \"dorotea\", l'organizzazione unitaria di questa componente durante anni ottanta venne presto meno. L'esperienza di \"Iniziativa Popolare\", infatti, fu superata in seguito al congresso nazionale del 1982, in cui i due maggiori esponenti \"dorotei\" (Piccoli e Bisaglia) si trovarono a sostenere candidati diversi alla segreteria del partito.\nNel quadro della scomposizione dell'area \"dorotea\" degli anni ottanta, emerse come principale erede di quest'area politica all'interno della Democrazia Cristiana la nuova corrente di \"Impegno Riformista\". Tale area fu anche nota come \"corrente del Golfo\", in riferimento alle origini napoletane dei suoi leader pi\u00f9 in vista (Antonio Gava e Vincenzo Scotti). Tuttavia, nel corso dell'intero decennio, furono comunque riscontrabili molteplici posizioni a vario modo ascrivibili all'area storicamente definita come \"dorotea\", per lo pi\u00f9 legate alle figure di singoli leader nazionali.\nAzione Popolare e la fine della DC.\nL'iniziativa politica di \"Impegno Riformista\" e dei suoi leader fu principalmente tesa, sul finire degli anni ottanta, al rafforzamento del governo di coalizione pentapartito e alla nascita di una nuova area centrale nella DC. Tale progetto politico, in particolare, tendeva a rimettere assieme le componenti moderate del partito, che si erano trovate divise negli ultimi anni da valutazioni differenti rispetto alla segreteria di Ciriaco De Mita: da un lato proprio \"Impegno Riformista\", che aveva condiviso con il nuovo segretario gran parte del suo percorso politico; dall'altro l'area degli amici di Forlani e di altri leader storici del mondo \"doroteo\", che invece si trovavano all'opposizione della segreteria.\nNel 1988, in vista del nuovo Congresso nazionale del partito, il progetto di creazione del \"Grande Centro\" della Democrazia Cristiana and\u00f2 in porto: i \"dorotei\" di \"Impegno Riformista\", i forlaniani e alcuni ex-fanfaniani (tra cui Clelio Darida) diedero vita ad \"Azione Popolare\", ricomponendo cos\u00ec l'area moderata della DC.\nAl XVIII Congresso nazionale del 1989, \"Azione Popolare\" divent\u00f2 la corrente di maggioranza relativa del partito con il 37,2% dei voti, superando la sinistra di De Mita. Grazie a questo risultato e insistendo sulla necessit\u00e0 di una svolta nella segreteria del partito, \"Azione Popolare\" riusc\u00ec a eleggere un suo esponente (Forlani) a Piazza del Ges\u00f9.\nLa segreteria di Forlani si caratterizz\u00f2 subito per un atteggiamento moderato e di disponibilit\u00e0 verso il PSI di Craxi, entrando per questo presto in contrasto con la sinistra interna.\nIl risultato delle elezioni politiche del 1992 fu fortemente negativo per la DC. Alla segreteria fu eletto, il 12 ottobre di quell'anno, l'esponente della sinistra democristiana Mino Martinazzoli, e \"Azione popolare\", con la segreteria, perse anche la capacit\u00e0 di sviluppare un'iniziativa politica autonoma. Del resto, erano quelli gli anni della crisi generale del sistema dei partiti usciti dal dopoguerra, crisi scatenata, sul fronte del Partito Comunista, dalla caduta del muro di Berlino e dalla fine dei regimi comunisti dell'Europa orientale e della guerra fredda, e, sul fronte dei partiti di governo, dagli effetti dell'inchiesta giudiziaria di Mani pulite e dal processo per mafia nei confronti di Giulio Andreotti, che rappresent\u00f2 un trauma per la Democrazia Cristiana e acceler\u00f2 il processo di dissoluzione del partito, fino allo scioglimento e alla costituzione del nuovo Partito Popolare Italiano."}
{"id": "351040", "revid": "22475", "url": "https://it.wikipedia.org/wiki?curid=351040", "title": "Misty Waterflower", "text": ""}
{"id": "351041", "revid": "22475", "url": "https://it.wikipedia.org/wiki?curid=351041", "title": "Misty Williams", "text": ""}
{"id": "351043", "revid": "1982", "url": "https://it.wikipedia.org/wiki?curid=351043", "title": "Eine kleine Nachmusik", "text": ""}
{"id": "351044", "revid": "2128848", "url": "https://it.wikipedia.org/wiki?curid=351044", "title": "Anton Webern", "text": "Fu uno dei primi allievi e seguaci di Arnold Sch\u00f6nberg e appartenne alla cosiddetta seconda scuola di Vienna. Nel 1925 Webern adott\u00f2 definitivamente la dodecafonia appena essa fu teorizzata dal suo maestro Arnold Sch\u00f6nberg: tecnica compositiva della quale - anche per gli sviluppi tecnici che ebbero le sue idee da parte della successiva generazione di compositori - si sarebbe rivelato esponente originalissimo. La sua embrionale organizzazione dei sistemi di altezze, ritmo e dinamica divenne infatti il modello originario di una delle principali tecniche compositive della seconda met\u00e0 del XX secolo, del quale si parla in generale come di \"serialismo integrale\".\nBiografia.\nWebern, figlio di un ingegnere minerario, inizi\u00f2 gli studi scolastici nella citt\u00e0 natale e li prosegu\u00ec a Graz e Klagenfurt, dove a dieci anni (1893) intraprese gli studi musicali di (pianoforte e di violoncello) sotto la guida E. Komauer, un insegnante locale.\nLa famiglia, originaria di Salorno, in Alto Adige, era stata elevata nel 1754 al rango nobiliare. Grazie a sua madre, Anton Webern ricevette lezioni di pianoforte, in seguito Edwin Komauer gli diede lezioni private di Teoria della Composizione, e nel contempo Webern impar\u00f2 anche a suonare il violoncello.\nDal 1902 al 1906 Webern studi\u00f2 musicologia con Guido Adler all'Universit\u00e0 di Vienna, laureandosi con una tesi sul \"Choralis Constantinus\" di Heinrich Isaac. Questo suo primo amore verso la musica del XVI secolo avrebbe molto influenzato la sua tecnica compositiva negli anni seguenti.\nIn seguito studi\u00f2 composizione privatamente con Arnold Sch\u00f6nberg: la sua \"Passacaglia\", op. 1 \u00e8 il saggio di conclusione (1908) del percorso di studi musicali. L'amicizia con Alban Berg, anch'egli allievo di Schoenberg, fu fonte stimolante di creativit\u00e0 e radice di un sodalizio lungo e profondo.\nDopo la laurea, Webern svolse il ruolo di direttore d'orchestra ad Ischl, Teplice, Danzica, Stettino e Praga prima di tornare a Vienna, dove collabor\u00f2 alla Societ\u00e0 per le Esecuzioni Musicali Private di Schoenberg, e diresse l'Orchestra Sinfonica dei Lavoratori di Vienna dal 1922 al 1934.\nNel 1915 Webern, che nel 1911 aveva sposato la cugina Wilhelmine Mortel, dalla quale avr\u00e0 un figlio e tre figlie, fu richiamato alle armi, ma venne congedato poco dopo per problemi alla vista.\nStabilitosi in solitudine a M\u00f6dling e poi a Maria Enzersdorf (Vienna), dopo la morte del padre (1919) si trov\u00f2 in serie difficolt\u00e0 economiche. Insegn\u00f2 composizione ad allievi privati e diresse qualche concerto, collaborando pure attivamente con Sch\u00f6nberg e Berg all'\"Associazione per esecuzioni musicali private\".\nNegli anni successivi Webern lavor\u00f2 di nuovo - ma svogliatamente - come Maestro di Cappella a Bad Ischl, Teplitz, Danzica, Stettino e Praga, prima di ritornare ancora una volta a Vienna nel 1920.\nDopo la guerra Webern fu direttore del Wiener Schubertbundes (fino al 1922), dei Wiener Arbeiter-Sinfoniekonzerte ed anche Direttore del Coro del Wiener Arbeiter-Singvereins. Nel 1927 divenne direttore stabile della radio di Vienna. Nel 1924 e nel 1932 vinse il \"Premio musicale della citt\u00e0 di Vienna\". Diede concerti in Svizzera, Inghilterra, Spagna e Germania. Nonostante le sue eccellenti qualit\u00e0 di compositore ed esecutore, non fu mai chiamato all'Universit\u00e0 di Vienna.\nLa musica di Webern fu definita \"bolscevismo culturale\" e \"arte degenerata\" (\"entartete Kunst\") dal Partito Nazista (che in Germania aveva preso il potere nel 1933 e nel 1938 lo estender\u00e0 all'Austria con l'Anschluss). Da allora in avanti Webern avrebbe avuto serie difficolt\u00e0: per guadagnarsi da vivere, cominci\u00f2 a lavorare come correttore di bozze per il suo editore, l'Universal Edition di Vienna. Nel 1945 Webern decise di lasciare Vienna e si rec\u00f2 a Mittersill nel Salisburghese, per mettersi in salvo dall'Armata Rossa. Il 15 settembre tuttavia, durante l'Occupazione alleata dell'Austria, venne ucciso per errore da un soldato americano in seguito all'arresto del suo genero per attivit\u00e0 di mercato nero.\nLa musica.\nL'apprendistato con Schoenberg, che dur\u00f2 fino al 1908, fu determinante per la maturazione di Webern. Nei \"Cinque pezzi\" op. 5 mostra di aver gi\u00e0 spinto l'esperienza espressionistica del maestro all'astrattismo aforistico, con un notevole anticipo su Schoenberg. Altrettanto vale per i \"Sei pezzi\" op. 6 dove l'idea schoenberghiana della \"melodia di timbri\" \u00e8 gi\u00e0 radicalizzata.\nNonostante lo scherno e l'indifferenza con cui furono accolte le sue composizioni, egli prosegu\u00ec con fede lungo la strada intrapresa. Il musicista compose la sua prima opera dodecafonica con i \"Drei Geistliche Volkslieder\" op.17, dove mostra di realizzare in senso ancor pi\u00f9 rigoroso il metodo dodecafonico del maestro; e si potr\u00e0 poi dire che, mentre Berg mira ad integrare la dodecafonia recuperando il passato, Webern, al contrario, spinge alle estreme conseguenze le nuove conquiste sonore di Sch\u00f6nberg sino ai limiti dell'inesprimibile.\nWebern non fu un compositore prolifico; solo 31 delle sue opere furono pubblicate durante la sua vita, e quando Pierre Boulez cre\u00f2 un progetto per registrare tutte le sue composizioni, includendo quelle senza numero d'opus, il risultato occup\u00f2 solo sei CD. Tuttavia, la sua influenza sui compositori delle generazioni successive, e in particolare sulle avanguardie postbelliche, fu immensa. I lavori della maturit\u00e0 mostrano una chiarezza e un rigore poetico e musicale che esercitarono un potente influsso, tra gli altri, su Pierre Boulez, Karlheinz Stockhausen, Bruno Maderna e Luigi Nono.\nLo stile della musica di Webern \u00e8 cambiato nel tempo. Sua caratteristica sono le trame sonore filiformi in cui ogni nota assume un peso determinante; timbri scelti con rara sensibilit\u00e0; uso di tecniche strumentali particolari (frullato, col legno, e simili); utilizzo sistematico di intervalli melodici molto ampi (frequenti sono settime maggiori e none minori); la brevit\u00e0, come nelle \"Sei Bagatelle\" op. 9 per quartetto d'archi (1913), che durano circa tre minuti in tutto.\nI primissimi lavori di Webern, ancora in stile tardo-romantico, non vennero n\u00e9 pubblicati n\u00e9 eseguiti durante tutta la vita dell'artista. Tra questi, il poema sinfonico \"Im Sommerwind\" (\"Nel vento estivo\"), del 1904 e il \"Langsamer Satz\" (\"Movimento lento\") per quartetto d'archi, del 1905.\nLa \"Passacaglia\" per orchestra (1908), come detto, segna la conclusione del periodo di apprendistato con Sch\u00f6nberg. Sotto l'aspetto armonico, l'opera schiude un mondo nuovo, dagli orizzonti tonali molto larghi e dall'orchestrazione innovativa (anche e soprattutto dal punto di vista dinamico: suono essenziale, gi\u00e0 lontano dalle sontuosit\u00e0 ottocentesche). Tuttavia, la Passacaglia ha solo un vago legame con i lavori weberniani pi\u00f9 maturi e oggi pi\u00f9 noti. Un elemento tipico dell'opera \u00e8 la sua stessa forma: la passacaglia \u00e8 una forma che risale al XVII secolo, e una caratteristica distintiva dei lavori seguenti di Webern fu l'uso di tecniche compositive tradizionali come il canone, la Sinfonia, il trio d'archi e le variazioni pianistiche, inserite in un linguaggio pi\u00f9 moderno e armonico. La serialit\u00e0 della Passacaglia op.1 non \u00e8 ingabbiata nel suo schema ma si trova insieme a influenze mahleriane molto evidenti in un'orchestrazione che tende a svilupparsi come una \"tastiera timbrica orchestrale\"; l'ostinato viene sommerso per riprendere verso la diciannovesima variazione, a conferma di una percezione della struttura pi\u00f9 nitida e meno matematica rispetto a Schoenberg.\nPer molti anni, Webern scrisse pezzi liberamente atonali, molto simili ai primi lavori atonali di Schoenberg. I \"Drei Geistliche Volkslieder\" (\"Tre canti popolari spirituali\", 1925) furono il suo primo lavoro basato sulla \"tecnica dei dodici suoni\" codificata da Schoenberg; Webern la us\u00f2 ed approfond\u00ec in tutti i suoi lavori seguenti. Il \"Trio d'archi\" (1927) fu il primo lavoro puramente strumentale con questa tecnica (le altre opere erano canzoni), che inoltre veniva per la prima volta utilizzata nell'ambito di una forma musicale tradizionale.\nLe serie ideate da Webern sono spesso strutturate in modo intricato e le altezze sono raggruppate in cellule, ad esempio, quattro gruppi di tre, che sono variazioni l'uno dell'altro (per esempio, il secondo gruppo di quattro \u00e8 il retrogrado trasposto del primo, o l'inverso del terzo), instaurando forti interrelazioni e invarianze, e favorendo l'economia di mezzi compositivi. Queste accortezze conferiscono ai lavori di Webern una grande unit\u00e0 \"tematica\": talvolta l'elaborazione consiste nel distribuire la melopea attraverso le diverse voci strumentali.\nLe ultime opere di Webern indicano uno sviluppo dello stile in senso radicale. Le due \"Cantate\" op. 29 e op. 31, per esempio, fanno uso di un ensemble e non di un'orchestra tradizionalmente intesa, durano pi\u00f9 dei lavori precedenti (pur essendo sempre molto concentrate e raccolte: la Cantata n. 1 circa nove minuti; la n. 2 circa sedici) e sono connotate da un contrappunto pi\u00f9 denso, pur usando serie pi\u00f9 semplici, prive delle organizzazioni modulari interne tipiche dei suoi lavori intermedi.\nL'improvvisa morte di Webern, avvenuta dopo il completamento della Cantata n. 2, rende impossibile sapere dove questa nuova evoluzione avrebbe potuto condurlo: questo interrogativo venne raccolto dalla Scuola di Darmstadt, i cui esponenti (in primis Boulez e Stockhausen) avrebbero radicalizzato la sua poetica, mettendo in atto il cosiddetto serialismo integrale, o strutturalismo musicale.\nWebern non fu l'adepto completamente acritico di Sch\u00f6nberg che molti osservatori distratti hanno pensato. Sch\u00f6nberg stesso not\u00f2 una volta che Webern, bench\u00e9 spesso deviasse dal tracciato del suo maestro, vi tornava sempre in una sorta di \"oscillazione di ritorno\". Cos\u00ec, in un primo tempo, Webern guard\u00f2 alla dodecafonia con scetticismo, convinto di dover seguire il proprio intuito e non un'idea o teoria astratta.\nAnton Webern diede una propria personale rilettura della dodecafonia, basandosi su strutture spoglie, brevi, e su improvvisi salti melodici e prescrizioni esecutive esatte fino alla pignoleria.\nOpere.\nComposizioni con numero d'opera.\nLe composizioni con numero d'opera sono le sole che, oltre ad alcuni lavori pubblicati postumi, Webern ritenne degne di essere pubblicate. Queste costituiscono il corpo principale del suo catalogo sebbene qualche composizione giovanile o matura senza numero d'opus venga correntemente eseguita: fra queste, si ricordano il poema sinfonico \"In Sommerwind\", il \"Langsamer Satz\" per quartetto d'archi e un movimento di quintetto con pianoforte."}
{"id": "351045", "revid": "287204", "url": "https://it.wikipedia.org/wiki?curid=351045", "title": "Linguaggio alieno", "text": "Il termine linguaggio alieno si riferisce a qualsiasi forma di linguaggio che potrebbe essere utilizzato da ipotetiche forme di vita extraterrestri. Lo studio di tali linguaggi \u00e8 stato denominato xenolinguistica o astrolinguistica ed \u00e8 un campo ipotetico presente soprattutto nella fantascienza.\nGenerazioni di autori di fantascienza si sono confrontati col problema dei linguaggi alieni; alcuni hanno creato lingue artificiali per i propri personaggi, altri invece hanno eluso il problema introducendo speciali dispositivi per la traduzione o altre tecnologie fantastiche.\nSebbene la questione dei linguaggi alieni rimanga per lo pi\u00f9 limitata alla letteratura fantascientifica, la possibile esistenza di forme di vita extraterrestri intelligenti la rende oggetto credibile anche di speculazioni scientifiche e filosofiche.\nFantascienza.\nIn molti racconti di fantascienza compaiono culture aliene dotate di una propria lingua.\nIl protagonista del romanzo \"Lontano dal pianeta silenzioso\" di C. S. Lewis, ad esempio, grazie alla sua esperienza di filologo \u00e8 in grado di ricostruire le lingue parlate su Marte.\nLewis era un creazionista e riteneva quindi plausibile che un alieno parlasse un dialetto indoeuropeo.\nAllo stesso modo, i marziani in \"Noi marziani\" di Philip K. Dick sono in qualche modo collegati con gli australiani aborigeni e parlano una forma d'inglese pidgin.\nTuttavia, autori con posizioni pi\u00f9 convenzionali in materia di antropogenesi hanno dovuto ricorrere a stratagemmi pi\u00f9 complessi, come ad esempio il \"Pesce di Babele\" di Douglas Adams, o hanno dovuto ammettere che la comunicazione pu\u00f2 rivelarsi estremamente difficile, se non impossibile.\nQuesto \u00e8 sicuramente il caso di Stanis\u0142aw Lem in \"Solaris\" e di Arthur C. Clarke in \"\".\nProbabilmente la lingua artificiale pi\u00f9 complessa \u00e8 il Klingon dell'universo di \"Star Trek\", una lingua piuttosto evoluta interamente creata a tavolino. In Star Trek compare inoltre il Linguacode, un mezzo di comunicazione basato su segni grafici usato nei primi contatti con specie sconosciute.\n\"Babylon 5\" descrive un linguaggio \u2018universale\u2019 chiamato Interlac, pensato in modo che le altre civilt\u00e0 possano facilmente decifrarlo e utilizzarlo per comunicare. Alcune specie dispongono di computer in grado di tradurre nella propria lingua le trasmissioni in Interlac in tempo reale, rendendo la comunicazione con le altre razze il pi\u00f9 semplice possibile. Molte specie nell'universo di Babylon 5 sono comunque in grado di imparare altre lingue.\nNel film e nel libro \"Incontri ravvicinati del terzo tipo\", gli scienziati si servono delle note musicali per comunicare con gli ospiti alieni.\nNel film \"Mars Attacks!\" i marziani parlano un'insolita lingua aliena che comprende solo le parole \"ack!\" e \"rack!\"\nNel cartone animato \"Futurama\" vi sono due lingue aliene; la prima sostituisce direttamente i caratteri dell'alfabeto latino, mentre la seconda \u00e8 un codice di addizione modulare.\nNel film e nel libro \"Contact\" gli alieni inviano le istruzioni per costruire una macchina per raggiungerli servendosi della matematica, che il protagonista definisce \"l'unico linguaggio universale\".\nLista di lingue aliene.\nLingue artistiche riferite ad immaginarie civilt\u00e0 extraterrestri pubblicate professionalmente su libri o altri media:"}
{"id": "351049", "revid": "1982", "url": "https://it.wikipedia.org/wiki?curid=351049", "title": "K 525", "text": ""}
{"id": "351053", "revid": "200568", "url": "https://it.wikipedia.org/wiki?curid=351053", "title": "Barbetta", "text": "La barbetta \u00e8 una struttura difensiva di un cannone o di un pezzo di artiglieria, consistente in un parapetto o barriera oltre la quale si proietta la volata del cannone.\nIl nome deriverebbe dal fatto che la canna del cannone sporgendo oltre il parapetto \"facesse la barba\" (bruciasse) all'erba sottostante. Rispetto a una torretta la barbetta offre un miglior angolo di fuoco a spese di una minor protezione, tipico di postazioni difensive temporanee.\nIn ambito navale, prima dell'introduzione della torretta corazzata completamente chiusa, una barbetta era una chiusura fissa corazzata che proteggeva il cannone. Poteva assumere la forma di un anello di corazza intorno alla montatura del cannone oltre la quale il cannone (possibilmente protetto da uno scudo) sparava.\nIn una nave da guerra dell'epoca delle corazzate monocalibro, la barbetta \u00e8 l'anello fisso (che non ruota) al di sotto della torretta ruotante (propriamente detta \"casamatta corazzata\") e al di sopra del ponte corazzato della nave da guerra. Forma la protezione per la parte superiore del montacarichi che porta i proiettili e la loro carica propellente (per esempio cordite) dai magazzini sottostanti.\nQuando il termine viene riferito a un aereo militare, una barbetta \u00e8 una postazione su un aereo in cui un cannone o dei cannoni sono installati in una postazione che ha un arco di fuoco ristretto in confronto a quello di una torretta. La parola viene usata frequentemente per indicare la postazione del mitragliere di coda su bombardieri come la \"fortezza volante\" B-17. "}
{"id": "351054", "revid": "1124164", "url": "https://it.wikipedia.org/wiki?curid=351054", "title": "Sposalizio della Vergine", "text": "Lo Sposalizio della Vergine \u00e8 il soggetto di numerose opere d'arte:"}
{"id": "351058", "revid": "7", "url": "https://it.wikipedia.org/wiki?curid=351058", "title": "Repubblica veneziana", "text": ""}
{"id": "351059", "revid": "2036605", "url": "https://it.wikipedia.org/wiki?curid=351059", "title": "Battaglia di Eraclea", "text": "La battaglia di Eraclea (o di Heraclea) fu combattuta nell'anno 280 a.C. tra le truppe della Repubblica romana guidate dal console Publio Valerio Levino e quelle della coalizione greca che univa Epiro, Taras (Taranto), Thurii, Metaponto ed Eraclea, sotto il comando del re Pirro d'Epiro.\nTeatro dello scontro fu il territorio dominato dalla citt\u00e0 di Eraclea, presso l'odierna Policoro. Come narra Plutarco, Pirro si accamp\u00f2 nella pianura tra Pandosia ed Eraclea, di fronte al fiume Siris (l'attuale Sinni). Tuttavia, poich\u00e9 Tito Livio e Plinio il Vecchio precisano che Pirro era s\u00ec accampato vicino alla citt\u00e0, ma all'esterno dei suoi confini territoriali, si ritiene, con un certo grado di probabilit\u00e0, che il suo campo fosse a circa 11 chilometri dal mar Ionio e a 6,5 da Eraclea, nell'attuale territorio di Tursi (nei pressi della frazione Anglona), laddove un tempo sorgevano le antiche mura della citt\u00e0 di Pandosia.\nAll'inizio del III secolo a.C., Roma stava cercando di espandere la sua influenza sulla penisola italica e mirava alla conquista delle polis magnogreche. Pirro accorse in difesa di Taranto con 25.500 uomini e 20 elefanti da guerra e furono proprio i pachidermi, animali sconosciuti ai Romani, a rivelarsi determinanti ai fini della vittoria. La battaglia fu il primo scontro tra il mondo ellenistico e quello romano. Dal punto di vista politico, la vittoria greco-epirota si rivel\u00f2 nell'immediato proficua per la coalizione, poich\u00e9 dopo questo scontro molte polis della Magna Grecia chiesero protezione al re epirota; questo evento, tuttavia, non risult\u00f2 comunque decisivo da un punto di vista militare, poich\u00e9 molte citt\u00e0 campane e latine rimasero fedeli alla Repubblica romana.\nContesto storico.\nA partire dalla seconda met\u00e0 del IV secolo a.C. la Magna Grecia, ovvero le colonie greche nel Mediterraneo occidentale, cominci\u00f2 lentamente a tramontare sotto i continui attacchi delle popolazioni sabelliche di Bruzi e Lucani. Queste polis, tra le quali Taranto era la pi\u00f9 importante grazie al commercio con le popolazioni dell'entroterra e la Grecia stessa, furono pi\u00f9 volte costrette ad assoldare mercenari - provenienti dalla madrepatria Sparta, come Archidamo III negli anni 342-338 a.C., o dall'Epiro, come Alessandro il Molosso negli anni 335-330 a.C. - per difendersi dagli attacchi dei Lucani. Nel corso di queste guerre, i Tarentini, nel tentativo di far valere i propri diritti sull'Apulia, stipularono, attorno al 325 a.C., un trattato con Roma, secondo il quale alle navi romane, e a quelle di citt\u00e0 alleate di Roma, non era concesso di spingersi pi\u00f9 a est del \"Promontorio Lacinio\" (Capo Colonna), presso Crotone. La successiva alleanza di Roma con Napoli nel 327 a.C. e la fondazione della colonia romana di Lucera nel 314 a.C., decisa mentre era in corso la seconda guerra sannitica, preoccuparano i Tarentini, che temevano di dover rinunciare, a causa dell'avanzata romana, alle loro ambizioni di conquista dei territori dell'Apulia settentrionale. Tuttavia, almeno fino a quel momento, tra Roma e le citt\u00e0 della Magna Grecia erano intercorse buone relazioni commerciali, come ricorda lo storico francese Pierre Grimal.\nNuovi attacchi da parte dei Lucani, forse sobillati dagli stessi Romani, indussero nuovamente i Tarentini a chiedere aiuto ai mercenari della madrepatria: fu questa volta ingaggiato Cleonimo di Sparta (303-302 a.C.), che tuttavia fu sconfitto dagli Italici. Nonostante la successiva vittoria di un altro greco, Agatocle di Siracusa, sui Bruzi (298-295 a.C.), la fiducia delle piccole polis dell'Italia meridionale in Taranto e Siracusa inizi\u00f2 a svanire. A trarne vantaggio fu Roma, che, nel contempo, si era alleata con i Lucani e pi\u00f9 a settentrione era proprio in quegli anni risultata vittoriosa nella battaglia del Sentino su Sanniti, Etruschi, Galli e Sabini.\nMorto Agatocle di Siracusa nel 289 a.C., fu Thurii a chiedere per prima l'intervento romano contro i Lucani nel 285 a.C. e ancora nel 282 a.C., e le citt\u00e0 di Reggio (l'antica Rhegion, dove fu posta una guarnigione romana di 4.000 armati), Locri (antica Locri Epizefiri) e Crotone (antica Kroton) chiesero di essere poste anch'esse sotto la protezione di Roma. Quest'ultima si veniva cos\u00ec a trovare proiettata verso il Meridione d'Italia, ma i rappresentanti della citt\u00e0 di Taranto, i democratici Philocharis e Ainesias, intendevano salvaguardare l'indipendenza di Taranto e fecero di tutto per opporsi alle mire espansionistiche di Roma su quei territori.\nLe strategie politiche e militari - quali la fondazione di colonie di diritto latino, la deduzione di colonie romane e la costruzione della via Appia - attuate da Roma nell'ultimo cinquantennio testimoniavano tuttavia una potente spinta espansionistica verso sud. Tale spinta, spesso attribuita alla sola \"gens\" Claudia, era in realt\u00e0 favorita dalla politica generale di tutto il senato, e motivata da interessi culturali e commerciali oltre che puramente militari. Se pure la presenza di civilt\u00e0 ad alto livello di organizzazione poteva costituire un ostacolo alla sua penetrazione, Roma seppe invece rompere i rapporti di solidariet\u00e0 tra le varie realt\u00e0 del sud della penisola italica.\nCasus belli.\nNell'autunno del 282 a.C., durante le celebrazioni in onore di Dioniso che si tenevano nel teatro sulla riva del mare, i Tarentini videro entrare nel Golfo di Taranto dieci navi da osservazione romane, al comando di Publio Cornelio Dolabella o dall'ammiraglio Lucio Valerio Flacco. Infuriati per la violazione del trattato, i Tarentini, che consideravano ancora vigenti i precedenti accordi, seppur risalenti a oltre cinquant'anni prima (e che all'opposto i Romani, in seguito allo sviluppo degli eventi, reputavano ormai decaduto), mossero la propria flotta contro le navi romane. Nel corso dello scontro quattro navi romane furono affondate e una fu catturata. A quel punto l'esercito e la flotta tarentina attaccarono la citt\u00e0 di Thurii, cacciarono gli aristocratici, ristabilirono i democratici al potere e allontanarono la guarnigione romana che la presidiava. I Romani, allora, organizzarono una missione diplomatica guidata dall'ambasciatore Postumio. Sempre secondo Cassio Dione, i diplomatici romani furono derisi e oltraggiati dalla popolazione tarentina. Dopo questo affronto i Romani chiesero la liberazione dei prigionieri, il ritorno dei cittadini espulsi da Thurii, il risarcimento dei danni subiti e l'arresto degli autori dei crimini. Le richieste romane furono respinte. Fallita la missione diplomatica, Roma si sent\u00ec in diritto di dichiarare guerra a Taranto. I Tarentini, consapevoli della forza di Roma, non si lasciarono illudere dalle vittorie conseguite fino a quel momento e chiesero aiuto a Pirro re dell'Epiro.\nPreludio alla battaglia.\nNel 281 a.C. le legioni romane, al comando di Lucio Emilio Barbula, entrarono in Taranto e la conquistarono, malgrado i rinforzi dei Sanniti e dei Messapi. All'indomani della battaglia i Greci chiesero una breve tregua e la possibilit\u00e0 di intavolare delle trattative con i Romani. I negoziati vennero bruscamente interrotti con l'arrivo a Taranto dell'ambasciatore Cinea che precedeva (o accompagnava) 3.000 soldati, forza d'avanguardia di Pirro posta sotto il comando del generale Milone di Taranto. Il piano di Pirro era quello di aiutare Taranto per poi giungere in Sicilia e quindi attaccare Cartagine, come del resto fece nel 278 a.C..\nDopo aver lasciato l'Epiro, Pirro ottenne aiuti militari da Antioco I di Siria, da Antigono II Gonata, dal re di Macedonia Tolomeo Cerauno e dal re dell'Egitto Tolomeo II. Reclut\u00f2 anche altre forze mercenarie, tra cui i cavalieri di Tessaglia e i frombolieri di Rodi. Nel 280 a.C. Pirro salp\u00f2 verso le coste italiche ma, durante la traversata, fu sorpreso da una tempesta che arrec\u00f2 danni alle navi e lo indusse a sbarcare le truppe, probabilmente nei pressi di Brindisi. Era a capo di 25.500 uomini armati e 20 elefanti. Di l\u00ec prosegu\u00ec via terra verso Taranto dove si acquartier\u00f2, aiutato dai Messapi.\nDopo aver atteso l'arrivo delle restanti navi, Pirro lasci\u00f2 a Taranto un presidio di 3.000 uomini con il suo fidato ambasciatore Cinea e si spost\u00f2 verso sud, accampandosi nei pressi di Eraclea. I Romani avevano previsto l'imminente arrivo di Pirro e mobilitarono otto legioni. Queste comprendevano circa 80.000 soldati divisi in quattro armate:\nDifatti, Levino invase la Lucania e intercett\u00f2 Pirro nei pressi di Eraclea, citt\u00e0 alleata dei Tarentini, con l'intento di bloccare la sua avanzata verso sud, scongiurando in questo modo una sua alleanza con le colonie greche di Calabria.\nForze in campo.\nLe fonti dell'epoca sono piuttosto lacunose sull'esatta consistenza e distribuzione delle forze dell'esercito romano. I dati numerici sullo schieramento greco, invece, risultano molto pi\u00f9 dettagliati.\nRepubblica romana.\nLa disposizione ipotizzata delle truppe della Repubblica romana:\nComandante: Publio Valerio Levino\nEpiro e Taranto.\nLa disposizione delle truppe d'Epiro e di Taranto al momento della battaglia era il seguente:\nComandante: Pirro\nFasi del conflitto.\nPirro prefer\u00ec non muovere immediatamente verso Roma, verosimilmente per attendere i rinforzi inviati dai suoi alleati, ma nel frattempo il console Levino invase la Lucania impedendo alle armate dei Lucani e dei Bruzi di unirsi all'esercito di Pirro.\nNon potendo pi\u00f9 contare su questi rinforzi, Pirro decise di accamparsi e di attendere i Romani nella piana situata tra le citt\u00e0 di Eraclea e di Pandosia, nei pressi della riva sinistra del Sinni, per cui intendeva sfruttare il fiume a proprio vantaggio contando sulle difficolt\u00e0 che i Romani avrebbero avuto per attraversarlo.\nPrima fase.\nPoco prima dell'inizio della battaglia, Pirro invi\u00f2 alcuni diplomatici al cospetto del console romano Levino per proporgli una mediazione nel conflitto tra Roma e le colonie della Magna Grecia. I Romani rigettarono la proposta e si accamparono anch'essi nella piana, sulla riva destra del fiume Sinni. Pirro, udito ci\u00f2, cavalc\u00f2 lungo il fiume per spiare i nemici. Meravigliandosi della disciplina militare romana e dell'ordine con cui era disposto l'accampamento, si volt\u00f2 verso Megacle, uno dei suoi pi\u00f9 fidati ufficiali, esclamando:\nDopo aver detto questo decise di non fare la prima mossa. Levino, dal canto suo, non disponeva di rifornimenti sufficienti per mantenere a lungo quella posizione, per cui decise di non tardare ulteriormente l'azione e di attraversare il fiume per dare battaglia.\nDionigi di Alicarnasso e Plutarco riferiscono che all'alba del 1\u00ba luglio 280 a.C. i Romani attraversarono il Sinni: la fanteria guad\u00f2 il fiume davanti alle truppe di copertura di Pirro, mentre la cavalleria scelse un guado pi\u00f9 lontano. La cavalleria di Pirro si mosse tardivamente e non riusc\u00ec a sorprendere le truppe romane durante il guado, pertanto la cavalleria romana giunse indisturbata contro il fianco della fanteria greca lasciata in copertura. Le truppe greche furono costrette a ritirarsi per sfuggire all'accerchiamento.\nIn seguito all'attacco romano, Pirro ordin\u00f2 alla cavalleria macedone e tessala di contrattaccare la cavalleria romana. Il resto della sua fanteria, composta da mercenari, arcieri e fanteria leggera, si mise in marcia. Durante lo scontro uno dei capitani di Pirro, Leonato il Macedone, fu attratto da un romano, Oblaco Volsinio (chiamato in Floro, \"Ossidio\" e in Plutarco \"Oplax\"), prefetto della cavalleria alleata romana dei ferentani, il quale a suo dire non perdeva mai di vista il re Pirro. Difatti pochi istanti dopo Oblaco spinse il cavallo e, abbassando la lancia, aggred\u00ec Pirro. Nello scontro entrambi caddero da cavallo, dopo aver gettato le insegne. Leonato intervenne in aiuto di Pirro, mentre Oblaco fu bloccato e ucciso dai soldati greci. In conseguenza di ci\u00f2, Pirro chiam\u00f2 a s\u00e9 Megacle e decise di scambiare con quest'ultimo i panni e le armi, continuando cos\u00ec a combattere come un normale soldato e scongiurando altri rischi.\nSeconda fase.\nGli opliti, disposti in formazione a falange, giunti in prossimit\u00e0 del nemico effettuarono ben sette cariche nel tentativo di sopraffare i legionari romani. Riuscirono a sfondare le prime linee nemiche ma non poterono avanzare ulteriormente a meno di non rompere la propria formazione. Una simile eventualit\u00e0 avrebbe esposto gli opliti ai colpi dei Romani, per cui furono costretti a restare sulla loro posizione.\nLo scambio dei panni e delle armi fu essenziale per salvaguardare la vita del re. I Romani continuarono a prendere di mira colui che portava le armi reali finch\u00e9 un cavaliere di nome Destro assal\u00ec e uccise Megacle; lo spogli\u00f2 quindi delle vesti reali e corse verso il console Levino, annunciando a tutti di aver ucciso Pirro. Dopo tale notizia i Romani, galvanizzati dalla morte del re epirota, sferrarono un deciso contrattacco, mentre i Greci sbigottiti cominciarono a perdersi d'animo. Pirro, avendo inteso il fatto, si mise a correre per il campo e a capo scoperto si fece riconoscere dai suoi soldati. Per riprendere in mano le sorti della battaglia, mand\u00f2 in campo gli elefanti da guerra che, con la loro grossa stazza, crearono subito scompiglio tra le file romane. Inoltre, questi animali portavano in groppa una torretta con soldati che potevano a loro volta colpire dall'alto i nemici. I Romani non avevano mai visto questi animali prima di allora e li scambiarono per i grandi buoi tipici del posto; per questo furono chiamati \"buoi lucani\". Gli elefanti travolsero le legioni romane creando panico tra gli uomini e i cavalli, anche a causa dell'enorme massa, bruttezza e odore, e li terrorizzarono con il loro barrito.\nPaolo Orosio racconta, forse confondendo un episodio raccontato da Floro e attribuito da quest'ultimo alla successiva battaglia di Ascoli (279 a.C.), che durante lo scontro il primo astato della IV legione, Gaio Minucio (o Numicio), riusc\u00ec a ferire alla proboscide un pachiderma; questi, inferocito e fuori controllo, si rigir\u00f2 contro le truppe greco-epirote causando numerose vittime.\nAlla vista di questo disordine Pirro ordin\u00f2 alla cavalleria tessala di attaccare, sbaragliando definitivamente la fanteria romana ormai in ritirata. Ci\u00f2 permise ai Greci di conquistare il controllo del campo di battaglia e di entrare nell'accampamento romano. Nelle battaglie dell'antichit\u00e0, la presa dell'accampamento nemico rappresentava una grande disfatta per l'avversario; si suppone inoltre che i Romani abbiano abbandonato nell'accampamento materiali da guerra e armi: i legionari superstiti, forse seguendo la via Nerulo-Potentia-Grumentum, si ritirarono a Venosa probabilmente dopo essersi liberati del proprio equipaggiamento. Fu tuttavia soprattutto grazie al sopraggiungere della notte che i Romani e il console Levino poterono salvarsi da una carneficina ancor peggiore.\nLe perdite.\nNel riportare le perdite subite dagli schieramenti, Plutarco cita due fonti molto divergenti tra loro:\nInoltre Eutropio riferisce che 1.800 soldati romani furono fatti prigionieri:\nPaolo Orosio fornisce questo preciso bilancio delle perdite romane: 14.880 morti e 1.310 prigionieri per la fanteria, 246 cavalieri uccisi e 502 prigionieri, oltre a 22 insegne perse. I dati di Paolo Orosio sono in linea con quelli di Dionigi e di Eutropio, che li riportano in pi\u00f9 scritti.\nSe si fa riferimento a quanto riferito da Dionigi, le perdite ammontavano alla met\u00e0 dell'esercito greco, mentre se si considerano i numeri di Geronimo le vittime ne rappresentavano comunque un quinto. In entrambi i casi queste perdite erano difficilmente colmabili dal momento che l'Epiro non era in grado di fornire rimpiazzi in tempi brevi, a differenza dell'esercito romano che arruolava nuove legioni con estrema velocit\u00e0, soprattutto se si considera la qualit\u00e0 degli uomini che perirono. Pirro perse molti fedeli amici e ottimi capitani e anche lui stesso rischi\u00f2 pi\u00f9 volte la morte; cos\u00ec, anzich\u00e9 festeggiare per la vittoria ottenuta, venne preso dallo sconforto. Di conseguenza, tent\u00f2 di reclutare i prigionieri romani nel proprio esercito, come aveva gi\u00e0 fatto in Oriente con i contingenti mercenari, ma essi rifiutarono e preferirono restare fedeli a Roma.\nSecondo lo storico Giovanni Brizzi, la battaglia fu decisa dal fatto che i Romani si confrontarono per la prima volta con la \"manovra avvolgente\" di origine ellenistica e le legioni, che avevano tenuto testa alla falange fino a quel momento, cedettero di colpo quando gli elefanti e la cavalleria tessala piombarono sul loro fianco, costringendo l'esercito romano a ripiegare in disordine.\nConseguenze.\nReazioni immediate.\nDopo la battaglia, sembr\u00f2 concretizzarsi quell'intesa tra Greci e Italici in funzione antiromana, che parte dell'aristocrazia tarentina si augurava da tempo. Rinforzi lucani e sannitici si unirono all'esercito di Pirro e anche i Bruzi si ribellarono. Le citt\u00e0 greche d'Italia si allearono con il sovrano epirota: Locri scacci\u00f2 la guarnigione romana, imitata poco dopo da Crotone. A Reggio Calabria, ultima posizione della costa ionica ancora controllata da Roma, il pretore campano Decio Vibullio (o Giubellio), che comandava la guarnigione cittadina, massacr\u00f2 una parte degli abitanti, cacci\u00f2 i restanti e si proclam\u00f2 reggente della citt\u00e0, ribellandosi all'autorit\u00e0 di Roma. Pi\u00f9 tardi fu punito da Gaio Fabricio Luscino.\nPirro aveva appreso che il console Levino sostava a Venosa, impegnato ad assicurare le cure ai feriti e a riorganizzare l'esercito in attesa di rinforzi, mentre il console Coruncanio era impegnato in Etruria. Pertanto avanz\u00f2 verso Roma con l'intento di spingere i suoi alleati all'aperta ribellione, chiedendo per Sanniti, Lucani, Dauni e Bruzi la restituzione dei territori perduti in guerra, oltre a provare a sorreggere gli Etruschi contro l'esercito di Coruncanio. Per prima cosa, Pirro invi\u00f2 a Roma un'ambasciata, guidata da Cinea, per dettare le condizioni di pace e restituire i prigionieri catturati al termine della battaglia. Accolto dal Senato romano, rimase per\u00f2 deluso dall'intervento di Appio Claudio Cieco, che si concluse con queste parole:\nA queste parole segu\u00ec, alla presenza dello stesso Cinea, l'arruolamento di due nuove legioni, affidate ancora a Levino, al fine di rimpiazzare i caduti in battaglia. L'ambasciatore, sconvolto nel vedere quanti fossero i volontari per questa nuova chiamata alle armi, tornato da Pirro esclam\u00f2:\nFrattanto gli Etruschi avevano accettato una pace che lasci\u00f2 libere le forze di Coruncanio, che ora stavano muovendo dal nord dell'Etruria per riunirsi a Levino. Quando Pirro si accorse che non c'era alcuna possibilit\u00e0 di un accordo con il Senato romano, decise di passare al contrattacco, avanzando con la sua armata verso nord. Durante l'avanzata devi\u00f2 su Napoli con l'intento di prenderla o di indurla a ribellarsi a Roma. Il tentativo fall\u00ec e comport\u00f2 una perdita di tempo che gioc\u00f2 a vantaggio dei Romani: quando giunse a Capua la trov\u00f2 gi\u00e0 presidiata da Levino. Prosegu\u00ec allora verso Roma devastando la zona del Liri e di Fregellae, giungendo infine ad Anagni e forse anche a Preneste. Consapevole di non disporre di forze sufficienti per affrontare le armate riunite di Coruncanio, Levino e Barbula, decise di ritirarsi e far ritorno in Campania, dove ripart\u00ec le forze nelle varie citt\u00e0 in attesa dell'inverno; in questo modo sottoline\u00f2 anche i limiti territoriali che egli stesso aveva fissato per la sua azione, confinandola alla sola Italia meridionale.\nIn seguito (inverno del 280-279 a.C.), Gaio Fabricio Luscino venne inviato come ambasciatore presso Pirro per trattare lo scambio dei prigionieri. Pirro fu favorevolmente colpito dalle qualit\u00e0 dell'ambasciatore, al punto da affidargli i prigionieri per portarli a Roma; in cambio chiese che il Senato stabilisse un pagamento per il riscatto. L'assise respinse la richiesta e Luscino restitu\u00ec i prigionieri, rispettando in questo modo gli impegni che aveva assunto.\nImpatto sulla storia.\nQuesta battaglia, insieme alla battaglia di Ascoli (279 a.C.) del 279 a.C., costitu\u00ec una delle ultime resistenze della Magna Grecia al dilagare dell'espansionismo della vicina Repubblica romana, proiettata ormai verso l'espansione nel meridione della penisola italica. La battaglia di Ascoli Satriano, dove Pirro, pur vincendo tatticamente il secondo scontro, cont\u00f2 tra le sue file un numero di vittime quasi pari a quello romano (4.000 contro le 6.000 romane), mostr\u00f2 inoltre che il re epirota non era riuscito a \"strappare\" alcun alleato della regione apula ai Romani. Pirro si trovava cos\u00ec, per la seconda volta, in una posizione di stallo nella quale, pur avendo sconfitto ancora i Romani, aveva lasciato pressoch\u00e9 invariate le loro forze militari, e aveva anzi incoraggiato gli alleati di Roma a resistergli.\nA tenerlo inattivo per il resto dell'anno contribu\u00ec anche la notizia di un'invasione da parte dei Celti in Grecia e in Macedonia. Il suocero, sovrano di questo regno, Tolomeo Cerauno, era morto in battaglia nel tentativo di respingere l'incursione celtica. La morte del suocero gener\u00f2 in Pirro sentimenti contrastanti di preoccupazione e ambizione, come sostiene Brizzi. Il sovrano epirota si trovava, infatti, a perdere un autorevole alleato, ma al tempo stesso la sua scomparsa gli apriva la porta per accedere al trono di uno dei pi\u00f9 importanti regni del mondo antico\nQuasi contemporaneamente egli fu chiamato da buona parte delle citt\u00e0 greche della Sicilia, preoccupate dall'avanzata delle truppe cartaginesi ormai prossime a minacciare la stessa Siracusa. Costretto a scegliere, Pirro opt\u00f2 per l'Occidente. Le vittorie contro i Romani non solo lo avevano imbaldanzito, ma sembravano per lui un'ottima opportunit\u00e0 per cacciare definitivamente i Cartaginesi dalla Sicilia e poi permettergli, grazie a questa nuova alleanza con una Magna Grecia \"riconoscente\" del servigio prestatole, di far ritorno in Epiro con nuove e importanti risorse finanziarie e militari, e conquistare il primato in Macedonia e Grecia.\nPer realizzare questo progetto Pirro aveva per\u00f2 bisogno di una pace duratura con i Romani, che gli permettesse di occuparsi dei soli Cartaginesi; ma questi ultimi riuscirono ad anticiparlo e a stipulare un nuovo trattato di alleanza con il Senato romano contro il comune nemico epirota. Polibio narra infatti:\nMalgrado il fallimento delle trattative con Roma, Pirro reclut\u00f2 molti armati tra i suoi alleati e, forte di un esercito di 37.000 unit\u00e0, pass\u00f2 in Sicilia, dove riusc\u00ec a espugnare Erice. Dopo la caduta della citt\u00e0 filo-cartaginese meglio fortificata, ne seguirono altre, come quelle di Segesta e di Iato. L'unica citt\u00e0 rimasta a resistergli era la sola Lilibeo, rifornita via mare dalla flotta cartaginese. Quando ormai sembrava prossimo al successo finale, Pirro fu persuaso dai Sicelioti a rifiutare la pace offerta dai Cartaginesi, ormai prossimi a essere cacciati dall'isola, per poi essere abbandonato dai suoi stessi alleati dopo due mesi di estenuante assedio, poich\u00e9 stanchi di dover affrontare nuovi sacrifici. Svaniva cos\u00ec del tutto il sogno di ripetere l'impresa di Agatocle di Siracusa e di sbarcare in Africa settentrionale, tanto che divenne sempre pi\u00f9 precario lo stesso controllo di Pirro sull'isola, a causa delle continue defezioni nelle file dei Greci. Il mancato successo finale peggior\u00f2, infatti, il rapporto tra Pirro e i Sicelioti, forse anche a causa di un'avida gestione delle risorse del luogo da parte del re epirota che avrebbe voluto imporre una monarchia di stampo ellenistico sull'isola. Pirro torn\u00f2 quindi in Italia, prendendo come pretesto una nuova richiesta d'aiuto di Taranto.\nRientrato in Italia meridionale, Pirro si accorse che durante la sua assenza di tre anni (dal 278 al 276 a.C.) i Romani avevano ripreso l'iniziativa, battendo ripetutamente i suoi alleati Bruzi, Lucani e Sanniti. Anche gli Italioti di Crotone e Locri avevano chiesto una nuova alleanza con Roma. Il re epirota tent\u00f2 invano di raddrizzare le sorti della guerra, ma inutilmente; anche se riusc\u00ec a riprendere Locri, non fu in grado, come era successo nei precedenti scontri, di battere le due armate consolari che gli si erano poste di fronte. Al contrario dovette ritirarsi, seppur imbattuto, al termine di un nuovo scontro nei pressi di Malevento (da allora ribattezzata Benevento). Era l'atto finale della guerra. Con le forze ormai logore Pirro decise di far ritorno in patria, lasciando nell'alleata Taranto un timido presidio comandato da Milone, il quale si arrese per\u00f2 ai Romani pochi anni dopo (nel 272 a.C.). I Greci dell'Italia meridionale nell'arco di un decennio, insieme a Sanniti, Bruzi e Lucani, furono assorbiti dalla Repubblica romana, che fond\u00f2 in tutta l'area numerose sue colonie: Posidonia (la latina Paestum) nel 273 a.C., Beneventum nel 268 a.C., Aesernia nel 263 a.C.. Nel 265 a.C., con la presa di Volsinii, la sottomissione della penisola pot\u00e9 dirsi conclusa da parte della Repubblica romana. Roma era ora proiettata alla conquista del Mediterraneo occidentale contro la potenza marittima di Cartagine, sua alleata durante le guerre pirriche.\nProverbi, leggende e superstizioni.\nLe vittorie di Eraclea e di Ascoli Satriano costarono a Pirro perdite estremamente alte. Si narra che proprio dopo la vittoria di Eraclea Pirro abbia esclamato: \"Un'altra vittoria come questa e me ne torno in Epiro senza pi\u00f9 un soldato!\".\nEntrambe le battaglie costarono al vincitore perdite cos\u00ec alte da rivelarsi incolmabili, condannandolo a perdere le guerre pirriche e rendendo fallimentare la campagna militare in Italia. Da questa circostanza nasce l'espressione \"vittoria di Pirro\", usata in molte lingue.\nBibliografia.\nFonti primarie.\nLe fonti primarie sono state consultate nelle biblioteche digitali di The Latin Library e LacusCurtius:"}
{"id": "351064", "revid": "2108263", "url": "https://it.wikipedia.org/wiki?curid=351064", "title": "Madoc ap Llywelyn", "text": "Nell'autunno del 1294 il gallesi si ribellarono sotto la guida del principe Madoc ap Llywelyn contro le azioni dei nuovi amministratori reali inviati nel Galles settentrionale e occidentale. La rivolta si diffuse rapidamente nel sud del Galles e Madoc si autoproclam\u00f2 \"Principe del Galles\".\nMadoc conquist\u00f2 molti castelli e dette alle fiamme numerosi citt\u00e0 e lo stesso Edoardo I d'Inghilterra fu assediato nel castello di Conwy finch\u00e9 fu salvato dalla sua flotta (1295). Lo scontro finale tra le forze gallesi e inglesi si ebbe in questo stesso anno a Maes Moydog. I ribelli subirono pesanti perdite e si dettero alla fuga. Tra luglio e agosto Madoc si arrese a John de Havering. Fu portato a Londra e forse non fu condannato a morte. Ma non si conosce quale fu la sua sorte.\nCome risposta alla rivolta, Edoardo I adott\u00f2 un comportamento repressivo, umiliante e restrittivo nei confronti dei gallesi, ai quali ridusse diritti civili, economici e sociali. Non molto dopo Llywelyn Bren, lord di Senghenydd, guid\u00f2 una seconda rivolta dal 1316 al 1318."}
{"id": "351071", "revid": "944090", "url": "https://it.wikipedia.org/wiki?curid=351071", "title": "XI Giochi paralimpici estivi", "text": "Gli XI Giochi paralimpici estivi si sono svolti a Sydney dal 18 al 29 ottobre 2000."}
{"id": "351072", "revid": "123845871", "url": "https://it.wikipedia.org/wiki?curid=351072", "title": "Mei\u00dfen", "text": "Mei\u00dfen (\"Mi\u0161no\" in sorabo, anticamente italianizzata in \"Misnia\") \u00e8 una citt\u00e0 di 27.693 abitanti della Sassonia, in Germania. La grafia Meissen del nome della citt\u00e0 \u00e8 un marchio registrato dall'omonima fabbrica di porcellana della citt\u00e0.\nCapoluogo del circondario omonimo, Mei\u00dfen si fregia del titolo di \"Grande citt\u00e0 circondariale\".\nStoria.\nMei\u00dfen \u00e8 anche conosciuta con il soprannome di \"culla della Sassonia\". La citt\u00e0 crebbe da un insediamento di Slavi di Misni e venne proclamata ufficialmente citt\u00e0 dal re tedesco Enrico l'Uccellatore nel 929. Nel 968 fu eretta la diocesi di Mei\u00dfen. Il vescovato cattolico venne soppresso nel 1581 dopo che la diocesi nel 1559 accett\u00f2 la Riforma protestante, ma venne ristabilito nel 1921 con sede dapprima a Bautzen e poi a Dresda.\nIl margraviato di Mei\u00dfen venne fondato nel 968 con la citt\u00e0 come capitale e sede dei margravi di Mei\u00dfen. Divenuta a partire dall'XI secolo una citt\u00e0 commerciale, Mei\u00dfen pass\u00f2 alla Polonia nel 1018 grazie a Boleslao I, per poi passare nelle mani di Corrado II nel 1032 ed alla Casata di Wettin nel 1089. La citt\u00e0 accett\u00f2 di aderire completamente alle leggi del Sacro Romano Impero solo a partire dal 1332.\nLa costruzione della cattedrale cittadina inizi\u00f2 nel 1260, sulla stessa collina dove sorgeva il Castello di Albrechtsburg. La presenza di poco spazio, la distingue oggi come una delle pi\u00f9 piccole cattedrali in Europa, sede di un episcopato, pur essendo conosciuta come uno dei pi\u00f9 fulgidi esempi di architettura gotica.\nNel corso della seconda guerra mondiale, a Mei\u00dfen ebbe sede un \"sottocampo di concentramento\", dipendente da quello principale di Flossenburg.\nQui nacque il drammaturgo e scrittore Johann Elias Schlegel (1713-1749), l'autore de La muta bellezza (\"Die stumme Sch\u00f6nheit\") \u2013 riproposta pi\u00f9 volte anche in tempi moderni \u2013, la commedia in versi in un atto, pubblicata nel 1747, poi rappresentata ad Amburgo il 5 giugno 1754, considerata una vera preziosit\u00e0 di stile e di tono, se non un vero e proprio capolavoro della scuola teatrale sassone.\nLa porcellana di Meissen.\nMei\u00dfen \u00e8 universalmente famosa per la locale industria della porcellana, basata sui depositi locali di caolino ed argilla. La porcellana di Meissen risult\u00f2, dall'istituzione delle industrie manifatturiere, una delle migliori non prodotte in Cina e presto ebbe larga diffusione sul mercato internazionale.\nDel resto la prima manifattura di porcellana europea venne fondata a Mei\u00dfen nel 1710, quando la Real Fabbrica di Porcellane venne aperta nel castello di Albrechtsburg. Nel 1861, essa venne spostata a Triebisch, nella valle di Mei\u00dfen, dove la sede ufficiale della fabbrica di porcellane di Mei\u00dfen si trova tutt'oggi.\nEconomia.\nTurismo.\nLe principali attrazioni della citt\u00e0 sono la rinomata porcellana di Meissen, il castello di Albrechtsburg, la cattedrale gotica."}
{"id": "351076", "revid": "2108263", "url": "https://it.wikipedia.org/wiki?curid=351076", "title": "Llywelyn Bren", "text": "Biografia.\nLlywelyn Bren nacque presumibilmente attorno al 1267 da una piccola casata nobiliare; sposatosi, ebbe sette figli che parteciparono con lui alla rivolta condotta contro gli inglesi. Prima della rivolta, scoppiata nel 1316, c'erano gi\u00e0 stati disordini al confine sud-orientale del Galles: la morte di Gilberto di Clare, VIII conte di Gloucester prima e la battaglia di Bannockburn poi avevano portato un vuoto di potere nella nobilt\u00e0 britannica che i gallesi cercarono di riempire. A seguito di Bannockburn, nel 1314, erano morti molti nobili di Glamorgan ed il re cerc\u00f2 di arginare il vuoto che si era creato usando il pugno di ferro ottenendo solo scontento e rivolte nell'estate dello stesso anno.\nNel 1315 Edoardo II nomin\u00f2 un curatore per i beni delle tre figlie del defunto conte (Eleonora, Margherita ed Elisabetta de Clare): quest'amministratore vess\u00f2 la gente di Glamorgan e Bren, ritenendo di dover proteggere la sua popolazione, lo sfid\u00f2 apertamente e il delegato lo accus\u00f2 di tradimento; anche il sovrano lo ammon\u00ec dicendogli che se l'accusa fosse stata provata lo avrebbero impiccato. Poich\u00e9 ormai i giochi apparivano fatti Llywelyn, il 28 gennaio 1316, attacc\u00f2 a sorpresa il castello di Caerphilly iniziando la rivolta.\nL'amministratore venne catturato all'esterno delle mura ed i suoi uomini acciuffarono molte delle guardie, tuttavia non poterono penetrare nelle difese interne: iniziato cos\u00ec un assedio, il villaggio fu bruciato e molti abitanti vennero uccisi. La rivolta si propag\u00f2 a macchia d'olio: altri castelli vennero assediati e conquistati, villaggi bruciati e la stessa Cardiff venne saccheggiata e data alle fiamme. Il re ordin\u00f2 a Humphrey de Bohun, IV conte di Hereford di sedare la rivolta e questi chiese ed ottenne l'appoggio di Tommaso Plantageneto e di Ruggero Mortimer, I conte di March: sei settimane dopo l'inizio dell'assedio di Caerphilly Llywelyn venne costretto a ritirarsi.\nComprendendo che la guerra era persa, il 18 marzo 1316 Llwelyn si arrese incondizionatamente; pose per\u00f2 una richiesta, cio\u00e8 che i suoi uomini venissero rilasciati e che la pena ricadesse solo su di lui. Il conte di March e quello di Hereford furono sorpresi dal suo atteggiamento cavalleresco ed accordarono la grazia ai suoi uomini ed anzi il Mortimer arriv\u00f2 a promettergli di intercedere per lui al processo. Condotto alla Torre di Londra insieme alla sua famiglia, vide che i suoi carcerieri erano di parola: essi chiesero infatti la grazia per gli uomini di Bren al re ed in un primo momento parve che questa potesse essere concessa. Nel 1318 Llywelyn venne affidato alla custodia di Ugo Despenser il giovane, la cui moglie era proprietaria del castello di Caerphilly.\nDespenser era un grande proprietario terriero con vasti domini nel sud-est del Galles ed acerrimo nemico di Mortimer: senza aspettare ordini da parte del monarca, di cui era un favorito, Despenser uccise Bren senza un processo, provvide a farlo uccidere tramite il sistema dell'hanged, drawn and quartered per poi esporre i pezzi del condannato lungo le strade della contea. La morte di Llywelyn ebbe il potere di unire contro Ugo Despenser il giovane sia i gallesi che i signori delle Marche: nel 1321 i baroni, capeggiati dal conte di Hereford e da altri, chiesero a gran voce che il potere di Despenser venisse ridimensionato e maggiormente controllato.\nIl rifiuto di Edoardo II li spinse ad imbracciare le armi: le terre di Despenser vennero attaccate e razziate ed il re fu costretto ad esiliare il suo favorito e il di lui padre. Il loro esilio dur\u00f2 poco: nel 1322 attaccarono il Galles e nella battaglia di Boroughbridge Humphrey de Bohun, IV conte di Hereford venne ucciso. Dapprima sembr\u00f2 che Ugo Despenser potesse continuare a farla da padrone, tuttavia la resistenza continu\u00f2 fino al colpo di Stato perpetrato da Ruggero Mortimer e dalla sua amante - la regina Isabella di Francia - che arrestarono Despenser, uccidendolo nel novembre del 1326."}
{"id": "351077", "revid": "48783183", "url": "https://it.wikipedia.org/wiki?curid=351077", "title": "Nosce te ipsum!", "text": ""}
{"id": "351081", "revid": "1543377", "url": "https://it.wikipedia.org/wiki?curid=351081", "title": "Retimo (unit\u00e0 periferica)", "text": "L'unit\u00e0 periferica di Retimo () \u00e8 una delle quattro unit\u00e0 periferiche in cui \u00e8 divisa la periferia di Creta. Il capoluogo \u00e8 l'omonima citt\u00e0.\nGeografia fisica.\nConfina a est con quella di Candia e ad ovest con quella della Canea. Si affaccia a nord sul mare di Creta e a sud sul Mar libico. Il suo territorio comprende parte del massiccio del Monte Ida ad Est e i monti Kedros a sud est. Le pianure sono limitate alle zone costiere. Le sue coste sono frastagliate soprattutto quella meridionale.\nPrefettura.\nRetimo era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta \"piano Kallikratis\"\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Retimo era suddivisa in 11 comuni."}
{"id": "351096", "revid": "767487", "url": "https://it.wikipedia.org/wiki?curid=351096", "title": "Tennis ai Giochi della XXVIII Olimpiade", "text": "Le gare di tennis dei Giochi della XXVIII Olimpiade si sono svolte tra il 15 e il 22 agosto 2004 all'Athens Olympic Sports Complex. Sono stati assegnati 4 set di medaglie nelle seguenti specialit\u00e0:\nPer la prima volta il torneo olimpico ha attribuito punti valevoli per le classifiche ATP e WTA. Questo ha fatto s\u00ec che partecipassero molti dei pi\u00f9 forti tennisti al mondo."}
{"id": "351108", "revid": "2108263", "url": "https://it.wikipedia.org/wiki?curid=351108", "title": "Rhodri ab Owain Gwynedd", "text": "Alla morte di Owain Gwynedd nel 1170, scoppi\u00f2 una contesa tra i suoi diciannove figli per la divisione del regno. Rhodri e suo fratello, Dafydd ab Owain Gwynedd, legittimi figli di Owain avuti da Cristina, sconfissero e uccisero in questo stesso anno il loro fratellastro Hywel ab Owain Gwynedd a Pentraeth. Gli altri furono uccisi ed esiliati tra il 1170 e il 1174. Rhodri ottenne parte del Gwynedd, ma ben presto fu messo sotto pressione dal fratello Dafydd, che lo cattur\u00f2 e lo imprigion\u00f2. Nel 1175 Rhodri scapp\u00f2 e riusc\u00ec a scacciare Dafydd. Dafydd e Rhodri si accordarono su come spartire il regno tra di loro, con Dafydd che mantenne soltanto il territorio a est del Conwy. \nDal 1188 il giovane nipote di Rhodri e Dafydd, Llywelyn il Grande aveva iniziato a fare pressione sui suoi zii. Rhodri fu anche messo sotto pressione dai nipoti Gruffydd e Maredydd ap Cynan, che lo scacciarono dall'Anglesey nel 1990. Rhodri si alle\u00f2 allora con Reginaldo, re dell'Isola di Man, sposandone la figlia. Nel 1193, con l'aiuto di un contingente inviato dal suocero, riprese l'Anglesey, ma fu di nuovo scacciato in quello stesso anno da Gruffydd e Maredydd. Rhodri ebbe un figlio conosciuto come Thomas ap Rhodri ab Owain Gwynedd, alla cui discendenza diceva di appartenere Sir John Wynn. Rhodri mor\u00ec nel 1195."}
{"id": "351113", "revid": "671029", "url": "https://it.wikipedia.org/wiki?curid=351113", "title": "Legnaia", "text": "Legnaia \u00e8 un rione della citt\u00e0 di Firenze, e fa parte del quartiere 4.\nCollocazione.\n\u00c8 posto tra il centro della citt\u00e0 di Firenze e il comune di Scandicci, lungo la via pisana; \u00e8 compreso tra i rioni dell'Isolotto a nord (da cui \u00e8 separato dall'asse viario del viale Francesco Talenti), Monticelli ad est, Soffiano a sud e San Quirico ad ovest.\nEtimologia del nome.\nL'etimologia del nome sembra derivare dal fatto che questo territorio era attraversato in tempi antichi dai taglialegna che trasportavano il legname dai vicini colli sopra Scandicci. Tant'\u00e8 che in questi colli possiamo trovare una strada che tuttora si chiama \"via di Legnaia\". Altri invece fanno derivare l'origine del nome Legnaia dalla presenza di boschi che caratterizzava questo luogo prima dell'urbanizzazione e la trasformazione dei terreni ad uso agricolo.\nStoria.\nLegnaia fu sede di un comune autonomo dal 1808, quando fu staccato dal comune di Galluzzo per decisione del governo francese della Toscana; il suo territorio si estendeva per circa 43\u00a0km\u00b2, confinava con i comuni di Firenze, Galluzzo, San Casciano in Val di Pesa, Casellina e Torri, Brozzi e Pellegrino e comprendeva, oltre al capoluogo, le localit\u00e0 di Bellosguardo, San Bartolo a Cintoia, Santa Maria a Cintoia, Marignolle, Monticelli, Mosciano, Signano, Soffiano, Scandicci ed i sobborghi fiorentini del Pignone e di Verzaia.\nNel 1840 il comune contava 9.424 abitanti.\nIl suo stemma raffigurava un albero (simbolo derivato dal nome del capoluogo) con sotto un galletto (ricordo della passata appartenenza al comune di Galluzzo) e sovrastato dal giglio, simbolo della Repubblica di Firenze.\nIl territorio di Legnaia era noto per la coltivazione dei rinomati cavoli e la localit\u00e0 del Pignone vide, nel 1840, il sorgere dell'omonima industria meccanica (oggi Nuovo Pignone), nella quale (1853) venne costruito e sperimentato il primo motore a combustione interna di Eugenio Barsanti e Felice Matteucci e che tanta parte doveva avere nella storia economica e sociale fiorentina negli anni a venire.\nNel 1865 il comune di Legnaia venne soppresso col R.D. 2412 26/7/1865, che prevedeva l'espansione del territorio comunale fiorentino (fino ad allora compreso nella cerchia delle mura) per mezzo della soppressione di alcuni comuni (oltre a Legnaia scomparvero quelli di Pellegrino e Rovezzano) e la riduzione territoriale di altri (Bagno a Ripoli, Galluzzo e Fiesole). Al momento della soppressione, il comune contava circa 11.300 residenti.\nIl territorio di Legnaia fu pertanto diviso tra il comune di Firenze, che si annett\u00e9 il capoluogo comunale, i sobborghi del Pignone e Verzaia, Bellosguardo e Monticelli mentre il resto fu annesso dal comune di Casellina e Torri, che in seguito avrebbe posto la propria sede comunale nella sua nuova frazione di Scandicci e dalla quale assunse la denominazione nel 1928.\nStemma.\nLo stemma del Comune portava: \u00abd'oro, al gallo ardito di nero, accompagnato da un pino al naturale nodrito sulla campagna di verde; capo d'argento, al giglio fiorentino di rosso\u00bb\nInfrastrutture e trasporti.\nFino al 1921 a Legnaia era presente una fermata della tranvia Firenze-Signa, inaugurata nel 1881 e prolungata nel 1895 fino a Porto di Mezzo, costituendo uno dei principali collegamenti con l'area occidentale della citt\u00e0."}
{"id": "351117", "revid": "228587", "url": "https://it.wikipedia.org/wiki?curid=351117", "title": "Corista", "text": ""}
{"id": "351130", "revid": "1488558", "url": "https://it.wikipedia.org/wiki?curid=351130", "title": "Daniele Gaglianone", "text": "Biografia.\nNato nel 1966 ad Ancona, vive a Torino dall'et\u00e0 di sei anni.\nTra il 1989 e il 2000 gira vari cortometraggi di fiction e documentari. Nel 1998 lavora alla sceneggiatura di \"Cos\u00ec ridevano\" diretto da Gianni Amelio. Svolge attivit\u00e0 di regista teatrale: nel 1999 con il gruppo \"Il BuioFuori\" produce lo spettacolo \"Aggrappati ad una terra rivoltata sull'abisso\". \nNel 2000 realizza il primo lungometraggio, \"I nostri anni\", presentato al Festival di Cannes alla \"Quinzaine des R\u00e9alisateurs\" (2001). Il suo secondo film, \"Nemmeno il destino\", viene presentato durante la 61\u00aa Mostra internazionale d'arte cinematografica di Venezia, alle \"Giornate degli autori\", nel 2004. Il film riceve diversi premi nello stesso anno, tra cui: il Premio Arca Cinema Giovani come miglior film italiano a Venezia, il Premio Lino Miccich\u00e8 del CSC, e un \"Tiger Award\" al Festival Internazionale del Film di Rotterdam.\nNel 2004-2005 pubblica il cd audio con libro \"Come ordini urlati in una tempesta di vento\", testo di teatro sonoro ispirato a Malcolm Lowry, firmato con Massimo Miride ed Evandro Fornasier e realizzato con il gruppo \"Il BuioFuori\", di cui vengono eseguite anche alcune rappresentazioni teatrali. \nNel 2008 dirige il documentario \"Rata nece biti (La guerra non ci sar\u00e0)\", presentato al 61\u00ba Festival del Film di Locarno e vincitore del Premio Speciale della Giuria al 26\u00b0 Torino Film Festival. Nel 2009 il film vince anche il David di Donatello per il miglior documentario di lungometraggio. Il 20 agosto 2010 esce il suo terzo lungometraggio di fiction, \"Pietro\" presentato in concorso al Festival del film Locarno. Nel mese di luglio 2011 riceve il Cigno d'oro agli Incontri cinematografici di Stresa. Nello stesso anno esce il suo nuovo lungometraggio, \"Ruggine\" tratto dall'omonimo romanzo di Stefano Massaron in cui recitano, tra gli altri, Filippo Timi, Stefano Accorsi, Valerio Mastandrea e Valeria Solarino.\nDaniele Gaglianone ha svolto e svolge attivit\u00e0 di docenza universitaria presso il corso di laurea Ingegneria del cinema e dei mezzi di comunicazione del Politecnico di Torino.\nDal 2010, Daniele Gaglianone insegna stabilmente nel centro di formazione cinematografica Officine Matt\u00f2li a Tolentino (MC); \u00e8 stato inoltre docente presso AIACE Torino.\nHa diretto \"Dove bisogna stare\", il film-documentario, scritto con Stefano Collizzoli, prodotto da ZaLab in collaborazione con Medici senza frontiere. Dopo essere stato presentato alla 36\u00aa edizione del Torino Film Festival, la pellicola \u00e8 uscita al cinema nel gennaio 2019."}
{"id": "351131", "revid": "1305772", "url": "https://it.wikipedia.org/wiki?curid=351131", "title": "Terza lettera di Giovanni", "text": "La Terza lettera di Giovanni \u00e8 una lettera inclusa tra i libri del Nuovo Testamento ed \u00e8 considerata la sesta delle cosiddette \u00ablettere cattoliche\u00bb. \u00c8 stata scritta attorno al 100.\nIl destinatario della lettera \u00e8 un certo Gaio, presumibilmente a capo di una comunit\u00e0 cristiana.\nComposizione.\nLa lettera \u00e8 stata tradizionalmente attribuita a Giovanni l'evangelista, seguendo la stessa sorte della seconda: la parentela contenutistica e stilistica con la prima lettera sembra infatti ricondurre lo scritto a Giovanni, o quanto meno alla cerchia dei suoi discepoli.\nGli studiosi moderni ritengono tuttavia che l'autore non sia l'apostolo Giovanni: in tale linea si \u00e8 posto anche il papa Benedetto XVI, che pone attenzione alla figura del presbitero Giovanni. &lt;br&gt;Nell'attuale mondo accademico infatti - in merito alla relazione tra le tre lettere e il Vangelo attribuiti all'apostolo Giovanni, figlio di Zebedeo - \"la maggioranza ritiene che non si tratti della stessa persona, ma di qualcuno che conosceva molto bene gli insegnamenti contenuti in quel Vangelo e che intendeva affrontare alcuni problemi sorti nella comunit\u00e0 in cui si leggeva quel Vangelo\" e, concordemente, gli esegeti del cattolico \"Nuovo Grande Commentario Biblico\" ritengono che in tali lettere \"espressioni parallele in apertura delle lettere (\u00abche io amo nella verit\u00e0\u00bb, 2Gv1; 3Gv1; \u00abMi sono rallegrato molto di aver trovato... camminando nella verit\u00e0\u00bb, 2Gv4; 3Gv3), e in chiusura (2Gv12; 3Gv13) mostrano che le lettere sono della medesima persona\" ma \"un confronto tra 1Gv e il quarto vangelo indica che 1Gv (e di conseguenza 2 e 3Gv) non \u00e8 opera dell'autore del vangelo\".\nCome altri testi giovannei la lettera nella sua redazione finale dovrebbe essere stata scritta verso la fine del I secolo, probabilmente ad Efeso.\nStruttura e contenuto.\nLa lettera costituisce lo scritto pi\u00f9 breve del \"corpus\" giovanneo: in tutto, conta 219 vocaboli, oggi raccolti in 15 versetti.\nL'occasione per la scrittura della lettera \u00e8 il rifiuto, da parte del leader di una comunit\u00e0 cristiana, Diotrefe, di accogliere gli inviati del presbitero. Questi trovano quindi riparo nella casa di Gaio, cui la lettera \u00e8 destinata.\nElogio di Gaio.\nLa lettera inizia con il saluto a Gaio ed esprime gioia per il suo cammino nella verit\u00e0 (\u00abNon ho gioia pi\u00f9 grande di questa, sapere che i miei figli camminano nella verit\u00e0\u00bb, ). L'autore si augura che Gaio stia bene in tutto, nel fisico oltre che nello spirito.\nDiotrefe e Demetrio.\nL'autore si lamenta quindi del fatto che Diotrefe, che ambisce ai primi posti nella comunit\u00e0, rifiuta di accogliere i fratelli inviati dal presbitero e impedisce di riceverli anche a chi vorrebbe farlo. L'invito a Gaio \u00e8 di perseverare nel bene: \u00abCarissimo, non imitare il male, ma il bene\u00bb (). Nella lettera viene quindi citato Demetrio, forse il latore della lettera, come testimone della verit\u00e0.\nSaluti.\nLa lettera si conclude con i saluti e con l'augurio di potersi presto parlare a voce."}
{"id": "351132", "revid": "640277", "url": "https://it.wikipedia.org/wiki?curid=351132", "title": "Santuario della Madonna della Guardia (Genova)", "text": ""}
{"id": "351134", "revid": "226458", "url": "https://it.wikipedia.org/wiki?curid=351134", "title": "Perigordino", "text": "Il perigordino (dalla regione francese del P\u00e9rigord) \u00e8 una danza di origine francese in movimento molto vivace e in tempo di 6/8, apparsa nel XVIII secolo.\nVerdi la utilizz\u00f2 nel primo atto del \"Rigoletto\".\nIn Italia \u00e8 presente nel repertorio delle Quattro province solo come brano musicale, essendo andato perduto l'aspetto coreutico.\nSembra che il passaggio dell'esercito napoleonico nell'Italia Settentrionale abbia lasciato una traccia delle musiche che venivano suonate per l'apertura della sua marcia con pifferi e tamburi, sia nella melodia che nel nome della danza."}
{"id": "351146", "revid": "767487", "url": "https://it.wikipedia.org/wiki?curid=351146", "title": "Bourrignon", "text": "Bourrignon (toponimo francese; in tedesco \"B\u00fcrkis\", desueto) \u00e8 un comune svizzero di 261 abitanti del Canton Giura, nel distretto di Del\u00e9mont.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "351147", "revid": "1486495", "url": "https://it.wikipedia.org/wiki?curid=351147", "title": "\u00c6on Flux (serie animata)", "text": "\u00c6on Flux (IPA: ) \u00e8 una serie televisiva animata creata da Peter Chung e trasmessa, tra il 1991 e il 1995, su MTV.\nOriginariamente \"\u00c6on Flux\" nasce come serie di cortometraggi trasmessi all'interno del programma \"Liquid Television\": due particolarit\u00e0 sono il decesso della protagonista in ogni episodio e l'assenza di dialoghi. Successivamente viene prodotta una vera e propria serie, doppiata, di 10 episodi da circa 22 minuti ciascuno, e dove \u00c6on non muore pi\u00f9 in ogni episodio. In Italia la serie \u00e8 stata trasmessa su MTV dall'11 gennaio 1998.\nTrama.\n\"\u00c6on Flux\" \u00e8 ambientato nell'anno 7698, all'indomani di un collasso ambientale che ha ucciso quasi tutta la popolazione globale tranne due citt\u00e0 di confine (Monica e Bregna) situate in quella che era l'Europa orientale. La serie racconta le vicende di una giovane e sexy agente segreta di nome \u00c6on Flux, una Monican abile nell'assassinio e nelle acrobazie: la sua missione \u00e8 quella di infiltrarsi nelle fortezze del vicino paese di Bregna, guidato dalla sua nemesi e amante Trevor Goodchild. Monica rappresenta una dinamica societ\u00e0 anarchica, mentre Bregna incarna uno stato di polizia che, in un'occasione, \u00e8 stato ribattezzato anche come Repubblica di Goodchild.\nProduzione.\nPeter Chung voleva allontanarsi dallo stereotipo hollywoodiano dell'eroe d'azione sempre dalla parte del bene (e in generale alla distinzione netta tra bene a male di svariate opere letterarie e cinematografiche), e quindi presentare una storia realistica, dove la moralit\u00e0 dei personaggi fosse ambigua, tendente all'amoralit\u00e0. \u00c6on Flux e Trevor Goodchild sono personaggi molto complessi: pur ponendosi dilemmi etici, non si fanno scrupoli nel raggiungere i loro obiettivi; sono inoltre gli unici due personaggi che compaiono in ogni episodio.\nFantascienza sociologica, biopunk, allegoria, distopia, spionaggio, thriller psicologico, immagini postmoderne e psichedeliche, oltre a un simbolismo gnostico, sono i temi portanti. Inizialmente \"\u00c6on Flux\" avrebbe dovuto essere solo il titolo della serie, quando la protagonista non era stata ancora delineata, ma alla fine divenne anche il suo nome.\nL'iconica sequenza iniziale (un occhio che blocca una mosca con le ciglia) trae spunto dall'immagine di un occhio con lunghissime ciglia vista da Chung durante un viaggio in Giappone molti anni prima della realizzazione della serie, e da episodi di paralisi del sonno in cui faticava ad aprire gli occhi, come se le ciglia fossero incollate tra loro; ne realizz\u00f2 un'illustrazione, e solo pi\u00f9 tardi aggiunse una mosca per dare un elemento di movimento e conflitto.\nStile.\nL'espressivo character design \u00e8 stato influenzato dai disegni di Egon Schiele, l'artista preferito di Peter Chung; egli era interessato a sperimentare una narrativa visiva priva di dialoghi, in cui ci\u00f2 che pi\u00f9 conta \u00e8 il comportamento dettato dalla personalit\u00e0 del personaggio, dai movimenti del suo corpo, e non da ci\u00f2 che la storia \"richiede\", ed \u00e8 per questo che i costumi sono spesso modellati sui corpi. Lo stive visivo \u00e8 inoltre parzialmente ispirato alla linea chiara.\nMusica.\nLa colonna sonora e il sound design sono stati curati da Drew Neumann e pubblicati nell'album \"Eye Spy: Ears Only Confidential\" ."}
{"id": "351148", "revid": "123950867", "url": "https://it.wikipedia.org/wiki?curid=351148", "title": "Eutropio", "text": "Biografia.\nEra probabilmente di origine italica (cos\u00ec \u00e8 citato nella Suda). Ricopr\u00ec in due riprese importanti cariche pubbliche sotto vari imperatori. Professava il paganesimo.\nPrese parte alla campagna sasanide dell'imperatore Giuliano nel 363. Successivamente ricopr\u00ec incarichi di estrema importanza a Costantinopoli, al servizio dell'imperatore Valente (364\u2013378), di cui fu segretario e storico (\"magister memoriae\") e su richiesta del quale scrisse il \"Breviarium ab Urbe condita\" (\"Breviario dalla fondazione di Roma\"). Nel 371/372 fu proconsole (governatore) della provincia d'Asia; restaur\u00f2 alcune costruzioni di Magnesia al Meandro, e fu accusato di tradimento dal suo successore Festo, ma assolto.\nSotto Teodosio I fu prefetto del pretorio dell'Illirico nel 380-381, e nel 387 fu console posterior.\nUn altro storico, Giorgio Codino, nel suo \"De originibus Constantinopolitanis\" (\"Sulle origini di Costantinopoli\"), afferma che Eutropio fu segretario di Costantino I, ma non \u00e8 chiaro se si tratta della stessa persona. Mor\u00ec dopo il 387.\nIl \"Breviarium\".\nIl \"Breviarium ab urbe condita\", in dieci libri, \u00e8 un compendio (\"breviarium\" in latino indica una stesura di sintesi) della storia romana, dalla fondazione della citt\u00e0 fino alla morte di Gioviano, avvenuta nel 364.\nL'attenzione dell'autore \u00e8 concentrata pi\u00f9 agli avvenimenti di politica estera, alle campagne e alle guerre di conquista, che alla politica interna. Gli ultimi quattro libri, dedicati alle vicende imperiali, offrono, per\u00f2, interessanti ritratti dei sovrani.\nLe fonti utilizzate da Eutropio sono varie: da Tito Livio e Svetonio, fino a cronache a noi non pervenute, come ad esempio la famigerata e dibattuta Enmannsche Kaisergeschichte e ai ricordi personali dell'autore.\nLo stile, generalmente imparziale, \u00e8 semplice e chiaro, rendendo l'opera accessibile a tutti e contribuendo al suo enorme successo. Essa, infatti, non soltanto fu usata come testo di iniziazione al latino nelle scuole (come ancora oggi accade), ma suscit\u00f2 tanto interesse che fu ampliata a pi\u00f9 riprese (fino all'et\u00e0 di Giustiniano da Paolo Diacono e, successivamente, fino al tempo di Leone l'Armeno da Landolfo Sagace nella \"Historia Miscella\") e ne vennero eseguite traduzioni anche in greco (quella di Capitone Licio \u00e8 perduta, mentre rimane pressoch\u00e9 completa quella di Peanio)."}
{"id": "351150", "revid": "1020101", "url": "https://it.wikipedia.org/wiki?curid=351150", "title": "Regole di ingaggio", "text": "Le regole di ingaggio (anche in inglese \"Rules of Engagement\") definiscono, nelle azioni militari e di polizia, quando, dove e come le forze in campo debbano essere utilizzate. Possono essere generiche o specifiche, e ciascuna organizzazione le adatta alla propria cultura.\nCaratteristiche.\nLe regole consistono nelle direttive emanate dalla autorit\u00e0 militare che delinea le circostanze e limiti in cui le forze operative iniziano ed effettuano scontri con forze nemiche.\nQuattro sono gli elementi che caratterizzano le regole di ingaggio: \nDue sono gli ambiti d'applicazione delle regole di ingaggio:\nOltre ai tradizionali ordini, al personale vengono impartite addizionali regole d'ingaggio prima di essere impiegato in qualunque missione. Queste addizionali regole possono includere come rispondere ad un attacco, o quali aree il personale deve agire o come le forze in campo debbano essere utilizzate.\nLe \"regole di ingaggio\" sono vitali per la riuscita di qualunque operazione.\nEsse forniscono un approccio coerente, comprensibile e forniscono lo standard di come le forze in campo debbano agire. Generalmente, esse sono attentamente studiate nei dettagli prima di uno scontro e possono variare in funzione di scenari, con regole diverse per ciascuno.\nLe regole di ingaggio assistono alla sincronizzazione delle componenti decisionali, politiche e operative di una strategia permettendo ai decisori di meglio comprendere, prevedere e focalizzare l'azione delle forze in campo.\nProcedura delle quattro S o 4S.\nUn esempio di regole di ingaggio \u00e8 la procedura delle quattro S, abbreviata in 4S, seguita dall'esercito americano presso un posto di blocco, allo scopo di fermare un'auto o un qualsiasi veicolo ritenuto pericoloso.\nLe quattro fasi sono:\nRegole di ingaggio in campo economico.\nL'espressione viene utilizzata anche in economia aziendale. In anni recenti, si \u00e8 sviluppata una forte dottrina in campo economico/finanziario atta a traslare i concetti militari delle regole di ingaggio nelle societ\u00e0, al fine di migliorarne la adattivit\u00e0 all'ambiente e la migliore performance al perseguimento dei fini aziendali."}
{"id": "351152", "revid": "1776051", "url": "https://it.wikipedia.org/wiki?curid=351152", "title": "Court\u00e9telle", "text": "Court\u00e9telle (toponimo francese) \u00e8 un comune svizzero di 2\u00a0582 abitanti del Canton Giura, nel distretto di Del\u00e9mont.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1853 comune politico e comune patriziale sono uniti nella forma del \"commune mixte\"."}
{"id": "351155", "revid": "287204", "url": "https://it.wikipedia.org/wiki?curid=351155", "title": "Maelgwn ab Owain Gwynedd", "text": "Nella complessa genealogia gallese Maelgwn era figlio di Owain Gwynedd e di Gwladus (figlia di Llywarch ap Trahaearn), fratello di Iorwerth Drwyndwn e padre di Llywelyn il Grande. Alla morte del padre Owain Gwynedd (1170), Maelgwn ricevette Anglesey, condividendo, dunque, il regno.\nNel 1173, per\u00f2, suo fratello Dafydd ab Owain Gwynedd lo attacc\u00f2 e lo costrinse a fuggire in Irlanda. Ritorn\u00f2 pi\u00f9 tardi, sempre in quell'anno, ma fu fatto prigioniero dal fratello.\nNon si sa nulla sulla sua sorte."}
{"id": "351156", "revid": "599013", "url": "https://it.wikipedia.org/wiki?curid=351156", "title": "Trahaearn ap Caradog", "text": "Alla morte di Bleddyn ap Cynfyn nel 1075 nessuno dei suoi figli fu in grado di reclamare il trono. Allora, sal\u00ec\nal trono il cugino Trahaearn ap Caradog. La sua famiglia proveniva forse da Arwystli, al confine tra il Gwynedd e il Powys. In quello stesso anno Gruffydd ap Cynan giunse nell'Anglesey con una forza militareirlandese, sconfisse Trahaearn e ottenne il controllo del Gwynedd. Comunque, la tensione tra la guardia del corpo irlandese di Gruffydd e la locale popolazione gallese port\u00f2 ad una ribellione a Ll\u0177n e Trahaearn colse l'opportunit\u00e0 per attaccare e sconfiggere Gruffydd nella battaglia di Bron yr Erw 1075 e per costringerlo a fuggire in Irlanda. \nNel 1078 Trahaearn sconfisse nel sud del Galles Rhys ab Owain del Deheubarth, responsabile dell'uccisione di Bleddyn ap Cynfyn in una battaglia a Gwdig. Rhys fu costretto a scappare e pi\u00f9 tardi, in quello stesso anno, fu ucciso da Caradog ap Gruffydd del Gwent. Questo episodio \u00e8 ricordato dalla cronaca \"Brut y Tywysogion\" come la \"vendetta per il sangue di Bleddyn ap Cynfyn\".\nTrahaearn regn\u00f2 fino al 1081, quando Gruffydd ap Cynan ritorn\u00f2 dall'Irlanda con un'armata composta da danesi e irlandesi. Nella battaglia di Mynydd Carn (nord di San David's) sia Trahaearn sia Caradog furono per\u00f2 uccisi. Gruffydd ap Cynan prese il potere. Le fonti dicono che Trahaearn sarebbe stato ucciso da un uomo di Gruffydd ap Cynan, un irlandese di nome Gucharki."}
{"id": "351158", "revid": "2194416", "url": "https://it.wikipedia.org/wiki?curid=351158", "title": "Goniometro", "text": "Il goniometro \u00e8 uno strumento per la misurazione di angoli.\nGoniometro rapportatore.\nI goniometri da ufficio e per il disegno tecnico sono costituiti da un cerchio o un semicerchio con la circonferenza graduata e un puntatore al centro; centrando il puntatore sull'origine dell'angolo, e facendo coincidere lo zero della gradazione su un lato, si pu\u00f2 rilevare il valore dell'angolo leggendo la posizione dell'altro lato lungo la circonferenza graduata. Sono realizzati in plastica trasparente (come il plexiglas), onde facilitare la lettura della posizione dei lati attraverso lo strumento stesso.\nGoniometro universale.\nI goniometri universali, o da officina, sono realizzati in materiale pi\u00f9 robusto, tipicamente acciaio inossidabile, per prevenire che la ruggine renda difficoltosa la lettura o cancelli la scala. Spesso la superficie viene opacizzata per evitare abbagliamenti durante la lettura. Il goniometro universale pu\u00f2 essere considerato come una squadra ad apertura variabile, su cui \u00e8 stato montato un goniometro sulla cerniera. Un braccio \u00e8 parte integrante del goniometro, dove \u00e8 incisa la scala graduata, l'altro braccio viene incernierato nel centro del goniometro, e dispone di un indice che punta sulla scala. I bracci cos\u00ec incernierati, possono ruotare liberamente posizionandosi tra loro ad un angolo qualsiasi. Questi vengono lavorati accuratamente in modo che abbiano i bordi perfettamente rettilinei. Quando si deve effettuare una misura, i due bracci vengono posizionati a battuta sulle due superfici di cui si vuole misurare l'angolo, il rilievo pu\u00f2 essere cos\u00ec fatto leggendo la posizione dell'indice.\nScale.\nNei goniometri semplici, la scala viene realizzata sulla circonferenza preventivamente smussata, per ridurre al minimo errori di parallasse durante la lettura; questa inoltre viene realizzata incidendo la superficie, e colorando l'interno dell'incisione stessa, in modo da evitare che abrasioni accidentali possano cancellarla. Normalmente questi goniometri dispongono di una scala sessagesimale (0-180\u00b0 o 0-360\u00b0) con risoluzione di 1\u00b0. Solo nei modelli di maggiori dimensioni \u00e8 possibile risolvere a occhio nudo scale con divisioni di 0,5\u00b0. In commercio si trovano anche goniometri universali di grande precisione, dove il semplice indice viene sostituito da un nonio circolare sessagesimale, spesso dotato di una lente per facilitare la lettura e ridurre i relativi errori. Questi goniometri possono avere risoluzioni di 1' (1/60 di grado sessagesimale)."}
{"id": "351160", "revid": "289247", "url": "https://it.wikipedia.org/wiki?curid=351160", "title": "S. Antonio da Padova", "text": ""}
{"id": "351162", "revid": "247222", "url": "https://it.wikipedia.org/wiki?curid=351162", "title": "Develier", "text": "Develier (toponimo francese) \u00e8 un comune svizzero di 1\u00a0385 abitanti del Canton Giura, nel distretto di Del\u00e9mont.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1853 comune politico e comune patriziale sono uniti nella forma del \"commune mixte\" (tranne che nel periodo 1867-1882)."}
{"id": "351168", "revid": "767487", "url": "https://it.wikipedia.org/wiki?curid=351168", "title": "Mettembert", "text": "Mettembert (toponimo francese; in tedesco \"Mettenberg\", ufficiale fino al 1984, e in precedenza \"Mittemberg\", desueti) \u00e8 un comune svizzero di 105 abitanti del Canton Giura, nel distretto di Del\u00e9mont.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1853 comune politico e comune patriziale sono uniti nella forma del \"commune mixte\"."}
{"id": "351171", "revid": "4", "url": "https://it.wikipedia.org/wiki?curid=351171", "title": "Maelgwn Hir ap Cadwallon", "text": ""}
{"id": "351172", "revid": "889336", "url": "https://it.wikipedia.org/wiki?curid=351172", "title": "Poster", "text": "Poster (dall'inglese \"to post\", collocare, piazzare, appostare) letteralmente vuol dire affisso, avviso, cartello, cartellone o manifesto; in lingua italiana assume differenti significati.\nAccezione comune.\nUn poster \u00e8 un foglio di carta plastificata di grande formato (di solito almeno A3) da appendersi ad una parete. Perlopi\u00f9 si vuole appendere poster all'interno di una casa (a differenza dei manifesti, che vengono affissi per strada), unicamente per il loro valore estetico. I poster in genere raffigurano paesaggi, attori, musicisti, pin-up o altri personaggi famosi, locandine di film, riproduzioni di dipinti, eccetera.\nIn pubblicit\u00e0.\nI poster sono grandi manifesti rettangolari e orizzontali (quindi il lato lungo rappresenta la base e il lato corto l'altezza). Vengono affissi solitamente in ambiente esterno, in luoghi pubblici prestabiliti. Il classico formato \u00e8 6x2,8m o anche detto \"12 fogli\" in quanto composto da dodici fogli, ciascuno di dimensioni 1x1,4m.\nCaratteristiche.\nLe caratteristiche principali dei poster (che poi sono, in linea di massima, le stesse del manifesto) sono le seguenti:\nVantaggi\nSvantaggi\nPoster multifunzione.\nVi sono tipi di poster che possono essere utilizzati per funzioni alternative ai soli fini commerciali. Una struttura di insegne pubblicitarie pu\u00f2 venire utilizzata anche per ospitare illuminazione pubblica e perfino stazioni radio base per telecomunicazioni. Solitamente la struttura portante \u00e8 costituita da un palo in acciaio con flangia di accoppiamento alla struttura sovrastante di sostegno delle insegne pubblicitarie che possono contenere le antenne per telecomunicazione. I cavi di alimentazione dei corpi illuminanti e delle eventuali antenne sono interni alla struttura e fissati su apposite tesate in fune d'acciaio.\nQuesto tipo di struttura coniuga pi\u00f9 funzioni, evitando la costruzione di pali per telecomunicazioni che possono deturpare il paesaggio urbano."}
{"id": "351173", "revid": "4", "url": "https://it.wikipedia.org/wiki?curid=351173", "title": "Maelgwn l'Alto", "text": ""}
{"id": "351174", "revid": "4", "url": "https://it.wikipedia.org/wiki?curid=351174", "title": "Maelgwn I", "text": ""}
{"id": "351176", "revid": "4", "url": "https://it.wikipedia.org/wiki?curid=351176", "title": "Rhun Hir ap Maelgwn", "text": ""}
{"id": "351177", "revid": "1776051", "url": "https://it.wikipedia.org/wiki?curid=351177", "title": "Pleigne", "text": "Pleigne (toponimo francese; in tedesco \"Pleen\", desueto) \u00e8 un comune svizzero di 353 abitanti del Canton Giura, nel distretto di Del\u00e9mont.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "351178", "revid": "4", "url": "https://it.wikipedia.org/wiki?curid=351178", "title": "Rhun Hir", "text": ""}
{"id": "351179", "revid": "4", "url": "https://it.wikipedia.org/wiki?curid=351179", "title": "Rhun l'Alto", "text": ""}
{"id": "351180", "revid": "9", "url": "https://it.wikipedia.org/wiki?curid=351180", "title": "Wolfgang K\u00f6pfel", "text": ""}
{"id": "351181", "revid": "9", "url": "https://it.wikipedia.org/wiki?curid=351181", "title": "Wolfgang Fabricius Capito", "text": ""}
{"id": "351182", "revid": "9", "url": "https://it.wikipedia.org/wiki?curid=351182", "title": "Wolfgang Capito", "text": ""}
{"id": "351183", "revid": "2180312", "url": "https://it.wikipedia.org/wiki?curid=351183", "title": "Retimo", "text": "R\u00e8timo, o Retimno (in passato anche \"Rettimo\"; , \"R\u00e9thymno\", in turco \"Resmo\"), \u00e8 un comune greco situato lungo la costa settentrionale dell'isola di Creta. Capoluogo dell'omonima unit\u00e0 periferica, con 32.468 abitanti \u00e8 la terza citt\u00e0 dell'isola per popolazione e una delle sue principali mete turistiche.\nA seguito della riforma amministrativa detta Programma Callicrate (in vigore dal gennaio 2011), che ha abolito le prefetture e accorpato numerosi comuni, Retimo \u00e8 ora capoluogo di un comune con un'estensione di 397\u00a0km\u00b2 e 55.525 abitanti. La citt\u00e0 \u00e8 sede dell'Universit\u00e0 di Creta e uno dei principali poli culturali dell'isola.\nGeografia fisica.\nLa citt\u00e0 di Retimo \u00e8 situata nella met\u00e0 occidentale di Creta lungo la costa del Mar Egeo, 140\u00a0km ad ovest di Candia (Iraklio) e 65\u00a0km ad est della Canea. Il nucleo antico dell'abitato, sviluppatosi sotto le pendici di un'antica acropoli poi fortificata dai veneziani, \u00e8 raccolto attorno ad un porticciolo dal quale si estende verso est un ampio litorale sabbioso costellato di strutture alberghiere e turistiche. Il tessuto urbano del centro storico, piuttosto ben conservato e largamente pedonalizzato, mantiene un carattere pittoresco grazie alla compresenza di calli e portali di impronta veneziana e di moschee e minareti dell'epoca ottomana.\nStoria.\nDell'antico insediamento che occupava il sito dell'odierna citt\u00e0 si hanno scarse informazioni. Scavi archeologici hanno dimostrato che la citt\u00e0 coniava le proprie monete in periodo ellenistico, il che fa supporre che fosse dedita a floridi commerci. Alcuni scrittori del III secolo d.C. fanno riferimento alla citt\u00e0 e ad un suo tempio dedicato ad Artemide. Scarse sono le informazioni nel successivo periodo bizantino; negli anni della dominazione veneziana (iniziata nel 1212) aveva qui sede un rettore il quale rispondeva al duca che risiedeva a Candia.\nNel secolo XVI la presenza ottomana nel Mediterraneo orientale si fece sempre pi\u00f9 minacciosa e, al pari di Cipro, Creta fu soggetta a sempre pi\u00f9 frequenti incursioni piratesche saracene. Fu cos\u00ec che nel 1540 si avvi\u00f2 la costruzione di una cinta muraria disegnata dall'architetto Michele Sammicheli: l'opera fu ultimata nel 1570, ma non valse ad impedire l'anno successivo il saccheggio della citt\u00e0 da parte del corsaro Occhial\u00ec. Sempre nel 1571 Cipro si arrese agli ottomani e ci\u00f2 fece di Creta il nuovo principale obiettivo di conquista della Sublime Porta, per cui i veneziani si affrettarono ad ampliare e fortificare il castello che sorgeva sul promontorio. La nuova fortezza, disegnata all'architetto militare Sforza Pallavicini e impostata secondo i canoni della fortificazione alla moderna, fu progettata per poter contenere, in caso d'assedio, l'intera popolazione cittadina. Contemporaneamente la citt\u00e0 acquisiva uno stile rinascimentale italiano: fu costruita la piazza centrale, il corso, la loggia. Tutti gli sforzi di ammodernamento furono tuttavia vani: quando nel 1646 i turchi sferrarono l'attacco a Creta, dopo la veloce presa della Canea le truppe di pasci\u00e0 Hussein giunsero di fronte a Retimo e la cinsero d'assedio, costringendola alla resa il 13 novembre dopo una resistenza di poche settimane. \nDurante il periodo ottomano la citt\u00e0 mantenne il proprio impianto urbanistico originario, ma le chiese furono trasformate in moschee e si elevarono nuovi minareti; le antiche case dei patrizi veneziani che avevano abbandonato l'isola furono poi adattate al gusto dei nuovi padroni. Nei due secoli e mezzo di amministrazione ottomana la citt\u00e0 conobbe un periodo di decadenza e la tendenza all'insabbiamento del porto ridusse ulteriormente il ruolo di Retimo a livello commerciale. Nel XIX secolo, come del resto in tutta l'isola, crebbe l'insofferenza greca verso i governanti ottomani e si moltiplicarono gli episodi di resistenza, fra cui l'insurrezione del 1866 che culmin\u00f2 nell'ancor oggi celebrato sacrificio collettivo nel monastero di Arkadi.\nNel 1897, anno in cui fu costituito lo Stato autonomo di Creta sotto la giurisdizione formale della Sublime Porta, inizi\u00f2 un rapido processo di avvicinamento dell'isola al Regno di Grecia, processo che culmin\u00f2 con la definitiva annessione nel 1913 e con l'esodo della minoranza turca che da secoli si era stabilita sull'isola per effetto dello scambio di popolazioni sancito dal Trattato di Losanna (1924).\nDurante la seconda guerra mondiale Retimo, come altre citt\u00e0 cretesi della costa settentrionale, fu duramente bombardata dalla Luftwaffe in previsione di uno sbarco delle truppe tedesche che avvenne nel maggio 1941 (battaglia di Creta), ma fortunatamente le distruzioni e la successiva ricostruzione del dopoguerra non alterarono l'aspetto della citt\u00e0, che tuttavia continu\u00f2 a versare in uno stato di arretratezza: la corrente elettrica giunse solo nel 1960. Grazie al turismo soprattutto internazionale, sviluppatosi continuamente a partire dal 1970, e ai fondi di sviluppo dell'Unione Europea, la citt\u00e0 ha vissuto una rinascita che nel giro di pochi decenni le ha riassegnato il ruolo di capitale culturale dell'isola.\nGeografia antropica.\nSuddivisioni.\nIl comune di Retimo \u00e8 suddiviso in cinque quartieri: Arkadi, Lappa, Nikiforos Fokas und Rethymno che corrispondono ai 5 comuni che fino al 2010 erano autonomi. Ogni quartiere \u00e8 a sua volta diviso in 45 comunit\u00e0 locali, le pi\u00f9 popolose sono: Rethymno, Atsipopoulo, Adele, Pangalochori, Prines, Gerani, Chamalevri e Pigi."}
{"id": "351188", "revid": "1608023", "url": "https://it.wikipedia.org/wiki?curid=351188", "title": "Casellina e Torri", "text": ""}
{"id": "351189", "revid": "11684", "url": "https://it.wikipedia.org/wiki?curid=351189", "title": "Cosacco", "text": ""}
{"id": "351195", "revid": "1528507", "url": "https://it.wikipedia.org/wiki?curid=351195", "title": "Centopassi", "text": "Centopassi \u00e8 un marchio vitivinicolo che raggruppa varie cooperative che aderiscono alla rete Libera di Don Luigi Ciotti. Il nome \u00e8 tratto dall'omonimo film di Marco Tullio Giordana, dedicato a Peppino Impastato.\nLe cooperative gestiscono dal 2001 le terre confiscate ai boss della mafia nell'Alto Belice Corleonese, per un totale di 400 ettari, di cui 60 coltivati a vigneto. A partire dal 2009, si aggiungeranno altri terreni confiscati al clan di Giovanni Brusca.\nCon il marchio Centopassi vengono prodotti undici vini: il \"Placido Rizzotto rosso\", prodotto da viti Nero d'Avola e Syrah; il \"Placido Rizzotto bianco\", una miscela di Catarratto e Chardonnay; due miscele a base di uve autoctone siciliane, \"Centopassi Bianco\" e \"Rosso\", e sette selezioni monovarietali da altrettanti vigneti. Tutte le produzioni sono classificate come IGT Terre Siciliane, ad eccezione del \"Centopassi Rosso\" classificato come DOC Sicilia.\nCentopassi si affianca al marchio Libera Terra, che indica la produzione di alimenti biologici provenienti dalle terre gestite dalle cooperative facenti capo a Libera."}
{"id": "351196", "revid": "124396409", "url": "https://it.wikipedia.org/wiki?curid=351196", "title": "Forma (filosofia)", "text": "In filosofia il termine forma \u00e8 solitamente contrapposto a materia o contenuto. Il concetto risale alla filosofia greca antica che usa i termini \u03bc\u03bf\u03c1\u03c6\u03ae (\"morph\u00e9\", forma sensibile), \u03c3\u03c7\u03ae\u03bc\u03b1 (\"skh\u0113ma\", modo in cui una cosa si presenta), \u03b5\u03af\u03b4\u03bf\u03c2 (\"\u00e8idos\", forma intelligibile).\nPlatone ed Aristotele.\nAristotele nel I libro della \"Metafisica\" (987b sgg.) attribuisce a Platone, anche se gi\u00e0 i pitagorici e gli eleati lo avevano parzialmente preceduto, il primato nell'aver posto il problema della forma parlando di idea e specie, sia intendendola come essenza e causa delle cose materiali sia come ci\u00f2 che rende intelligibili le cose nel senso che \u00e8 la presenza dell'idea nella cosa stessa, copia imperfetta dell'essenza ideale, che rende possibile all'intelletto dell'uomo capire che cosa essa sia.\nMateria e forma.\nLa concezione platonica, esposta nel dialogo del \"Timeo\", della formazione dell'universo in base ai due elementi della forma e della materia, viene ripresa e approfondita da Aristotele che se ne serve per la definizione della \"ousia\" della sostanza, concepita come \"sinolo\", unione indissolubile di forma e materia.\nAristotele, trattandone nelle opere \"Fisica\", \"Metafisica\", \"Sull'anima\", dissente dai platonici che intendevano il mondo delle idee come separato da quello delle cose. L'individuo reale infatti non pu\u00f2 sussistere se non fosse in lui indissolubilmente legata la forma ideale alla materia. Ovunque sia presente una realt\u00e0 materiale ivi vi \u00e8 la necessaria presenza di una forma.\nLa forma per\u00f2 ha una priorit\u00e0 cronologica e ontologica, prima nel tempo e prima come essere rispetto alla materia: essa \u00e8 infatti sia \"causa efficiente\", quella che rende possibile l'esistenza della sostanza, sia \"causa finale\", esprime il fine che d\u00e0 senso all'esistenza della cosa stessa. Ma, sostiene Aristotele, la priorit\u00e0 della forma \u00e8 anche logica perch\u00e9 \u00abdi ogni cosa si pu\u00f2 parlare in quanto ha una forma e non per il suo aspetto materiale in quanto tale\u00bb (\"Metafisica\" VII, 1035a).\nPotenza e atto.\nI due concetti di materia e forma sono riportati in Aristotele a quelli di potenza ed atto. Infatti la materia di per s\u00e9 esprime solo la possibilit\u00e0, la potenza, di acquisire una forma in atto nella realt\u00e0: perch\u00e9 si realizzi questo passaggio per cui ci\u00f2 che \u00e8 possibile diventi reale, occorre che ci sia gi\u00e0 una forma in atto, un essere attuato. Il passaggio dalla potenza (materia) all'atto (forma), che costituisce il divenire, \u00e8 tale da poterlo concepire come senza fine, poich\u00e9 ogni atto diviene potenza per un atto successivo o meglio, sostiene Aristotele, avr\u00e0 come termine ultimo un atto che ha realizzato tutte le potenze, tutte le potenzialit\u00e0 materiali e quindi non avr\u00e0 pi\u00f9 in s\u00e9 alcun elemento materiale (potenza) e sar\u00e0 allora un \"atto puro\", Dio.\nLa potenza, (in greco \u03b4\u03cd\u03bd\u03b1\u03bc\u03b9\u03c2 = dynamis) che si riferisce alla natura ontologica delle cose, riguarda il problema dell'oggettivo divenire del mondo, cio\u00e8 la possibilit\u00e0 di realizzazione in atto, insita in un oggetto.\nPer Aristotele l'essere in potenza \u00e8 inferiore all'essere in atto: il primo \u00e8 da lui designato come materia, il secondo come forma. In seguito tuttavia, con l'avvento della filosofia neoplatonica, che verr\u00e0 inglobata dalla nuova concezione cristiana dell'essere, la potenza o \"dynamis\" subisce un capovolgimento di significato, passando a indicare l'infinita energia spirituale creatrice dell'Uno, nel quale anche l'infinito riceve una connotazione di superiorit\u00e0 rispetto al finito. Secondo il Lloyd si tratterebbe di un concetto di potenza attiva anteriore allo stesso Aristotele e restaurato da Plotino.\nLa concezione della potenza come potere attivo di sviluppo, anzich\u00e9 pura possibilit\u00e0 logica, permeer\u00e0 i diversi esponenti della filosofia occidentale che si richiameranno direttamente o indirettamente al neoplatonismo.\nL'atto invece, nel latino scolastico \"actus\", traduzione del greco \u1f10\u03bd\u03ad\u03c1\u03b3\u03b5\u03b9\u03b1 (\"energheia\") e \u1f10\u03bd\u03c4\u03b5\u03bb\u03ad\u03c7\u03b5\u03b9\u03b1 (\"entelekeia\"), \u00e8 definibile come l'esistenza dell'oggetto in quanto realizzata (forma, \"integritas rei\"); in senso aristotelico si oppone alla potenza che l'atto precede ontologicamente come realizzazione perfetta e come fine. Da ci\u00f2 deriva il significato di atto come operazione piena di esplicazione dell'esistenza realizzata.\nAtto puro.\nAtto puro \u00e8 l'atto completamente realizzato, senza pi\u00f9 potenza (nel senso che non ha bisogno di realizzarsi ulteriormente) n\u00e9 materia. In Aristotele esso \u00e8 Dio, il motore immobile. \nIl concetto \u00e8 stato ripreso dall'idealismo, in cui l'atto puro \u00e8 l'Assoluto. Anche qui tuttavia si \u00e8 assistito ad un mutamento di significato ad opera del neoplatonismo, per il quale l'atto non \u00e8 pi\u00f9 qualcosa di statico ma di dinamico, in quanto dotato di infinita potenza: esso diventa azione.\nNel neoidealismo passa a permeare il pensiero: per Giovanni Gentile atto puro \u00e8 il \"pensiero nel momento stesso che pensa\" (attualismo).\nIl pensiero medioevale.\nLa teologia medioevale si preoccup\u00f2 innanzitutto di salvaguardare il concetto aristotelico di forma riportandolo alla connotazione dell'anima immortale.\nSan Tommaso infatti respinge la teoria dei neoplatonici agostiniani che attribuivano all'anima umana e angelica una specie di \"materia spirituale\" e ribadisce la purezza della forma sostanziale aristotelica, anche se, egli aggiunge, la materia ha una sua caratteristica particolare, come \"materia signata\" di accogliere in s\u00e9 la forma o l'anima, che \u00e8 poi pienamente realizzata come attuale solo in Dio, mentre nell'uomo conserva ancora un elemento di potenzialit\u00e0 e limitatezza (\"De ente et essentia\", capp. V e VI; \"Summa theologiae\", I, 75).\nLa forma kantiana.\nI concetti aristotelici di forma sostanziale e forma finale persero ogni originario significato con l'avvento della scienza moderna e assunsero un valore del tutto diverso nella formulazione kantiana.\nIl rapporto materia-forma assume infatti nel pensiero kantiano una funzione gnoseologica-trascendentale per cui nella \"Critica della ragion pura\" Kant intende per materia \u00abci\u00f2 che corrisponde alla sensazione\u00bb e per forma \u00abci\u00f2 per cui il molteplice del fenomeno pu\u00f2 essere ordinato\u00bb secondo le forme pure \"a priori\" di spazio e tempo. La stessa attivit\u00e0 formale poi \u00e8 attribuita alle categorie o concetti puri dell'intelletto (par. 13), a loro volta ordinati dall'attivit\u00e0 sintetico formale dell\"Io penso\" (par. 16).\nIl carattere formale sar\u00e0 poi la caratteristica fondamentale della \"Critica della ragion pratica\" kantiana, che si propone di indicare non quali comportamenti morali debba concretamente mettere in atto l'uomo, ma come debba atteggiarsi la volont\u00e0, quale \"forma\" essa debba assumere nel predisporsi a compiere l'azione morale, obbedendo al carattere formale dell'imperativo categorico.\nLa forma nel pensiero post-kantiano.\nRiprendendo in parte le concezioni hegeliane Benedetto Croce parla di forme riferendole all'attivit\u00e0, alla vita dello Spirito che si esplica nei quattro gradi di Estetica, Logica, Economia ed Etica.\nCos\u00ec nel suo saggio \"Le forme assolute dello Spirito\" (1909) Giovanni Gentile preferisce indicare come forme assolute quelle di Arte, Religione e Filosofia come fasi dialettiche dell'Io trascendentale inteso come atto puro.\nAncora collegato ad un'impostazione kantiana \u00e8 la \"filosofia delle forme simboliche\" di Ernst Cassirer mentre per Edmund Husserl, ormai lontano dal kantismo, il concetto di forma nella fenomenologia s'inserisce in una filosofia dal carattere rigorosamente scientifico.\nAd una impostazione fenomenologica si rif\u00e0 la psicologia della forma o \"Gestaltpsychologie\".\nI recenti sviluppi del concetto di forma si possono ritrovare infine in quello di struttura, ad opera dello strutturalismo."}
{"id": "351197", "revid": "125226899", "url": "https://it.wikipedia.org/wiki?curid=351197", "title": "Libera. Associazioni, nomi e numeri contro le mafie", "text": "Libera. Associazioni, nomi e numeri contro le mafie \u00e8 un\u2019associazione di promozione sociale presieduta da don Luigi Ciotti, fondata nel 1995 su ispirazione di Luciano Violante e Saveria Antiochia, con l\u2019intento di sollecitare la societ\u00e0 civile nella lotta alla criminalit\u00e0 organizzata e di favorire la creazione di una comunit\u00e0 alternativa alle mafie stesse. Libera coordina pi\u00f9 di 1600 realt\u00e0 nazionali e internazionali che si occupano in vario modo del contrasto alla criminalit\u00e0 organizzata. Fra gli scopi dell\u2019associazione: promuovere i diritti di cittadinanza, la cultura della legalit\u00e0 democratica e la giustizia sociale; valorizzare la memoria delle vittime di mafie; contrastare il dominio mafioso del territorio.\nAlcuni dei concreti impegni di Libera sono: la legge sull'uso sociale dei beni confiscati alle mafie, l'educazione alla legalit\u00e0 democratica, l'impegno contro la corruzione, i campi di formazione antimafia, i progetti sul lavoro e lo sviluppo, le attivit\u00e0 antiusura. Nel corso degli anni Libera ha dato vita a numerosi progetti ed iniziative sui beni confiscati alle mafie.\nStoria.\nL'associazione si \u00e8 costituita il 25 marzo 1995 con l'intento di sollecitare la societ\u00e0 civile nel contrasto alle mafie e nella promozione della legalit\u00e0 democratica e della giustizia. La prima iniziativa \u00e8 stata la raccolta di un milione di firme per una proposta di legge che prevedesse il riutilizzo sociale dei beni confiscati alle mafie, che poi venne tradotta in norma con la legge 7 marzo 1996 n. 109.\nLibera \u00e8 riconosciuta come associazione di promozione sociale dal Ministero del Lavoro, della Salute e della Solidariet\u00e0 Sociale.\nInoltre \u00e8 riconosciuta come associazione con Special Consultative Status dal Consiglio Economico e Sociale delle Nazioni Unite (Ecosoc).\nNel 2008 \u00e8 stata inserita dall'Eurispes tra le \"eccellenze italiane\". Nel 2009 \u00e8 stata premiata dal Comitato Economico e Sociale Europeo (Cese) fra le migliori esperienze di societ\u00e0 civile organizzata. Nel 2012 \u00e8 stata inserita nella lista delle cento migliori ONG del mondo dalla rivista \"The Global Journal\": \u00e8 l'unica organizzazione italiana in tale classifica, dedicata alle \"community empowerment\" e all'universo del no-profit.\nPresidente.\nIl presidente dell'organizzazione \u00e8 don Luigi Ciotti, gi\u00e0 fondatore del Gruppo Abele di Torino, della rivista \"Narcomafie\" e successivamente del bimestrale \"lavialibera\".\nL'associazione ha anche due presidenti onorari: uno \u00e8 Nando dalla Chiesa, figlio del generale Carlo Alberto dalla Chiesa (ucciso dalla mafia nel 1982), l'altro \u00e8 il magistrato Giancarlo Caselli.\nAttivit\u00e0.\nDal 2011 aderiscono a Libera oltre 1600 fra associazioni nazionali e locali, cooperative sociali, gruppi e realt\u00e0 di base e circa 4500 scuole attive nei percorsi di educazione alla legalit\u00e0 democratica in Italia e nel mondo.\nTra gli impegni concreti di Libera si segnalano: la legge sull'uso sociale dei beni confiscati alle mafie, l'educazione alla legalit\u00e0, l'impegno contro la corruzione, il sostegno alle vittime innocenti delle mafie, i campi di studio e volontariato antimafia, le attivit\u00e0 antiracket e antiusura.\nLibera Terra.\nLibera Terra, pur non essendo parte dell'associazione in s\u00e9, che non gestisce direttamente i beni confiscati, \u00e8 nata dall'esperienza di Libera. Il marchio contraddistingue alcune tra le cooperative i cui prodotti vengono coltivati su terreni confiscati alla criminalit\u00e0 organizzata e riutilizzati a fini sociali come previsto dalla legge 109/96. Dalle attivit\u00e0 di trasformazione e commercializzazione dei prodotti delle cooperative \u00e8 nato il Consorzio Libera Terra Mediterraneo che include, oltre alle nove cooperative che ne fanno parte, anche altri soggetti economici, come il settore turismo responsabile \"Libera il gusto di viaggiare\". I prodotti di Libera Terra sono distribuiti in diverse catene e punti vendita italiani e anche internazionali, oltre che nelle botteghe de \"I sapori e i saperi della legalit\u00e0\".\nNel corso degli anni Libera ha dato via a numerosi progetti e iniziative sui beni confiscati alle mafie, tra cui \"La mozzarella della Legalit\u00e0\", a Castel Volturno dove la cooperativa \"Le Terre di Don Peppino Diana\" produce all'interno di spazi confiscati alla camorra. Il progetto \u00e8 stato cofinanziato dalla \"Fondazione con il Sud\". Il maggior corrispondente \u00e8 Don Luigi Ciotti.\nRestate Liberi.\nTanti giovani scelgono di fare un'esperienza di volontariato e di formazione civile sui terreni confiscati alle mafie gestiti dalle cooperative sociali di Libera Terra. Segno questo, di una volont\u00e0 diffusa di essere \"protagonisti\" e di voler tradurre questo impegno in un'azione concreta di responsabilit\u00e0 e di condivisione.\nL'obiettivo principale dei campi di volontariato sui beni confiscati alle mafie \u00e8 quello di diffondere una cultura fondata sulla legalit\u00e0 e giustizia sociale che possa efficacemente contrapporsi alla cultura della violenza, del privilegio e del ricatto. Si dimostra cos\u00ec, che \u00e8 possibile ricostruire una realt\u00e0 sociale ed economica fondata sulla pratica della cittadinanza attiva e della solidariet\u00e0. Caratteristica fondamentale di E!State Liberi \u00e8 l'approfondimento e lo studio del fenomeno mafioso tramite il confronto con i familiari delle vittime di mafia, con le istituzioni e con gli operatori delle cooperative sociali. L'esperienza dei campi di lavoro ha tre momenti di attivit\u00e0 diversificate: il lavoro agricolo o attivit\u00e0 di risistemazione del bene, la formazione e l'incontro con il territorio per uno scambio interculturale.\nE!state Liberi \u00e8 la rappresentazione pi\u00f9 efficace della memoria che diventa impegno, \u00e8 il segno tangibile del cambiamento necessario che si deve contrapporre alla \"mafiosit\u00e0 materiale e culturale\" dilagante nei nostri territori.\nLibera Formazione.\n\u00c8 il settore che progetta e realizza percorsi di formazione ed educare, in tema di educazione alla cittadinanza. I progetti si attivano con universit\u00e0, scuole, associazioni, cittadini e enti locali e consistono in convegni, percorsi, seminari, incontri.\nAll'interno di questo settore si colloca il progetto \"Libera-net\".\nLibera Memoria.\nConsiste in uno strumento dedito al ricordo e alla sensibilizzazione. Libera Memoria si occupa di mantenere vivo il ricordo delle vittime innocenti delle mafie e di sostenere i loro familiari, organizzando momenti di confronto e formazione. Per restituire il diritto della memoria alle vittime e a coloro i quali \u00e8 stato tolto il diritto alla vita ha realizzato un archivio multimediale, aperto e accessibile a tutti, Vivi, dove sono raccolte tutte le storie delle vittime innocenti; si impegna affinch\u00e9 si superino le disparit\u00e0 di trattamento tra familiari riconosciuti e residenti in diverse regioni e le differenze ancora in essere tra le vittime della criminalit\u00e0 organizzata, del dovere e del terrorismo.\nAll'interno di questo ambito si colloca la Giornata della Memoria e dell'Impegno per ricordare le vittime innocenti di tutte le mafie, celebrata ogni anno il 21 marzo per ricordare le vittime di tutte le mafie, in diverse citt\u00e0 d'Italia:\nAltri appuntamenti realizzati nel corso degli anni e dedicati a questo scopo sono: \"Carovana Antimafie\" (manifestazione itinerante con l'obiettivo di coinvolgere e sensibilizzare gli abitanti e le istituzioni locali, la cui memoria ad ogni tappa viene fissata attraverso il diario di bordo tenuto dai carovanieri, i racconti, i video, le foto e le testimonianze), \"Festa nazionale di Libera\", \"Campus Albachiara\". A questi si aggiungono le molteplici iniziative a livello locale.\nRiparte il futuro.\nLibera e Gruppo Abele, nel gennaio del 2013 lanciano la petizione online di Riparte il futuro. La campagna propone al Parlamento di modificare l'articolo 416 ter del codice penale italiano in tema di voto di scambio politico - mafioso. Questo obiettivo \u00e8 stato raggiunto il 16 aprile 2014, quando al Senato \u00e8 stato definitivamente approvato il nuovo testo dell'articolo, che include l'\"altra utilit\u00e0\", richiesta della campagna fin dall'inizio.\nDal 2016 Riparte il futuro diventa un'associazione indipendente per continuare la sua attivit\u00e0 di contrasto alla corruzione in modo separato da Libera, promuovendo la trasparenza e la certezza del diritto con un team composto da giovani professionisti ed esperti di anticorruzione, trasparenza, economia.\nCritiche.\nIl PM anticamorra Catello Maresca e il prefetto Giuseppe Caruso hanno criticato le attivit\u00e0 di Libera, sostenendo che esse, al di l\u00e0 della parvenza di legalit\u00e0 e onest\u00e0, siano semplicemente mirate alla spartizione dei proventi che derivano dal sequestro dei beni mafiosi. Secondo loro infatti, Libera si \u00e8 trasformata da associazione antimafia a holding economica che gestisce bilanci milionari, progetti e finanziamenti in regime di monopolio. Anche il modo con cui vengono amministrati i beni sottratti alla mafia \u00e8 stato criticato per la sua scarsa trasparenza e per il fatto che i progetti vengono vinti dalle associazioni legate a Libera. Tuttavia in seguito Maresca si \u00e8 scusato pubblicamente di tali affermazioni, specificando che voleva mettere in guardia dalle infiltrazioni mafiose in altri settori e altre organizzazioni antimafia e raccontando come alcune sue dichiarazioni fossero state modificate danneggiando Libera.\"Catello Maresca scrive che alcune sue affermazioni sono frutto di 'una libera interpretazione del giornalista', quindi 'strumentalizzate e utilizzate in una ingiusta e scorretta campagna di delegittimazione di Libera'. \u00c8 un gesto che gli fa onore, in sintonia con il suo ruolo e la sua responsabilit\u00e0 di magistrato che indaga e cerca la verit\u00e0\". Quanto al \"\"grido d'allarme\" del pm - continua ancora la nota di don Ciotti - \"circa il 'pericolo d'infiltrazione e strumentalizzazione che le associazioni corrono oggi che le mafie sono diventate pi\u00f9 insidiose e camaleontich\u00e9, non possiamo che condividerlo, essendo stati tra i primi (se non i primi in assoluto, all'inizio del 2014) a denunciare certa antimafia di facciata, che strumentalizza l'impegno di tante realt\u00e0 e persone oneste per coprire interessi, intrallazzi e giochi di potere.\"\""}
{"id": "351202", "revid": "1060", "url": "https://it.wikipedia.org/wiki?curid=351202", "title": "Madonna della Guardia", "text": ""}
{"id": "351210", "revid": "125689087", "url": "https://it.wikipedia.org/wiki?curid=351210", "title": "Shamrock", "text": "Lo shamrock (, IPA ), o trifoglio irlandese, \u00e8 un simbolo di un ramoscello con tre foglie, strettamente correlato all'Irlanda e alla sua cultura. Solitamente con lo shamrock ci si riferisce alle specie \"Trifolium dubium\" (trifoglio minore) o \"Trifolium repens\" (trifoglio bianco), anche se altre piante a tre foglie (\"Medicago lupulina\", \"Trifolium pratense\" e \"Oxalis acetosella\") sono a volte chiamate shamrock.\nBench\u00e9 sia un simbolo informale, lo shamrock \u00e8 divenuto allegorico dell'Irlanda in tutto il mondo, tanto da essere presente anche fuori dall'isola in qualsiasi contesto dove si richiami un retaggio culturale irlandese, soprattutto in ambito sportivo.\nL'uso in Irlanda.\nLo \"shamrock\" \u00e8 anche usato come logo o simbolo di varie squadre sportive, organizzazioni statali, truppe, compagnie e organizzazioni nel territorio dell'isola irlandese. Tra questi degni di menzione sono Aer Lingus, IDA Ireland, l'University College Dublin (che per\u00f2 lo ha recentemente cambiato), la Tourist Board dell'Irlanda del Nord e F\u00e1ilte Ireland in ambito turistico. Dall'Organizzazione Mondiale per la Propriet\u00e0 Intellettuale \u00e8 stato registrato come un simbolo proprio dell'Irlanda. D'accordo con quanto dice l'Oxford English Dictionary, lo shamrock \u00e8 una tradizione antichissima, registrata per iscritto gi\u00e0 dal 1726: secondo la tradizione la pianta fu, inoltre, usata dapprima da San Patrizio, e poi da San Colombano (evangelizzatore d'Europa), per spiegare agli irlandesi la dottrina della Trinit\u00e0. Sebbene sia ormai riconosciuto come simbolo dell'isola d'Irlanda, non ha un'adozione ufficiale n\u00e9 in Irlanda del Nord n\u00e9 nella Repubblica d'Irlanda\u2014 l'emblema ufficiale di quest'ultima \u00e8 l'Arpa di Brian Boru."}
{"id": "351234", "revid": "1305772", "url": "https://it.wikipedia.org/wiki?curid=351234", "title": "Libera", "text": ""}
{"id": "351235", "revid": "287204", "url": "https://it.wikipedia.org/wiki?curid=351235", "title": "Madog ap Maredudd", "text": "Figlio di Maredudd ap Bleddyn e nipote di Bleddyn ap Cynfyn, successe al padre sul trono nel 1132. &lt;br&gt;\nPrese parte alla battaglia di Lincoln, nel 1141, in supporto all\"Earl\" di Chester, con il fratello di Owain Gwynedd, Cadwaladr ap Gruffydd, ed un poderoso esercito gallese. Nel 1149 Madog strapp\u00f2 Oswestry a William Fitz Alan. &lt;br&gt; \nA quel tempo Owain Gwynedd, re del Gwynedd, cominci\u00f2 a premere ai confini del Powys, nonostante il fatto che Madog fosse sposato con sua sorella Susanna. Madog si alle\u00f2 con Ranulf, \"Earl\" di Chester, ma Owain vinse a Coleshill nel 1150 e si impossess\u00f2 delle terre di Madog a I\u00e2l (Yale in inglese]. Nel 1157 Enrico II d'Inghilterra invase il Gwynedd con il sostegno di Madog, che pot\u00e9 cos\u00ec riprendersi molte delle sue terre, anche se fu costretto a restituire Oswestry a William Fitz Alan. &lt;br&gt; \nMadog mor\u00ec nel 1160 e fu sepolto nella chiesa di San Tysilio a Meifod. Il figlio pi\u00f9 anziano di Madog, Llywelyn, fu ucciso subito dopo la morte del padre e il Powys fu diviso tra figli e nipoti. Owain Gwynedd annette la parte settentrionale del Powys. Dopo essere stato riunito, il Powys fu definitivamente separato in due parti: Powys Fadog e Powys Wenwynwyn."}
{"id": "351236", "revid": "124213060", "url": "https://it.wikipedia.org/wiki?curid=351236", "title": "Vladimir Michajlovi\u010d Bechterev", "text": "\u00c8 stato un neurologo, eminente studioso di fisiologia e patologia nervose, di psicologia e di psichiatria.\nI suoi contributi di maggiore importanza riguardano le localizzazioni cerebrali, i riflessi nervosi ed il condizionamento. Mentre il suo illustre compatriota Ivan Pavlov si limitava a sperimentare il condizionamento sull'attivit\u00e0 ghiandolare dell'apparato digerente, Bechterev estese le medesime ricerche all'attivit\u00e0 muscolare e, in polemica con Pavlov, diede una sua interpretazione sul ruolo dei centri cerebrali superiori nel processo di condizionamento.\nDopo essersi laureato in medicina a San Pietroburgo, aveva completato la sua formazione specialistica nel corso di un lungo soggiorno all'estero frequentando, fra l'altro, le scuole di Jean-Martin Charcot a Parigi e di Wilhelm Wundt a Lipsia.\nTornato in patria, fu professore e poi direttore dell'Accademia medica militare di San Pietroburgo (1893-1906) e nel 1907 fond\u00f2 nella stessa citt\u00e0 l'Istituto psiconeurofisiologico che port\u00f2 a fama internazionale.\nFu ricercatore di vasti interessi e nella sua ricca produzione scientifica (oltre 500 pubblicazioni) fa spicco l'opera sui riflessi, \"Psicologia obiettiva\" (1910), che in una successiva edizione egli intitol\u00f2 \"Riflessologia\".\nGli altri libri pi\u00f9 importanti sono \"La suggestione ed il suo ruolo nella vita sociale\" (1899), \"La coscienza e i suoi confini\" (1888), \"Reflessologia collettiva\" (1921) e \"Principi Generali di Reflessologia Umana\" (1926). Un'Autobiografia fu pubblicata nel 1928, dopo la sua morte. Fond\u00f2 importanti riviste scientifiche: gli \u201cArchivi di Psichiatria, Neurologia e Psicologia sperimentale\u201d (1896) e il \u201cBollettino di psicologia, antropologia criminale e ipnotismo\u201d (1904).\n\u201cLa suggestione ed il suo ruolo nella vita sociale\u201d \u00e8 il libro che segna il punto di svolta tra il diciannovesimo e il ventesimo secolo. Sul tema delle cosiddette epidemie psichiche (folie \u00e0 deux, folie \u00e0 millions\u2026), l'Autore cita Calmeil, Landel, Las\u00e9gue, Falret, Legrand de Saule, Regnard, Baillarger, Moreau de Tours e Morel. Anche Gustave Le Bon e Gabriel Tarde sono menzionati sulla psicologia delle folle. Egli sottolinea la differenza tra suggestione e ipnosi.\nBechterev fu interessato ai fenomeni di suggestione e svilupp\u00f2 delle ricerche sperimentali sul comportamento indotto a distanza sui cani (Jos\u00e9 Manuel Jara, 2013). \nLa morte.\nLa morte di Bechterev \u00e8 avvolta nel mistero. \u00c8 noto che Bechterev mor\u00ec nel 1927, ma esistono controversie che riguardano la sua morte. Bechterev era stato promotore del Primo Congresso Panrusso di Neurologi e Psichiatri, tenutosi a Mosca nel dicembre 1927 e fu nominato presidente onorario di questo Congresso. Il 23 dicembre 1927, dopo aver tenuto una conferenza sulla Neurologia infantile al Congresso, Bechterev si rec\u00f2 al Cremlino per visitare Iosif Stalin. Circa 3 ore dopo torn\u00f2 al Congresso per un incontro e disse ad alcuni colleghi: \"Ho appena visitato un paranoico con una mano piccola e asciutta\". Il giorno seguente, Bechterev mor\u00ec improvvisamente; si suppone che sia stato avvelenato da Stalin, come vendetta per la diagnosi.\nInoltre, dopo la sua morte, Stalin rimosse il nome di Bechterev e tutte le sue opere dai libri di testo sovietici."}
{"id": "351237", "revid": "1543377", "url": "https://it.wikipedia.org/wiki?curid=351237", "title": "Hideyo Noguchi", "text": "Biografia.\nInfanzia e giovent\u00f9.\nNato con il nome di \"Seisaku Noguchi\" (\u91ce\u53e3\u6e05\u4f5c), lo cambi\u00f2 nel 1898, dopo aver superato gli esami per la pratica medica.\nQuando aveva 18 mesi, cadde in un caminetto acceso e si ustion\u00f2 gravemente; nel piccolo villaggio natio di Inawashiro non c'erano dottori e Hideyo quasi perse l'uso di un braccio. Sarebbe riuscito a farsi operare solo all'et\u00e0 di 7 anni, riuscendo a recuperare gran parte delle funzionalit\u00e0 dell'arto, che rimase comunque offeso.\nSi laure\u00f2 nel 1897 a Tokyo, diventando poi assistente del professor Kitasato presso l'Istituto per le malattie infettive di Tokyo. Difficolt\u00e0 a trovare un lavoro regolare in Giappone, dovute allo scetticismo che il suo braccio deforme provocava tra i responsabili per le assunzioni negli ospedali, lo portarono a trasferirsi all'estero.\nTraguardi raggiunti.\nDopo un periodo di studi a Filadelfia e a Copenaghen, nel 1900 si trasfer\u00ec definitivamente negli USA, dove cominci\u00f2 a lavorare occupandosi dei veleni dei serpenti. Dal 1904 in poi lavor\u00f2 all'Istituto Rockefeller per la ricerca medica di New York. Qui forn\u00ec importanti contributi allo studio della sifilide, riuscendo nel 1913 ad ottenere per primo la coltura della spirocheta che provoca la malattia e a dimostrarne la presenza nel sistema nervoso centrale dei sifilidici morti di paralisi progressiva. Un altro batterio isolato per la prima volta da Noguchi fu quello che avrebbe in seguito preso il suo nome, la \"Leptospira Noguchii\", una specie del genere leptospira.\nPerfezion\u00f2, inoltre, la teoria e la tecnica della reazione di Wassermann per la diagnosi della sifilide.\nNel 1918 viaggi\u00f2 molto tra l'America centrale ed il Sud America per compiere ricerche su un vaccino contro la febbre gialla e per studiare la poliomielite ed il tracoma. La recente apertura degli archivi della Fondazione del Premio Nobel ha confermato precedenti speculazioni: Noguchi ottenne nomination per il premio Nobel per la medicina nel 1913-1915, 1920, 1921 e 1924-1927.\nNoguchi \u00e8 una vittima della scienza: i suoi studi sulla febbre gialla lo condussero in Africa, e ad Accra fu colpito da una forma mortale di questa malattia, come accadde al suo collaboratore Adrian Stokes l'anno precedente.\nCritiche.\nFu un ricercatore appassionato e fu protagonista di eccezionali scoperte, ma pi\u00f9 di una volta commise errori clamorosi, attribuendo l'origine di alcune malattie infettive a microrganismi che ne sono estranei, anzich\u00e9 a virus.\nQuella che fu forse la pi\u00f9 pesante delle sue responsabilit\u00e0, riguarda i test sottocutanei fatti nel corso delle sue ricerche sulla sifilide. Tra il 1911 ed il 1912, in quella che si pu\u00f2 definire una sperimentazione su cavie umane, iniett\u00f2 estratti del virus a 571 soggetti, 315 dei quali avevano gi\u00e0 contratto la malattia. Degli altri, alcuni erano pazienti in cura per altre malattie virali ed altri, tra cui diversi bambini, erano sani.\nCi\u00f2 gli valse accuse di violazione dei diritti umani, e gli sarebbe costato in seguito denunce penali da parte dei parenti di tali soggetti, che contrassero la malattia a causa dei suoi esperimenti.\nRiconoscimenti.\nNoguchi ha ottenuto diversi dottorati \"honoris causa\", tra cui quelli dell'Universit\u00e0 di Kyoto (1909), dell'Universit\u00e0 Imperiale di Tokyo (1914), dell'Universit\u00e0 Centrale dell'Ecuador (1919), dell'Universidad Nacional Mayor de San Marcos, in Per\u00f9 (1920), della Scuola di Medicina di Merida, in Messico (1920) e dell'Universit\u00e0 di Yale, negli USA (1921).\nDal 2004 il suo ritratto ha preso il posto di quello dello scrittore Soseki Natsume sulle banconote da 1.000 yen.\nNel 2006, il governo del Giappone ha istituito il , che dal 2008 viene insignito a quegli scienziati o medici che si siano particolarmente distinti nella lotta contro le malattie africane."}
{"id": "351239", "revid": "2110845", "url": "https://it.wikipedia.org/wiki?curid=351239", "title": "Sin\u00e9", "text": "Biografia.\nHa iniziato la propria fortunata carriera come vignettista a partire dagli anni cinquanta, pubblicato negli anni dai principali giornali francesi e vari esteri.\nLe sue vignette sono state raccolte in album come \"Complaintes sans paroles\", \"Port\u00e9e de chat\", \"Les Papes\", \"La CIA\". Ha anche illustrato il testo ufficiale del \"Code P\u00e9nal\".\nNel luglio 2008, in seguito alla pubblicazione di una vignetta riguardante la presunta conversione all'Ebraismo di Jean Sarkozy, figlio del presidente francese Nicolas Sarkozy, Sin\u00e9 venne licenziato dalla redazione di \"Charlie Hebdo\" per anti-semitismo, scatenando un duro dibattito.\nA fine agosto 2008 annuncia la nascita del suo giornale satirico, \"Sin\u00e9 Hebdo\" (che riprende il nome del suo ex settimanale). L'anno dopo la rivista \u00e8 in edicola, pubblicata il mercoled\u00ec contemporaneamente a \"Charlie Hebdo\". Nel 2010 il settimanale \"Sin\u00e9 Hebdo\" termina le pubblicazioni per lasciare il posto al mensile \"Sin\u00e9 mensuel\", meno legato all'attualit\u00e0 politica e pi\u00f9 alla cultura e al costume.\nEra noto per lo stile irriverente e provocatorio del suo humour, che ha suscitato critiche e polemiche. Tra i suoi soggetti preferiti la religione, la politica, il costume e la cultura.\n\u00c8 morto il 5 maggio 2016 all'et\u00e0 di 87 anni dopo aver lottato per anni contro un cancro."}
{"id": "351242", "revid": "36426", "url": "https://it.wikipedia.org/wiki?curid=351242", "title": "Colonna Antonina", "text": ""}
{"id": "351243", "revid": "287204", "url": "https://it.wikipedia.org/wiki?curid=351243", "title": "Moana, tutta la verit\u00e0", "text": "Moana, tutta la verit\u00e0 \u00e8 un libro scritto da Simone Pozzi e Francesca Parravicini, edito da Aliberti editore nel febbraio 2006, ISBN 88-7424-134-8.\nContenuto.\nSimone Pozzi, nato l'11 marzo 1979 a Roma, \u00e8 stato ritenuto da tutti, compreso lui stesso, fratello della famosa porno-attrice Moana Pozzi. Tuttavia, l'autore di questo libro ha poi rivelato il \"presunto\" segreto della sua vera origine, tenuto nascosto dalla famiglia fino ad allora. Moana lo aveva partorito in segreto quando aveva 17 anni e si era trasferita con la famiglia a Roma per seguire l'ennesimo spostamento del padre, ingegnere nucleare. La mancanza di un padre, la scabrosit\u00e0 della gravidanza fuori da un matrimonio, nonch\u00e9 la giovanissima et\u00e0 della ragazza, spinsero la famiglia a nascondere il fatto allevando il bambino come un figlio naturale di quelli che erano il nonno e la nonna. L'occasione della rivelazione \u00e8 stata un'intervista della trasmissione televisiva \"Chi l'ha visto?\" del novembre 2005 quando la giornalista Francesca Parravicini stava indagando sulla scomparsa dell'attrice, quando per la prima volta vennero mostrate le prove oggettive del suo decesso.\nDa quella occasione e da alcune successive conversazioni ne \u00e8 nato il suddetto libro, scritto alla maniera di una lunga intervista, dove, oltre alla clamorosa rivelazione, per la prima volta un membro della famiglia espone la storia della diva vista dal lato intimo e riservato, in contrasto con il suo personaggio pubblico: i lunghi soggiorni all'estero nei quali svilupp\u00f2 una mentalit\u00e0 particolarmente aperta, il rapporto di amore/rivalit\u00e0 con la sorella Mima (Baby Pozzi), il legame con la natura e il senso del divino, la malattia e la morte. Nonostante il fatto di essere stato all'oscuro di tutto per i primi 25 anni della sua vita, Simone Pozzi non prova risentimento per la madre, anzi la sua grande stima e l'accettazione delle scelte di lei sono rinnovate e dice di aver adesso capito il motivo dell'attaccamento cos\u00ec profondo che prova tuttora verso di lei. In ogni caso continua ad essere naturale per lui continuare a chiamarla sorella, cos\u00ec come chiamare pap\u00e0 il nonno Alfredo. Non \u00e8 interessato a ricercare il padre naturale, forse l'ultimo segreto di Moana, verso il quale non prova alcun sentimento, non essendosi egli mai fatto vivo in tutta la sua vita.\nPolemiche.\nBrunetto Fantauzzi, biografo non ufficiale di Moana Pozzi, autore di numerosi libri ed interviste circa il mistero della morte di Moana, che aveva sostenuto fino allo stremo la tesi di Moana-viva, quando si \u00e8 visto confutare con documenti le sue vecchie tesi, ha preparato a tempo di record un nuovo libro di rivelazioni, questa volta sul segreto del figlio. Il libro \u00e8 una confutazione punto per punto delle rivelazioni di Simone Pozzi, adducendo alcune presunte prove, come il testamento dell'attrice che non avrebbe nominato l'allora quattordicenne fratello-figlio. Le \"rivelazioni\" di Fantauzzi continuano comunque a godere di credito presso telegiornali e stampa e sono in ogni caso un alimento per il mito di Moana, che ancora continua a suscitare un forte interesse."}
{"id": "351251", "revid": "14691", "url": "https://it.wikipedia.org/wiki?curid=351251", "title": "Calendario egiziano", "text": ""}
{"id": "351252", "revid": "1318658", "url": "https://it.wikipedia.org/wiki?curid=351252", "title": "Guanzate", "text": "Guanzate (\"Guanz\u00e1a\" in dialetto comasco, : ) \u00e8 un comune italiano di abitanti della provincia di Como in Lombardia.\nStoria.\nLa pi\u00f9 antica menzione storica del luogo \u00e8 del 1125, nel pieno della guerra decennale, quando Guanzate fu distrutto dagli abitanti di Como dopo che i guanzatesi, parteggiando per Milano, avevano ucciso il nobile comasco Beltramo Brocco.\"\"\nSempre in epoca medievale, Guanzate era alle dipendenze alla Pieve di Appiano, all'interno del Contado del Seprio\"\".\nRiportato dagli \u201cStatuti delle acque e delle strade del contado di Milano fatti nel 1346\u201d come \u201cel locho da Ugonz\u00e0\u201d, Guanzate era uno dei centri che aveva in carico la manutenzione della cosiddetta \"strata da Bol\u00e0\". Nello stesso periodo il comune faceva gi\u00e0 parte della pieve di Appiano, entro cui risult\u00f2 inserito fino al termine del XVIII secolo.\nAi tempi del Ducato di Milano, nel 1412 il paese rischi\u00f2 una nuova devastazione, questa volta dai milanesi, a causa della partecipazione, da parte di un tal Luchino di Vogenzate, al complotto che port\u00f2 all'assassinio di Giovanni Maria Visconti\"\". Sempre sotto il ducato milanese, nel 1538 il comune di Guanzate fu infeudato da Giacomo Antonio Carcano, che alla sua morte lo lasci\u00f2 alla famiglia degli Arconati, concessionari del feudo fin'oltre la met\u00e0 del XVIII secolo.\nNel 1751 il territorio comunale si estendeva gi\u00e0 ai cassinaggi di Madonna e Cinfo.\nQuando nel 1786 gli austriaci suddivisero la Lombardia in province, il comune di Guanzate fu inserito nella Provincia di Gallarate. Per assistere a uno spostamento sotto Como bisogn\u00f2 attendere le riforme amministrative della Repubblica Cisalpina di Napoleone Bonaparte, nel 1801.\nUn decreto di riorganizzazione del territorio del Regno d'Italia napoleonico datato 1807 sanc\u00ec, per Guanzate, l'annessione dei comuni di Bulgaro Grasso, Lurago Marinone e Veniano Superiore e Inferiore. L'aggregazione fu tuttavia abrogata con la Restaurazione, in seguito alla quale il comune di Guanzate continu\u00f2 tuttavia a rimanere sotto la giurisdizione di Como, nella nuova provincia del Regno Lombardo-Veneto.\nMonumenti e luoghi d'interesse.\nArchitetture religiose.\nParrocchiale di Santa Maria Assunta.\nLa chiesa parrocchiale di Santa Maria Assunta: situata nel centro cittadino, \u00e8 la sede della parrocchia dalla seconda met\u00e0 del XV secolo, in sostituzione della precedente chiesa parrocchiale di San Lorenzo. L'edificio attuale fu progettato nel 1852 dall'architetto Giacomo Moraglia, ma a seguito dei ritardi dovuti alla contemporanea sistemazione della strada per Fenegr\u00f2, la prima pietra venne posata nel 1854 e l'opera fu ultimata nel 1860. Negli anni successivi venne costruito l'altare maggiore (1868), eseguita la decorazione pittorica (1875, opere di Luigi Locatelli, Angelo Galloni e Casimiro Radice) e sistemato l'organo e la cantoria (1877). Nel 1888 venne completata anche la facciata (opera di Pietro Fontana basata sui disegni del Moraglia). La chiesa venne consacrata nel 1920 e vi vennero sistemate in un apposito altare le reliquie di san Cristoforo, giunte a Guanzate nel 1680. Nel 1938 venne ricostruito il campanile, alto 56\u00a0m, al posto del precedente del 1583, per opera dell'ingegner Guido Aureggi.\nSantuario della Beata Vergine di San Lorenzo.\nNoto anche come santuario della Madonna in Campagna,\"\" il santuario della Beata Vergine di San Lorenzo fu edificato nel 1661, sulla base di una precedente cappelletta, e ingrandito nel corso del secolo successivo.\"\"\nGeografia antropica.\nI cortili costituiscono il segno architettonico urbano del centro di Guanzate, che \u00e8 posto in cima a una collina. Alcuni di essi sono:\nLe cascine, invece, costituiscono l'architettura contadina del paese. Sono situate in zone periferiche rispetto al centro e vicino alle coltivazioni e alle stalle. Molte sono state ristrutturate e hanno perso molto del loro aspetto caratteristico, fino a perdere la funzione agricola e trasformarsi in residenze. Alcune tra le cascine di Guanzate:"}
{"id": "351258", "revid": "110214317", "url": "https://it.wikipedia.org/wiki?curid=351258", "title": "F\u00ebdor Ivanovi\u010d Tjut\u010dev", "text": "Eminente poeta russo, diplomatico. Visse a Monaco e a Torino, conosceva Heine e Schelling. Non partecipava alla vita letteraria e non si diceva un letterato.\nBiografia.\nSono disponibili circa 400 delle sue liriche, i cui frammenti sono molto spesso citati in Russia. Le prime poesie furono composte nel contesto della tradizione poetica del 700. Negli anni 30 dell\u2019800 nelle sue liriche sono molto forti le tradizioni del romanticismo europeo, e soprattutto di quello tedesco. Si tratta della lirica filosofica (meditativa), gli argomenti principali della quale sono le riflessioni sul creato, sulla sorte umana, sulla natura. Negli anni 40 scrisse alcuni articoli politici, dedicati al problema delle relazioni fra la Russia e la civilt\u00e0 occidentale. Negli anni 50 dell\u2019800 Tjut\u010dev crea una serie delle liriche brillanti sull'amore, nelle quali l'amore viene raffigurato come tragedia. Queste liriche furono successivamente unite nel cosiddetto \u201cdenis'evskij cikl\u201d (ciclo di Denis'eva), ossia il ciclo delle poesie dedicate all'amante del poeta E.A. Denisieva. Negli anni 60 \u2013 70 nell'opera di Tjut\u010dev predominano le poesie politiche.\nLa pi\u00f9 famosa lirica \u201cSilentium!\u201d \u00e8 un amaro invito al silenzio, il rammarico causato dalla penosa consapevolezza del fatto che una persona non potr\u00e0 mai comprendere pienamente un'altra. Una delle sentenze pi\u00f9 citate di Tjut\u010dev \u00e8 \u201cPensiero una volta pronunciato \u00e8 menzogna\u201d, oltre a \u201cLa Russia non \u00e8 da comprendere razionalmente\u201d e \u201cNon siamo destinati a prevedere come si ripercuoter\u00e0 ci\u00f2 che abbiamo detto\u201d.\nPubblic\u00f2 anche numerosi scritti politici, tra cui l'opuscolo \"La Russie et l'Allemagne\".\nLe sue poesie sono state tradotte in italiano da Tommaso Landolfi.\nBj\u00f6rk canta con Antony Hegarty un suo poema in \"Volta\" (2007), tradotto in inglese \u00abThe Dull Flame of Desire\u00bb come appare in \"Stalker\" (1979) di Andrej Tarkovskij."}
{"id": "351259", "revid": "1272592", "url": "https://it.wikipedia.org/wiki?curid=351259", "title": "Alessandro Preziosi", "text": "Biografia.\nAnni novanta.\nFiglio di avvocati, il padre Massimo, un avvocato penalista, era di Avellino mentre la madre Maria Cristina di Nocera \u00e8 di Napoli. Si diploma presso il Liceo classico Umberto I di Napoli. Nel 1998 si laurea in Giurisprudenza, con il massimo dei voti, presso l'Universit\u00e0 degli Studi di Napoli Federico II. In seguito, lavora come assistente di Diritto tributario presso l\u2019Universit\u00e0 degli Studi di Salerno.\nNel 1996 a 23 anni partecipa al programma \"Beato tra le donne\", condotto da Paolo Bonolis. Si present\u00f2 con il nome di Axel Preziosi e non solo vinse la puntata a cui partecip\u00f2, ma arriv\u00f2 anche a un passo dalla vittoria del titolo di \"Beatissimo\" nella puntata finale, perdendo per\u00f2 all'ultima votazione contro Raffaello Zanieri.\nFrequenta poi l'Accademia dei Filodrammatici di Milano, segnalandosi all'attenzione del regista Antonio Calenda che gli affida il ruolo di Laerte nell\"Amleto\".\nSuccessivamente lavora in televisione nella \"soap opera\" di Canale 5, \"Vivere\", e nella miniserie tv \"Una donna per amico 2\" di Rossella Izzo, ma continua a cimentarsi nel teatro realizzando il monologo \"Le ultime ore di AI\" insieme all'amico Tommaso Mattei, con il quale inizier\u00e0 un sodalizio di produzione artistica dando vita alla societ\u00e0 Khora Teatro.\nIn seguito, lasciata la \"soap\", recita nella \"Trilogia\" di Eschilo, sempre per la regia di Calenda, nelle vesti dell'araldo in \"Agamennone\" e di Oreste in \"Coefore ed Eumenidi\", ottenendo l'apprezzamento della critica.\nAnni duemila.\nL'apice arriva con \"Elisa di Rivombrosa\", serie televisiva di Cinzia TH Torrini, trasmessa tra dicembre 2003 e febbraio 2004 da Canale 5, grazie al cui successo vince il Telegatto come personaggio maschile dell'anno nel ruolo del conte Fabrizio Ristori.\nNella seconda stagione \u00e8 presente solo nelle prime due puntate, avendo scelto di dedicarsi nuovamente al teatro con il \"Re Lear\", per la regia di Calenda, nel ruolo di Edmund, seguito dalla commedia musicale \"Datemi tre caravelle\", produzione originale di Khora Teatro, in cui interpreta Cristoforo Colombo, ruolo che torner\u00e0 a ricoprire nelle successive repliche del 2005 e 2006.\nDopo lo short movie del 2001 dedicato dal regista Giorgio Reale al caso Scieri, nel 2004 \u00e8 protagonista del suo primo lungometraggio, \"Vaniglia e cioccolato\" di Ciro Ippolito, e della miniserie televisiva in sei puntate \"Il capitano\" di Vittorio Sindoni, trasmessa da Rai 2; nella seconda stagione, in onda nel 2007, \u00e8 presente solo nelle prime due puntate e nell'ultima.\nNel 2007 appare sul grande schermo nei film \"I Vicer\u00e9\" di Roberto Faenza, e \"La masseria delle allodole\", di Paolo e Vittorio Taviani.\nNel mese di settembre \u00e8 chiamato a partecipare come voce narrante, insieme a Giannini, Guaccero e Fulco, all'evento \"La notte dell'Agor\u00e0\" sulla spianata del Santuario di Loreto, primo incontro dei giovani con Benedetto XVI.\nNel 2008 torna in televisione su Rai Uno con \"Il commissario De Luca\", 4 film tv, tratti dai romanzi di Carlo Lucarelli e con la regia di Antonio Frazzi. Il commissario De Luca, opera di elevato standard qualitativo, riceve in Italia il premio \"Kineo\" per il miglior film televisivo al Festival di Venezia 2008 e il gran premio internazionale \"Efebo D'Oro\" di Agrigento come miglior adattamento televisivo di un testo letterario. .\nSempre nel 2008, \u00e8 produttore e interprete di due eventi teatrali: il melologo \"Il Ponte\", scritto da Carmelo Pennisi con musiche di Di Battista, e \"Amleto\", riduzione dell'omonima tragedia di Shakespeare su testi di Eugenio Montale. Il melologo, attraverso le ansie di un semplice operaio, fa rivivere la storia e le storie del Sud; presentato in anteprima a maggio a Roma in occasione del Workshop Lavoro e Creativit\u00e0, a settembre viene riproposto a Reggio Calabria fra gli appuntamenti del \"Settimo Laboratorio Internazionale di Architettura\". L\"Amleto\" diretto da Armando Pugliese debutta a luglio al Teatro Romano di Verona, prima tappa di un'applaudita tourn\u00e9e estiva. In occasione de \"La Versiliana\", a coronamento dell'impegno in ambito teatrale, gli viene attribuito il \"Talento d'Oro\" nella prima edizione del \"Premio Franco Martini: un teatro una vita\".\nSul fronte cinematografico, Preziosi \u00e8 fra gli interpreti del film \"Il sangue dei vinti\" , tratto dal controverso saggio storico di Giampaolo Pansa, per la regia di Michele Soavi, con Michele Placido protagonista. Il film \u00e8 stato presentato come evento speciale nell'ottobre 2008 alla \"Festa del Cinema di Roma\".\nL\"Amleto\" con Preziosi e una compagnia di attori, sia giovani che di lunga carriera, viene rappresentato con successo nel corso di una doppia tourn\u00e9e (stagioni 2008/2009 e 2009/2010) che raggiunge i teatri di 50 citt\u00e0 e cittadine italiane. Nell'estate 2009, a conferma del continuo sostegno dei valori civili e culturali, la societ\u00e0 di produzione teatrale Khora Teatro - fondata nel 2004 da Alessandro Preziosi, Tommaso Mattei e Aldo Allegrini - cura la produzione e partecipa come attore nel video dello spettacolo \u201cIl Sapore della Cenere\u201d di Ariel Dorfman con la regia di Juan Diego Puerta L\u00f3pez, ispirato al libro di Kerry Kennedy \u201cSpeak truth to power\u201d con la partecipazione straordinaria in video di Piera Degli Esposti, Enrico Lo Verso, e promosso dalla Robert F. Kennedy Foundation of Europe Onlus in coproduzione con Khora Teatro e il Museo d'Arte Contemporanea \u201cLuigi Pecci\u201d (Prato). Inaugura il Festival shakespeariano di Verona '09 con un'innovativa \"La Dodicesima Notte\", in cui Luca De Filippo, diretto da Armando Pugliese, si cimenta per la prima volta con il Grande Bardo.\nA settembre 2009 Preziosi gira \"Mine vaganti\", pluripremiata commedia ambientata nel Salento con Riccardo Scamarcio ed Ennio Fantastichini, diretta da Ferzan \u00d6zpetek, e arrivata nelle sale nel marzo 2010. Per presentare il film l'attore si presta per un'intervista con Victoria Cabello completamente nudo.\nAnni duemiladieci.\nNel gennaio 2010, interpreta \"Sant'Agostino\" nell'omonima miniserie di Lux Vide diretta da Christian Duguay, seguita su Raiuno da una media di 7 milioni di spettatori. Nello stesso anno fa parte del cast del nuovo lavoro di Fausto Brizzi, ovvero la doppia pellicola \"Maschi contro femmine\" e \"Femmine contro maschi\". . Nel 2011 gira un serial TV per Canale 5 dal titolo \"Un amore e una vendetta\" per la regia di Raffaele Mertes nel ruolo dell'imprenditore Lorenzo Bermann, ed \u00e8 sul set cinematografico come protagonista, insieme a Laura Chiatti, del film \"Il volto di un'altra\" di Pappi Corsicato (2013).\nNel frattempo Preziosi insegna al DAMS di Link Campus University di Roma e, a partire dal 2011, per tre anni \u00e8 direttore artistico del Teatro Stabile d'Abruzzo. Nel periodo aquilano, come promotore dei Cantieri dell'immaginario, elabora e assiste tre spettacoli-laboratorio/evento: Troilo e Cressida (L'Aquila ferita), Sogno di una notte di mezza estate (il sogno di recuperare la Citt\u00e0) e Odissea (ritorno degli esuli alla Citt\u00e0). Dalla collaborazione di TSA e Khora Teatro nasce il \"Cyrano di Bergerac\", interpretato e diretto da Preziosi, che in due stagioni di repliche (2012/2013 e 2013/2014) raccoglie ampi consensi di pubblico e critica. .\nPer Rai Fiction, interpreta il giudice Sossi in \"Gli anni spezzati - Il giudice\" di Graziano Diana (2012); successivamente recita nel Film TV italo-tedesco \"La mia bella famiglia italiana\" di Olaf Kreinsen (2013) e nella miniserie \"Per amore del mio popolo\" di Antonio Frazzi, in memoria di Giuseppe Diana, il sacerdote di Casal di Principe (2013). Sempre nel 2013, per Lux Vide interpreta una rivisitazione della fiaba \"La bella e la bestia\", diretta da Fabrizio Costa.\nNelle stagioni teatrali 2014/15 e 2015/16, a conclusione di un percorso nei classici di ambientazione secentesca, Alessandro Preziosi produce - insieme a TSA e Khora Teatro -, dirige e interpreta con considerevole riscontro di pubblico e critica il \"Don Giovanni\" di Moli\u00e8re, avvalendosi di interpreti come Nando Paone e Lucrezia Guidone e della supervisione artistica di Alessandro Maggi. In questi anni, Khora Teatro, di cui Preziosi \u00e8 direttore artistico, intensifica l'attivit\u00e0 di produzione di spettacoli dal vivo proponendo sulla scena italiana testi innovativi. Fra le tante rappresentazioni spiccano l'intensa \"Madame Bovary\" di Gustave Flaubert diretta da Andrea Baracco con Lucia Lavia, nella riscrittura teatrale di Letizia Russo, e la moderna rivisitazione, sempre di Baracco, di \"Romeo e Giulietta\" di William Shakespeare con Antonio Folletto, Lucia Lavia e Alessandro Preziosi nel ruolo di Mercuzio, in scena nell'Estate shakespeariana veronese 2016 e in tour nel 2017. Nella stagione 2017-2018 debutta con \"Van Gogh - L'odore assordante del bianco\" di Stefano Massini, diretto da Alessandro Maggi.\nNell'ultimo biennio non mancano impegni in fiction televisive Rai di richiamo - come \"Tango per la libert\u00e0 \" e \"I Medici\" nel ruolo di Brunelleschi - e partecipazioni a film quali \"L'amore rubato\" e \"Classe Z\".\nNel 2020 dirige e interpreta il documentario \"La legge del terremoto\", presentato in anteprima mondiale al Festival di Roma.\nVita privata.\nHa due figli: Andrea Eduardo (1995) nato dalla relazione con Rossella Zito, ed Elena (2006) nata dalla relazione con Vittoria Puccini sua collega conosciuta sul set di \"Elisa di Rivombrosa\" del 2003."}
{"id": "351261", "revid": "69794", "url": "https://it.wikipedia.org/wiki?curid=351261", "title": "Felice Chi\u00f2", "text": "Biografia.\nStudi\u00f2 all'Universit\u00e0 di Torino, dove ebbe tra i suoi insegnanti Giovanni Plana e si laure\u00f2 in filosofia nel 1835. A partire dal 1854 insegn\u00f2 matematica all'Accademia Militare di Torino e fisica matematica all'Universit\u00e0.\nNel 1841 una sua memoria che correggeva una svista di Lagrange riguardo alla serie di Lagrange fu respinta dall'Accademia delle Scienze di Torino, su indicazione di Giulio e Menabrea. Il contenuto della memoria era per\u00f2 esatto, e fu pubblicato nei Comptes Rendus tra il 1844 e il 1847 dall'Acad\u00e9mie des Sciences di Parigi. Nel 1846 Chi\u00f2 comunic\u00f2 questi risultati a Genova, all'ottavo congresso degli scienziati italiani, suscitando una lunga polemica con Menabrea.\nAltri suoi scritti parlano della teoria delle curve gobbe, del calcolo delle differenze finite, dei determinanti e sono per lo pi\u00f9 di carattere critico. I suoi studi hanno diversi risultati originali, soprattutto nel settore dell'analisi pura.\nImpegnato anche in politica, fu deputato per sei legislature al Parlamento subalpino."}
{"id": "351262", "revid": "1543377", "url": "https://it.wikipedia.org/wiki?curid=351262", "title": "Valsolda", "text": "Valsolda (\"Valsolda\" in dialetto comasco, pronuncia fonetica IPA: ) \u00e8 un comune italiano sparso di abitanti della provincia di Como in Lombardia.\nGeografia fisica.\nSul ramo settentrionale del Lago Ceresio, fra Lugano e Porlezza, si affaccia il comune di Valsolda, costituito da due verdi ed aperti valloni convergenti nel torrente Soldo.\nI due valloni sono dominati da una cinta montuosa disposta a semicerchio. Partendo da ovest, verso Lugano, si trovano il Monte Boglia (dal quale e dall'Alpe di Castello (1250 m s.l.m), proviene il vallone occidentale), la Colmaregia (1516 m s.l.m) e le Cime di Noresso (1721 m s.l.m) e di Fiorina (1809 m s.l.m). A est si trovano invece l'Arabione o Torrione (1805 m s.l.m) (dal quale e dal passo Stretto (1101 m s.l.m) deriva il vallone orientale), il Bronzone (1434 m s.l.m), la Forcola (1195 m s.l.m) e, verso Porlezza, i Monti Pizzoni (1303 m s.l.m).\nDa segnalare sono inoltre le cime Oress e Cavrigh\u00e9, oltre alle torri dolomitiche dei Denti della Vecchia, non visibili dalle varie frazioni ma solo salendo in quota.\nStoria.\nLe pi\u00f9 antiche menzioni della Valsolda risalgono in alcuni documenti dell'inizio del XII secolo.\nFeudo dell'arcivescovo di Milano da tempo immemorabile - lo era gi\u00e0 nell'Alto medioevo - la Valsolda appartenne per lungo tempo agli abati del monastero di Sant'Ambrogio di Milano.\nNel XIII secolo la storia delle terre valsoldesi s'intrecci\u00f2 alle vicende della famiglia imperiale degli Hohenstaufen, con Federico II di Svevia che nel 1240 don\u00f2 la pieve di Porlezza e la Valsolda alla citt\u00e0 di Como. La competenza amministrativa dei comaschi sul territorio valsoldese dur\u00f2 tuttavia solo una manciata di anni: gi\u00e0 nel 1246 la Valsolda risult\u00f2 essersi dotata di statuti propri, riformati nel 1388 da Gian Galeazzo Visconti nella chiesa di San Mamette.\nLa concessione del feudo valsoldese alla mensa arcivescovile di Milano da parte degli Hohenstaufen permise di fatto una vera potest\u00e0 temporale alla chiesa milanese, con le periodiche investiture imperiali susseguitesi nei secoli (1311, 1531). Dopo un breve periodo in cui, tra il 1525 e il 1531 il condottiero Medeghino e il cavaliere Giambattista Pusterla vennero investiti del feudo della valle, la Arcidiocesi di Milano rafforz\u00f2 il controllo sulla Valsolda pretendendone una sovranit\u00e0 non solo da un punto di vista religioso ma anche politico. A Gian Giacomo Medici si deve, nel 1528, la distruzione di un antico castello valsoldese. \nIl territorio era composto dalle XII Terre di Albogasio, Casarico, Castello, Cima, Cressogno, Dasio, Drano, Loggio, Oria, Puria, San Mamette e Bisnago, con quest'ultima detta anche Roncaglia e situata sulla sponda opposta del lago rispetto alle altre. Il capoluogo amministrativo fu posto a San Mamete ove risiedeva periodicamente un delegato dell'arcivescovo che vi esercitava anche funzioni di giudice straordinario, affiancandosi al potere amministrativo del podest\u00e0 elettivo della valle. Le XII terre erano originariamente divise in sei comuni (Albogasio con Oria, Cressogno, Dasio, Drano con Loggio, Puria e Castello), il numero dei quali vari\u00f2 pi\u00f9 volte nel corso del tempo: sceso a cinque nel corso del Cinquecento, si ridusse a uno nel 1751 (il comune di San Mamete), per poi diventare due nel 1753 e ritornare ai sei originari nel 1757.\nIl governo austriaco, con un dispaccio imperiale di Giuseppe II del 1784, disconobbe la sovranit\u00e0 degli arcivescovi sulla valle pur confermando la concessione del feudo. Con quest'atto, l'imperatore integr\u00f2 di fatto e di diritto la Valsolda nello Stato di Milano, decretando la fine di quel regime particolare di cui il territorio godeva fin dalle origini.\nDue anni pi\u00f9 tardi, l'editto di attivazione delle province della Lombardia austriaca previde l'inserimento della Valsolda all'interno della provincia di Como. La decisione fu tuttavia ribaltata dalla compartimentazione del 1791, anno in cui la valle and\u00f2 a formare, assieme alla pieve di Porlezza, uno dei distretti della provincia di Milano.\nIl \"Comune della Valsolda\" venne creato nel 1927 dalla fusione dei comuni di Albogasio, Castello, Cressogno, Dasio, Drano con Loggio e Puria. Dall'anno successivo, il comune assunse l'attuale denominazione di \"Valsolda\".\nNel 1936 una parte del territorio comunale di Valsolda fu annessa al comune di Lanzo d\u2019Intelvi.\nMonumenti e luoghi d'interesse.\nLe numerose chiese, presenti nelle frazioni di Valsolda e quelle sparse nel suo territorio testimoniano le qualit\u00e0 artistiche degli architetti, scultori e pittori originari di Valsolda. Ad esse si aggiungono alcune ville e palazzi.\nArchitetture a Loggio e Drano.\nArchitetture religiose.\nChiesa di San Bartolomeo\nA met\u00e0 strada tra Loggio e Drano si trova la parrocchiale di San Bartolomeo a Loggio esempio di arte barocca con stucchi ed affreschi.\nElevata a sede di una parrocchia nel 1647, la chiesa fu edificata nel 1362 in posizione dominante sulla la valle del Soldo. La chiesa fu in seguito oggetto di numerose ristrutturazioni, terminate nel 1736 con la costruzione della sacrestia nuova e la modifica del campanile, aumentato in altezza e dotato di una cuspide sormontata da una sfera rivestita di oro zecchino proveniente da Torino.\nInternamente, la controfacciata ospita un affresco de \"Il trionfo del Santissimo Sacramento\" (1690), eseguito da Giovan Battista Pozzi prendendo a modello un arazzo che Pieter Paul Rubens aveva realizzato sullo stesso tema a Torino presso la corte dei Savoia.\nSulla sinistra, il primo altare ospita una Sindone localmente soprannominata \u201cil Santo Sudario\u201d. La seconda cappella destra, a tema funebre, \u00e8 decorata da 12 teli neri rettangolari dipinti in argento e altri colori, su cui sono rappresentati altrettanti scheletri in abiti mondani. Tale cappella rimanda all'ossario all'ingresso del sagrato, un tempo dotato di ricchi affreschi ma oggi in pessime condizioni.\nOratorio dei Santi Innocenti\nA Drano \u00e8 situato l'oratorio attualmente dedicato ai Santi Innocenti ma che un tempo era intitolato a San Simonino, ritratto in gloria in una pala dell'altare maggiore. L'edificio, costruito nel XVIII secolo da un facoltoso imprenditore edile in attivit\u00e0 a Torino, conserva inoltre dipinti settecenteschi di un\"'Annunciazione\", una \"Sacra Famiglia\" e una \"Madonna tra Santi\", oltre a un ritratto di San Carlo collocato al di sopra dell'entrata.\nChiesetta di San Carlo\nAccanto al cimitero di Loggio si trova la chiesetta di San Carlo, risalente al 1615 e costruita in seguito alla canonizzazione dell'arcivescovo Carlo Borromeo..\nArchitetture a Dasio.\nArchitetture religiose.\nChiesa di San Bernardino\nUnica chiesa di Valsolda a tre navate, la chiesa deve il suo aspetto attuale ad importanti interventi architettonici avvenuti all'inizio dei secoli XVI e XVII sulla base di un precedente edificio religioso a navata singola (l'attuale sinistra), originariamente dedicato ai Santi Stefano e Giovanni Battista - raffigurati nella facciata - e in un secondo momento a San Bernardino da Siena, in seguito all'avvenuta canonizzazione del 1450. All'interno, la parete nord della navata sinistra ospita un ciclo di affreschi del 1516, raffiguranti una \"Madonna del latte con Sant'Antonio Abate\", una \"Madonna incoronata col Bambino tra i santi Caterina e Bernardino\" e un \"Cristo accolto dal Padre\" \"con Madonna col Bambino\". Al di sopra degli affreschi, una grande lunetta ospita invece una raffigurazione della \"Assunta tra i Santi Miro e Lucio\". L'altare maggiore ospita, in un'ancona, la rappresentazione di tre mitre che simboleggiano la triplice rinuncia alla carica di vescovo da parte di San Bernardino.Cappella di San Rocco\nLungo il sentiero che porta verso gli alpeggi si trova la cappella di San Rocco.\nArchitetture a San Mamete.\nArchitetture religiose.\n\"Chiesa dei Santi Mamete e Agapito\".\nLa chiesa dei Santi Mamete e Agapito si presenta con un massiccio campanile romanico (XI secolo), portale barocco e tracce del precedente edificio anch'esso romanico. La chiesa \u00e8 attestata nella pieve di Porlezza gi\u00e0 nel XIII secolo, entro cui \u00e8 citata dapprima come \"capella\" (1398), poi come \"rettoria\", e infine come sede di una parrocchia propria (dal XIV secolo). Oggetto di ristrutturazioni tra i secoli XVII e XIX, dal 1640 ospit\u00f2 la sede plebana della costituenda pieve di Valsolda. Nel 1841 fu elevata a sede prepositurale dal cardinale Carlo Gaetano Gaisruck. All'esterno, il sagrato ospita un ossario con resti di decorazioni, mentre l'ampio fianco con vista lago della chiesa \u00e8 corredato grandi stemmi degli arcivescovi di Milano. Internamente, la chiesa si presenta con una singola navata, nella quale s'innestano due cappelle per lato. Al termine della navata, le pareti laterali del presbiterio conservano due affreschi sulla vita di San Mamete (la cattura e la morte nella fornace), opere di Salvatore Pozzi. Un altro dipinto su san Mamete si trova alle spalle dell'altare maggiore e raffigura il santo in compagnia della Madonna col Bambino. Per quanto concerne le cappelle a sinistra, la prima \u00e8 dedicata a San Pietro martire e a San Domenico, mentre la seconda all'angelo custode. Sul lato opposto, la prima ospita un altare alla Madonna, mentre la seconda una tela raffigurante lo \"Sposalizio della Vergine\".\n\"Oratorio di San Carlo\".\nA San Mamete si trova anche l'oratorio di San Carlo, costruito negli anni 1610-1611 in posizione dominante su progetto attribuito a Domenico Pellegrini. All'interno, una pala d'altare raffigura Carlo Borromeo in meditazione. Anche questo oratorio fu eretto in onore della canonizzazione dell'arcivescovo.\nAree naturali.\nIl patrimonio boschivo e la ricchezza faunistica della Valsolda sono attestati dalla presenza della Riserva naturale Valsolda che occupa un territorio di 318 ettari; circa 228 ettari della sua superficie costituiscono una riserva naturale integrale, posta sotto vincoli molto restrittivi finalizzati ad azzerare gli interventi antropici ed a ripristinare gli antichi equilibri naturali. Gli altri 90 ettari costituiscono una riserva naturale orientata; essa ospita sentieri attrezzati ed aree di sosta che consentono ai turisti la effettuazione di escursioni naturalistiche.\nCultura.\nValsolda \u00e8 stato luogo di ambientazione delle opere di Antonio Fogazzaro (\"Piccolo mondo antico\" oltre ad una raccolta di poesie intitolata proprio \"Valsolda\"). Ad Oria si svolgono, in gran parte, le vicende del romanzo \"Piccolo Mondo Antico\": qui si trovano l'orto di Franco, la darsena di Ombretta, la villa del Niscioree, il cimitero... Altre vicende del romanzo hanno luogo ad Albogasio (con Villa Salve che funge da dimora del Pasotti e della \"sciora\" Barborin), a San Mamete, a Puria, a Castello, fin su al Santuario della Caravina.\nLa Comunit\u00e0 Montana Valli del Lario e del Ceresio ha fatto di questi luoghi un \"parco letterario\" con cartelli segnaletici che accompagnano il visitatore a riconoscere i diversi luoghi attraverso i passi del romanzo.\nIl comune di Valsolda, assieme ai comuni di Porlezza e di Tremezzina ed assieme alla Comunit\u00e0 Montana Valli del Lario e del Ceresio, promuove il \"Premio Antonio Fogazzaro\" con l'obiettivo di \"valorizzare, attraverso un concorso letterario annuale dedicato all'arte del racconto, il patrimonio culturale e naturale delle Valli che, dalle sorgenti del fiume Ticino, passando per le sponde del lago di Lugano, scendono dolcemente fino alle rive occidentali del lago di Como\".\nHa vissuto a Valsolda, pi\u00f9 precisamente a San Mamete, anche la scrittrice Brunella Gasperini (\"'Noi e loro\", \"Una donna e altri animali\"), che ha ambientato a San Mamete gran parte dei suoi romanzi.\nDi recente, cio\u00e8 dal 2015, Valsolda \u00e8 l'ambientazione di romanzi e racconti gialli dello scrittore Emiliano Bezzon, che da anni frequenta i borghi adagiati sulla sponda del Lago di Lugano. Il suo ultimo romanzo ambientato qui, \"Il manoscritto scomparso di Siddharta\", \u00e8 stato ispirato da un acquarello realmente dipinto da Hermann Hesse dal sagrato della chiesa di Albogasio Inferiore e visibile nella casa del Nobel letterario a Montagnola.\nArte.\nLa Valsolda (soprattutto nel Cinquecento e nel Seicento) diede i natali a numerosi artisti, architetti, pittori e scultori capaci di far valere la loro arte in molte parti d'Italia e d'Europa.\nPellegrino Tibaldi detto il Pellegrini (1527 \u2013 1596) \u2013 che come architetto godette di grandissima stima presso Carlo Borromeo e come pittore fu chiamato in Spagna da Filippo II per decorare l'Escorial - nacque a Puria, e nel suo borgo, probabilmente, progett\u00f2 l'ampliamento della chiesa dell'Assunta ispirandosi al progetto della chiesa di San Fedele che egli aveva realizzato a Milano.\nNella stessa chiesa, e in molte altre presenti nelle varie frazioni di Valsolda, si trovano affreschi di un'importante famiglia di pittori e scultori di quel periodo: i Pozzi (o Pozzo) di Puria, attivi non solo a Lugano ed in altri centri del Cantone Ticino, ma che troviamo anche a Milano, in Piemonte ed altro ancora.\nVa ricordata anche la famiglia dei Paracca, plasticatori e stuccatori che si affermarono in molte citt\u00e0 italiane (tra essi quel Giacomo Paracca di Valsolda che realizz\u00f2 al Sacro Monte di Varallo la \"strangosciata\" Cappella della Strage).\nTra il sorprendente numero di artisti nati in questo piccolo territorio, va menzionata anche un'altra famiglia di pittori: i Pagani. Tra essi ebbe fortuna soprattutto Paolo Pagani che, dopo molte peregrinazioni in mezza Europa, lasci\u00f2 nella volta della chiesa di San Martino a Castello quella che \u00e8 forse la sua opera pi\u00f9 geniale. Un museo dedicato all'autore si trova nell'omonima casa situata a Castello.\nUn altro personaggio che si conquist\u00f2 fama lontano dalla sua terra, in Polonia, ma che ad essa rimane legato \u00e8 Isidoro Affaitati, di Albogasio che fu architetto del re Giovanni II di Polonia; nel suo paese natale volle costruirsi (1666) una palazzina (oggi \"Villa Salve\") che riproduce, in scala ridotta, il progetto con il quale aveva realizzato la Villa Regia a Varsavia. Nello stesso anno progett\u00f2 anche la chiesa di Santa Maria Annunziata ad Albogasio, avendo in mente come modello la chiesa dei Francescani Riformati di Varsavia.\nGeografia antropica.\nSecondo lo statuto comunale, il territorio comunale comprende le frazioni di Albogasio Inferiore, Albogasio Superiore, Castello, Cressogno, Dasio, Drano, Loggio, Oria, Puria, San Mamete e Santa Margherita (situata sulla sponda opposta del Lago di Lugano). Sede comunale \u00e8 San Mamete. Secondo l'ISTAT, il territorio comunale comprende i centri abitati di Albogasio-Oria, Castello, Dasio, Puria e San Mamete, e il nucleo abitato di Santa Margherita.\nMolte frazioni hanno mantenuto le tipiche caratteristiche dei borghi medievali, con le abitazioni poste lungo strette viuzze gradinate, modeste case in pietra addossate tra loro, sostituite solo in parte da alcuni edifici signorili edificati nei secoli di maggior benessere della zona, il XVII ed il XVIII secolo. Castello \u00e8 il borgo che pi\u00f9 ha mantenuto l'aspetto medievale: esso \u00e8 arroccato su uno sperone di roccia, un tempo dominato da un castello (demolito nel XVI secolo) e racchiuso da mura di fortificazione; si possono ancora riconoscere i resti delle antiche porte."}
{"id": "351264", "revid": "119751909", "url": "https://it.wikipedia.org/wiki?curid=351264", "title": "Robert Herrick", "text": "Biografia.\nNato a Cheapside, una municipalit\u00e0 di Londra, era il settimo figlio di Nicholas Herrick, un benestante orafo. \u00c8 probabile che abbia frequentato la Westminster School. Nel 1607 and\u00f2 a lavorare come apprendista presso lo zio Sir William Herrick, orafo e gioielliere del re. L'apprendistato dur\u00f2 solo sei anni ed Herrick, ormai ventiduenne, si immatricol\u00f2 al St John's College di Cambridge. Si laure\u00f2 nel 1617.\nRobert Herrick divenne un membro dei Figli di Ben, un gruppo di Poeti cavalieri uniti dall'ammirazione per la poesia di Ben Jonson. Nel 1627 o poco prima, prese gli ordini religiosi ed essendo stato nominato cappellano del duca di Buckingham, lo accompagn\u00f2 nella sua disastrosa spedizione presso l'Isola di Rh\u00e9 (1627). Divenne vicario della parrocchia di Dean Prior, Devon, nel 1629, e lo rimase per i successivi trentun anni. Proprio nell'isolamento della campagna del Devon scrisse alcune delle sue opere pi\u00f9 importanti.\nAlle prime avvisaglie dello scoppio della Guerra civile inglese, fu sollevato dal suo incarico a causa del suo rifiuto di giurare fedelt\u00e0 al Solemn League and Covenant e decise di ritornare a Londra. Il suo incarico gli fu restituito con la Restaurazione di Carlo II e ritorn\u00f2 nel Devon nel 1662, dove rimase fino a quando la morte lo raggiunse nel 1674. Herrick non si spos\u00f2 mai e si ritiene che molte delle donne cui fa riferimento nella sua poesia siano frutto di finzione poetica.\nOpere.\nLa sua fama \u00e8 dovuta a \"Hesperides\" (\"Esperidi\"), una raccolta di liriche, ed al pi\u00f9 breve \"Noble Numbers\" (\"Numeri nobili\"), la raccolta delle sue opere di ispirazione spirituale, pubblicati insieme nel 1648. Le \"Hesperides\" si apre con un componimento, \"The Argument of This Book\", nel quale il poeta elenca tutti i temi che tratter\u00e0: la vita di Campagna, il mutare delle stagioni, le usanze dei villaggi, l'amore, la giovent\u00f9, le credenze mitiche della tradizione inglese. L'amore verso la donna amata \u00e8 da lui celebrato pi\u00f9 come godimento sensuale che come passione. Le liriche sono spesso indirizzate a donne immaginarie con nomi classicheggianti come Julia (\"Upon Julia's Clothes\").\nIn una delle sue poesie pi\u00f9 celebri, \"To the Virgins, to Make Much of Time\" (\"Alle vergini, perch\u00e9 facciano buon uso del loro tempo\"), Herrick ricordava alle giovani donne quanto sia fugace la loro bellezza:"}
{"id": "351265", "revid": "968255", "url": "https://it.wikipedia.org/wiki?curid=351265", "title": "Trifolium", "text": "Trifolium \u00e8 un genere di piante erbacee appartenente alla famiglia delle Fabaceae (o Leguminose) che comprende circa 250 specie.\n\u00c8 diffuso nelle regioni temperate dell'emisfero boreale e in quelle montuose dei tropici, e deve il suo nome alla caratteristica forma della foglia, divisa in 3 o pi\u00f9 foglioline.\nDescrizione.\nLa pianta \u00e8 per lo pi\u00f9 annuale o biennale e in qualche caso perenne; la sua altezza \u00e8 normalmente attorno ai 30\u00a0cm.\nCome molte altre leguminose, il trifoglio ospita fra le sue radici dei batteri simbionti capaci di fissare l'azoto atmosferico; viene utilizzato di conseguenza nel sistema di rotazione delle colture per migliorare la fertilit\u00e0 del suolo. Molte specie di trifoglio sono notevolmente ricche di proteine e vengono coltivate come foraggio per il bestiame.\nTassonomia.\nAttualmente ci sono circa 250 specie note di \"Trifolium\".\nLe due specie pi\u00f9 comuni di trifoglio sono:\nColtivazione.\n\"Trifolium\" non resiste molto bene al freddo, e predilige i terreni argillosi; tuttavia si adatta a quasi ogni tipo di suolo, purch\u00e9 non sia eccessivamente impregnato d'acqua.\nIl trifoglio, una volta piantato, cresce rapidamente (2-15 giorni). Dopo circa 48 ore la pianta comincia a germogliare, presentando due piccoli lobi, ai quali se ne aggiunge un terzo in circa 5-6 giorni.\nPropriet\u00e0.\nSono molto interessanti le propriet\u00e0 medicamentose della pianta: dal trifoglio si estraggono ormoni vegetali (fitormoni), in particolare estrogeni, validi per rallentare l'invecchiamento di cute e mucose. Tali estrogeni inoltre sono efficaci per disturbi caratteristici delle donne in menopausa, quali vampate, depressione, osteoporosi, malattie cardiovascolari.\nIn anni recenti gli ormoni estratti dal trifoglio si sono rivelati utili anche nell'impiego contro l'ipertrofia prostatica.\nData la sua propriet\u00e0 di antagonista dell'Ambrosia, pianta infestante della famiglia delle Compositae in rapida diffusione in molte zone del nord Italia, la semenza di trifoglio viene usata in aggiunta alle granaglie per il controllo della diffusione dell'Ambrosia nelle zone agricole.\nRiferimenti nella cultura.\nIl trifoglio (Shamrock) \u00e8 uno dei simboli non ufficiali dell'Irlanda: la tradizione vuole che sia stato utilizzato dapprima da San Patrizio, l'evangelizzatore dell'isola, e poi da San Colombano, l'evangelizzatore d'Europa, per spiegare il mistero della Trinit\u00e0.\nStoricamente fu venerato dai druidi, conosciuto dai Greci e dai Romani per le propriet\u00e0 curative.\nA volte (circa 1 su 10.000) i trifogli possono avere quattro foglie, questi vengono comunemente chiamati quadrifogli e considerati dei portafortuna.\nIl trifoglio \u00e8 anche usato come simbolo del guidismo, il movimento femminile parallelo allo scautismo, e compare nel logo dell'Associazione mondiale guide ed esploratrici."}
{"id": "351266", "revid": "11694", "url": "https://it.wikipedia.org/wiki?curid=351266", "title": "Trifoglio", "text": ""}
{"id": "351277", "revid": "124986729", "url": "https://it.wikipedia.org/wiki?curid=351277", "title": "Betty Vittori", "text": "Biografia.\nInizia a cantare fin da adolescente con una sua amica d'infanzia, man mano che passano gli anni studia chitarra e pianoforte, e quindi inizia la sua attivit\u00e0 da professionista, suonando con alcuni importanti jazzisti italiani.\nVerso gli anni ottanta si trasferisce a Milano, dove con Franco Cristaldi e Claudio Dentes fonda i Mercenaries, con cui pubblica nel 1983 l'album \"I'm Not Russian\"; quando il gruppo si scioglie, forma sempre con Cristaldi e con Beppe e Piero Gemelli il gruppo dei Flying Foxes, noti anche come \"Volpini Volanti\"; con questo gruppo ha pubblicato l'album \"Flying Foxes\", inciso a Londra e pubblicato dalla Polygram.\nNel 1984 contribuisce alla colonna sonora del film \"Chewingum\" di Biagio Proietti con il brano \"Shadow dancing\". \nPoi Betty e i Flying Foxes pubblicano il loro secondo e ultimo album, contenente canzoni scritte dalla Vittori, e con la collaborazione di diversi cantanti italiani. La band si scioglie, e nel 1991 Betty Vittori incide un album, prodotto da Claudio Fabi con alcuni testi di Nini Giacomelli che rimane inedito.\nNel 1999 pubblica un album inciso insieme ad Eugenio Catina.\nNel 2008 pubblica con la band Take4 il CD \"Personal Miracle\"\nNel 2011 pubblica l\u2019album \"Borderlife e nel 2017 Boats on the Terrace.\""}
{"id": "351278", "revid": "2214172", "url": "https://it.wikipedia.org/wiki?curid=351278", "title": "Poirino", "text": "Poirino (\"Poirin\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nSituato a sud-est di Torino, \u00e8 ai confini con la provincia di Cuneo e la provincia di Asti, posto quasi al centro della pianura che declinando dalle Alpi \u00e8 circoscritta dalle alture del Monferrato e dai contrafforti dell'Appennino.\nGeografia fisica.\nIl paese di Poirino si trova al centro del noto Pianalto di Poirino. Questo termine viene utilizzato per descrivere, in senso geografico, l'area sub-pianeggiante che si sviluppa per circa 400 chilometri quadrati a sud dei rilievi della collina di Torino e a nord-ovest dei rilievi del Braidese (Roero). Il pianalto di Poirino appare sospeso, tramite scarpate di altezza variabile, rispetto ai rilievi dell'Astesana a est ed alla pianura piemontese meridionale a ovest.\nEsso si sviluppa nelle due direzioni con valori differenti: oltre 50\u00a0km in direzione N-S mentre in direzione E-W la lunghezza massima \u00e8 di circa 15\u00a0km. La sua superficie si presenta debolmente ondulata.\nIl margine settentrionale, corrispondente al raccordo con la collina di Torino, \u00e8 evidenziato da un graduale aumento dell'acclivit\u00e0 della superficie topografica. Il margine sud-orientale, corrisponde anch'esso ad un aumento dell'inclinazione, meno forte ma pi\u00f9 pronunciato; a loro volta questi rilievi appaiono delimitati da un'alta scarpata in direzione SE che li separa dai rilievi delle Langhe.\nA est il pianalto \u00e8 delimitato dalla Scarpata Orientale, che lo separa dai rilievi dell'Astesana. Questi rilievi sono in realt\u00e0 dei rilievi collinari \"negativi\", legati all'erosione che ha colpito una superficie gi\u00e0 in origine contraddistinta da quote leggermente inferiori a quelle del pianalto. La Scarpata Orientale \u00e8 orientata in direzione N-S e ha un andamento che si pu\u00f2 definire rettilineo nel suo insieme, anche se piuttosto articolata nel dettaglio; la sua altezza risulta decrescente da Sud (120\u00a0m a Mont\u00e0) verso nord (80\u00a0m a Buttigliera).\nPer quanto riguarda il limite occidentale, il pianalto di Poirino \u00e8 separato dalla Pianura Piemontese Meridionale tramite la Scarpata Occidentale, orientata in direzione N-S e caratterizzata da un'altezza complessivamente inferiore rispetto alla Scarpata Orientale. La parte inferiore divide il pianalto dall'incisione del \"paleo-Tanaro\", con altezza decrescente da Sud a Nord (il valore massimo di 45m si trova a Sanfr\u00e8, mentre si annulla nell'abitato dei Favari, frazione di Poirino). Nella porzione settentrionale, invece, il margine occidentale del pianalto coincide con il limite della Pianura Piemontese Meridionale: la scarpata \u00e8 orientata in direzione WNW e caratterizzata da un'altezza piuttosto modesta, rastremandosi da circa 3\u20137\u00a0m in corrispondenza della Collina di Torino verso SSW.\nLa zona viene comunemente distinta in tre settori:\nIl Settore Meridionale \u00e8 compreso all'incirca tra il corso del rio Ripoglia (il limite meridionale della zona in oggetto) e il rio Ricchiardo, con un'inclinazione media pari all'1,5% verso Nord-Ovest. La zona mostra ondulazioni sensibili, con dislivello dell'ordine dei 15\u00f720\u00a0m. Il reticolo idrografico \u00e8 costituito dagli affluenti del Torrente Melletta, che drenano in direzione Nord-Ovest.\nIl Settore Centrale, compreso tra il rio Ricchiardo e il torrente Banna, presenta un'inclinazione media dell'1% verso NNW. Le ondulazioni in questa zona del pianalto sono meno evidenti rispetto al settore precedente e sono dell'ordine dei 10\u00a0m. Il reticolo idrografico locale \u00e8 formato dal torrente Banna e dai suoi affluenti, con incisioni variabili.\nIl Settore Settentrionale si trova tra i rilievi della collina torinese (il limite settentrionale della zona in oggetto) ed il corso del torrente Banna. L'inclinazione media \u00e8 dello 0,3% verso SSW, con un'ondulazione decisamente modesta (dell'ordine di qualche metro). Il territorio appare debolmente inciso dagli affluenti di destra del torrente Banna e dal rio Tepice.\nIl pianalto, essendo delimitato come descritto, \u00e8 in buona parte isolato: il sistema di drenaggio delle acque meteoriche \u00e8 pertanto indipendente e convoglia, oltre alle acque della zona in oggetto, solo quelle del versante meridionale dei rilievi della collina torinese e delle colline del Braidese. Il drenaggio, caratterizzato da portate modeste, fa capo a due collettori principali: il torrente Banna ed il torrente Melletta. Il primo si trova nella zona pi\u00f9 depressa del pianalto, e scorre in direzione ovest. I suoi affluenti drenano parte del versante meridionale dei rilievi della collina torinese (rio Santena, rio Riassola, rio Borgallo, rio Banna) e la parte centrale del pianalto (rio Stellone, torrente Rioverde, rii Valgorrera, d'Isolabella, Bottalino e Robeirano). Il torrente Meletta scorre con andamento principale da sud verso nord e i suoi affluenti drenano l'area corrispondente ai rilievi del Braidese (torrente Ricchiardo, rio Pocapaglia, rio Ripoglia).\nGeologia e idrogeologia.\nL'altopiano di Poirino presenta un assetto stratigrafico relativo alla successione plio-pleistocenica del Bacino Terziario Piemontese occidentale.\nSi riconoscono tre unit\u00e0 idrogeologiche principali: Allogruppo \"LM\" (\"Late Messinian\"), Allogruppo \"EP\" (\"Early Pliocene\"), Allogruppo \"LP\" (\"Late Pliocene\").\nCon il termine Allogruppo si definiscono zone geologiche che presentano identiche caratteristiche di formazione e trasformazione nelle diverse ere geologiche; ogni Allogruppo \u00e8 caratterizzato da una successione sedimentaria depositatasi in periodi e ambienti differenti.\nDal punto di vista geometrico, la geologia dell'area \u00e8 riconducibile ad un'ampia sinclinale con asse est-ovest.\nS'individua una serie di unit\u00e0 idrogeologiche, corrispondenti alle relative unit\u00e0 stratigrafiche: Unit\u00e0 idrogeologica delle alluvioni quaternarie dei fondovalle, Unit\u00e0 idrogeologica delle alluvioni quaternarie dei terrazzi alti, Unit\u00e0 idrogeologica del Villafranchiano C,\nUnit\u00e0 idrogeologica del Villafranchiano B, Unit\u00e0 idrogeologica delle Sabbie d'Asti B.\nDal punto di vista idrogeologico, si riconoscono due sistemi acquiferi principali: l'acquifero superficiale e quello profondo.\nSi ritiene possibile che all'interno dei livelli impermeabili (o comunque poco permeabili) presenti tra i due sistemi, sia presente un terzo sistema acquifero chiamato \"intermedio\". Le caratteristiche di questa falda idrica risultano per\u00f2 difficili da decifrare e si tende a parlare solo dei due sistemi principali.\nL'acquifero superficiale \u00e8 di tipo non confinato e si attesta tra i livelli pi\u00f9 superficiali relativi ai depositi alluvionali del periodo Quaternario. Esso presenta un campo di moto principale da Est a Ovest e caratteristiche chimico-fisiche non particolarmente buone a causa delle alte concentrazioni di nitrati e altri contaminanti relativi all'eccessivo uso di fertilizzanti agricoli.\nIl sistema acquifero principale, chiamato comunemente acquifero profondo, si trova posizionato tra gli orizzonti inferiori del Villafranchiano B e i livelli pi\u00f9 superficiali e permeabili delle Sabbie d'Asti B, confinato inferiormente e superiormente. \u00c8 un acquifero in pressione, cio\u00e8 caratterizzato da un livello piezometrico situato nei livelli impermeabili (prevalentemente argillosi) che confinano superiormente l'acquifero.\nLa superficie piezometrica caratteristica risulta condizionata dalla geometria sinclinalica ed i flussi idrici tendono a muoversi generalmente in direzione sud-nord verso l'asse della medesima struttura.\nEsso si pu\u00f2 immaginare situato sotto l'abitato di Poirino (in direzione est-ovest) ad una profondit\u00e0 di circa 80\u2013100\u00a0m.\nI flussi idrici tendono poi a dirigersi verso est, a valle della Scarpata Orientale dell'altopiano di Poirino per poi virare verso la citt\u00e0 di Asti.\nLe caratteristiche chimico-fisiche dell'acquifero profondo sono generalmente buone e sicuramente superiori rispetto all'acquifero superficiale. Questo fatto \u00e8 dovuto essenzialmente alla presenza di un potente strato impermeabile argilloso (di spessore anche pari ad 80\u00a0m sotto l'abitato di Poirino) che impedisce agli inquinanti di scendere in profondit\u00e0.\nIn generale, la \"facies\" primaria delle acque dell'acquifero profondo \u00e8 bicarbonato-calcica, cio\u00e8 con un'elevata concentrazione di bicarbonato e di calcio rispetto agli altri componenti (come quasi tutti gli acquiferi profondi delle pianure alluvionali).\nLa concentrazione dei cloruri \u00e8 quasi ovunque superiore a quella dei solfati e, localmente, si trovano rilevanti concentrazioni di ferro e manganese (in qualche caso in concentrazioni superiori rispetto alla CSC (Concentrazione Soglia di Contaminazione) di riferimento D.Lgs. 152/06. Se per\u00f2 i nitrati sono esclusivamente riconducibili all'impatto antropico sulla natura, ferro e manganese sono essenzialmente riconducibili a particolari situazioni chimiche naturali.\nLa Qualit\u00e0 di Base delle acque sotterranee dell'acquifero profondo \u00e8 generalmente buona-ottima per l'uso umano e ottima per l'uso irriguo.\nStoria.\nNonostante siano stati rinvenuti nei dintorni di Poirino reperti archeologici risalenti all'epoca romana e longobarda, non dovrebbe avere origini romane dirette, e del periodo che precede il X secolo non si ha una documentazione tale da consentire di sottrarlo alla leggenda.\nCon buona probabilit\u00e0 ci\u00f2 che \u00e8 oggi Poirino fu, anticamente, l'ultimo incastellamento su una propriet\u00e0 della famiglia astigiana dei Solaro.\nNel 1994 strarip\u00f2 il Banna, affluente di destra del Po. Proprio da questo torrente, che scorre interamente nella provincia torinese, prende il nome la splendida tenuta del marchese Spinola, sita al confine con Villanova d'Asti.\nIl medioevo.\nAncora oggi si possono ammirare notevoli vestigia di alcune fortificazioni. Poirino appartenne pienamente alla diocesi di Asti fino al 1152, anno dell'incoronazione del Barbarossa. Nel 1156 Federico Barbarossa concesse a Guido III di Biandrate, creato comandante delle milizie imperiali della diocesi di Novara e del contado astigiano, anche Poirino insieme al Chierese e alla Val di Canale.\nI Biandrate avrebbero comunque ancora intrecciato i loro nomi con quei luoghi. \u00c8 in quegli stessi turbolenti anni del Duecento che avrebbe avuto luogo la sollevazione popolare contro un \"Benedetto\" e un \"Bonifacio Biandrate\", tirannelli pretendenti lo \"ius primae noctis\", scacciati dopo uno scontro fra due minuscoli eserciti, che sarebbe avvenuto all'incirca dove oggi \u00e8 collocato il pilone di Sant'Orsola, patrona di Poirino, alla convergenza della strada per Chieri con quella per Torino.\nLa Santa, il cui culto doveva essere gi\u00e0 abbondantemente diffuso, invocata dai poirinesi, sarebbe comparsa a loro sostegno contro i castellani.\nChiusa la parentesi di potere del primo Federico, i vicini Comuni di Asti e Chieri mossero, per questioni di pedaggi nei transiti delle merci n\u00e9 dimentichi dell'aiuto fornito dal Biandrate all'imperatore ai loro danni, lotte armate contro Porcile e le vicine borgate (Tegerone e Stuerda) fino alla loro distruzione, poco oltre la met\u00e0 del XIII secolo. Una parte degli abitanti superstiti pot\u00e9 per\u00f2 porre, non molto lontano dai luoghi abbandonati, le basi della futura Poirino, rifugiandosi sul poggio dove gi\u00e0 doveva trovarsi una fattoria detta \"Povarium\".\nDurante la Dieta di Roncaglia parte del territorio fu ceduto al vescovo di Torino ma in realt\u00e0 continu\u00f2, anche se ridotto, il dominio dei Biandrate. Fu in questo periodo che si form\u00f2 il primo insediamento identificabile con \"Podium Warini\", ossia \"poggio di Guarino\", \"Podivarium\", \"Povarinum\", ossia l'odierna Poirino.\nLa vittoriosa alleanza degli astesi con Carlo d'Angi\u00f2, dal 1250 al 1260 ridusse i Biandrate alla sottomissione per cui il nuovo insediamento prese il sopravvento.\nAll'inizio del Trecento il territorio venne in possesso di Filippo di Savoia, principe d'Acaia, un possesso continuamente minacciato e incerto, viste le rivalit\u00e0 del re di Napoli Roberto d'Angi\u00f2, dei marchesi di Saluzzo e di quelli del Monferrato, nonch\u00e9 delle citt\u00e0 di Asti e Chieri e dei Visconti di Milano, in un vortice di alleanze in perenne mutamento.\nIl Rinascimento.\nNel 1312 venne compilato l'atto con il quale uno degli ultimi conti di Biandrate cedette per 50.000 fiorini d'oro tutti i suoi diritti feudali a Filippo di Savoia, principe d'Acaia. Nel 1372 Amedeo VI di Savoia, il conte verde, cedette Poirino per 19.000 fiorini in feudo ad Aimoneto Roero fissandone per la prima volta i confini, che a grandi linee sono gli attuali.\nI Roero cingono di fortificazioni, di torri e di un largo fossato il paese, inducendo il feudatario a ribellarsi ai Savoia, i quali fecero occupare il sito. La popolazione era contraria ai metodi del feudatario, lo mise in fuga e per questo i Savoia premiarono i cittadini di Poirino accogliendo diverse loro richieste tra le quali un mercato settimanale, una fiera annuale e di non avere pi\u00f9 feudatari ma di dipendere direttamente dai Savoia. Il mercato del sabato \u00e8 ancora attuale, si tiene l'annuale festa di Sant'Orsola e sullo stemma del comune troneggia la corona principesca.\nA causa delle scorribande dei militari spagnoli e francesi Poirino sub\u00ec le pestilenze, la distruzione e la miseria. Le fortificazioni vennero abbattute nel 1543 dal marchese del Vasto affinch\u00e9 il nemico non se ne appropriasse, e non vennero mai pi\u00f9 ricostruite. Al loro posto c'\u00e8 l'attuale passeggiata Marconi, che porta a ci\u00f2 che doveva essere il rivellino con le sue torri che dominavano quella che oggi \u00e8 Piazza Morioni.\nLa vittoria di Emanuele Filiberto I di Savoia a San Quintino nelle Fiandre (10 agosto 1557) e la conseguente pace di Cateau-Cambr\u00e9sis (1559) ridiedero solidit\u00e0 al ducato e un certo periodo di pace. Che fu per\u00f2 piuttosto breve, visto che nel '600 i tentativi di espansione e le lotte per la reggenza riportarono la guerra ad imperversare. E non solo, perch\u00e9 il '600 fu secolo pure di forti epidemie di peste, come quella del '30 o quella del '54, che causarono vere stragi, tanto che il cimitero adiacente alla chiesa si rivel\u00f2 insufficiente per accogliere i troppi cadaveri, seppelliti, dunque, anche nella parte bassa del paese, da allora detta la \"Val dei Morti\".\nProprio dalle pestilenze ebbe origine la festa della Madonna del Rosario, con un voto della comunit\u00e0, rinnovato annualmente in ricordo della fine del contagio, rimasto da allora come imprecazione, espressione scaramantica e di malaugurato stupore: \"contagg\"\nDopo la conclusione delle guerre e delle infinite scaramucce, Poirino rapidamente si risollev\u00f2 divenendo una cittadina ricca in quanto operosa, grazie ai suoi telai dai quali uscivano i corredi nuziali ambiti dalle giovani spose. Tale benessere permise alla popolazione di regalare al duca Carlo Emanuele I la somma di 20.000 fiorini in occasione del matrimonio con l'infanta di Spagna. Poirino fu incendiata nel 1690 dalle truppe francesi del Catinat.\nUn periodo di pace.\nCon la pace separata stipulata nel 1695 e resa definitiva due anni dopo con il Trattato di Rijswijk e soprattutto con la sconfitta dell'armata ossidionale francese presso Torino nel 1706, ha inizio un periodo di pace appena toccato dalla Rivoluzione francese che vide il paese trasformato in un presidio sanitario: la parrocchia e le confraternite vennero occupate per farne degli ospedali. Durante le pestilenze, a causa dei numerosi decessi, fu deciso di destinare a cimitero il prato vicino all'Oratorio campestre di San Lazzaro, lazzaretto cui accorreva la cittadinanza, quando terminava il morbo, a prelevare i sopravvissuti; momenti di gioia che ancora oggi si ricordano con la \"Festa del Lazzaretto\", celebrata ogni anno la seconda domenica di settembre.\nPoirino insomma, pi\u00f9 che trovarsi al centro di avvenimenti epocali nel ruolo da protagonista, ne risente le conseguenze sia nel corso delle guerre scatenate dal \"Re Sole\" nell'ultimo scorcio del Seicento che, all'inizio del secolo successivo, durante le \"guerre di successione\" cui assistette subendo passaggi di eserciti e fornendo soldati a casa Savoia.\nL'et\u00e0 napoleonica.\nIl convento dei Domenicani e dei Cappuccini venne soppresso nel 1802, cos\u00ec come la costruzione del foro Boario nella spianata dei demoliti Morioni. Immediatamente dopo l'annessione del Piemonte alla Francia, l'11 settembre 1802, vennero distrutti sia il muro del cimitero dei domenicani che la vecchia torre per far posto all'attuale Via Indipendenza. Vennero anche abbattute alcune chiese periferiche per ricavarne i mattoni necessari alla costruzione del nuovo cimitero di San Lazzaro, benedetto nel 1804. Poirino (Poyrino durante l'Impero) venne inclusa nel \"d\u00e9partement du Po\".\nTra i comandanti napoleonici si distinse il cavalier Mazzucchi che, nel 1812 sulla Moscova, ricevette la Croce di Guerra. Sar\u00e0 poi sindaco di Poirino (nel 1825) e militer\u00e0 come luogotenente nell'esercito sardo, esempio emblematico di servitore della Patria sia quand'essa era costituita dalla Francia napoleonica che quando torn\u00f2 ad essere la monarchia sabauda.\nIl 29 aprile 1805 la cittadinanza di Poyrino acclam\u00f2 il passaggio di Napoleone I, il suo imperatore al culmine della gloria.\nIl sommo pontefice del tempo, Pio VII, benedisse invece nel 1815 la popolazione poirinese dalla finestra di una casa di via Indipendenza, sulla cui facciata permane tutt'oggi una lapide a ricordo del fausto accadimento. Pio VII era gi\u00e0 stato una prima volta a Poirino il 27 aprile 1805, precedendo di due giorni Napoleone, proveniente dalla capitale imperiale.\nTra marzo e agosto del 1855 l'architetto Giuseppe Leoni forn\u00ec il disegno del pulpito elegante scolpito dallo scultore Carlo Steppel nell'arciconfraternita di Santa Croce.\nStoria moderna.\nDopo l'epopea napoleonica Poirino torn\u00f2 a essere una tranquilla cittadina sabauda fino a quando, il 10 giugno 1940, Vittorio Emanuele III firm\u00f2 la dichiarazione di guerra alla vicina Francia: il giorno successivo, infatti, il re stabil\u00ec nella palazzina di caccia dei Thaon di Revel a Ternavasso, ribattezzata Villa Italia, la sede del Comando delle operazioni sul fronte occidentale e ivi risiedette fino a dopo l'armistizio italo-francese del 25 giugno; in questo castello \u00e8 ancora sepolto il primo comandante dell'Arma dei Carabinieri, il generale Giuseppe Thaon di Revel di Sant'Andrea, al quale, nel maggio 2003, venne intitolata la locale sezione della Associazione Nazionale Carabinieri - ANC Poirino.\nPoirinese fu il religioso francescano, padre Giacomo (al secolo Luigi Marocco), il confessore di Cavour, che da lui sar\u00e0 assolto sul letto di morte, senza richiesta di ritrattazioni nonostante la scomunica che aveva colpito lo statista; padre Giacomo dovette risponderne a Roma di fronte a papa Pio IX. Per nulla intimorito al cospetto del Pontefice, il sacerdote sostenne la cristiana piet\u00e0 del proprio operato e si rifiut\u00f2 di riferire quale fosse il contenuto della confessione di Cavour, opponendo ostinatamente il segreto sacramentale ad ogni pressione fattagli. Segreto che mai rivel\u00f2, portandolo nella tomba.\nPoirino diede al Regno d'Italia anche un senatore, Giovanni Alfazio, ma soprattutto diede alle trincee del Carso, nella prima guerra mondiale e ai vari fronti nella seconda molti suoi figli.\nMonumenti e luoghi d'interesse.\nTorre campanaria.\n\u00c8 il pi\u00f9 importante monumento civile e \u00e8 il simbolo del paese: fu costruito dal 1777 al 1779 in forme barocche su disegno dell'architetto Giovanni Battista Feroggio. \u00c8 alto 59,624\u00a0m e comport\u00f2 una spesa di 27325 lire. L'orologio venne installato nel 1790, il parafulmine nel 1889. Nel 1975 si decise la sostituzione del vecchio castello campanario in legno con l'odierno castello in ferro, dotato di apparecchiature elettroniche per il suono delle 5 campane; l'ultimo consistente restauro \u00e8 datato 1990.\nChiesa di San Giovanni Battista.\nConsacrata nel 1531, presenta tre navate in stile gotico e fu pi\u00f9 volte ingrandita. Venne affidata nel 1601 ai padri domenicani che nel 1623 fecero edificare il convento. La facciata, restaurata nel 2000, \u00e8 in stile neoclassico, costruita dal 1827 al 1838 e affrescata dal pittore poirinese Paolo Gaidano nel 1883. La decorazione interna, anch'essa bisognosa di restauri, \u00e8 del 1868, rinfrescata nel 1922. La chiesa, parrocchiale fino al 1969, \u00e8 stata abbandonata dai domenicani nel 1989.\nChiesa di San Sebastiano.\nIn stile gotico e a pianta esagonale \u00e8 la pi\u00f9 antica chiesa di Poirino ad aver mantenuto quasi intatta l'antica architettura medievale. \u00c8 \"quasi intatta\" poich\u00e9 i due lati di levante sono stati alterati con la costruzione della sacrestia nel 1870 e con l'apertura di una finestra rettangolare. Nel 1999 \u00e8 stata inoltre dotata di una recinzione in ferro.\nParrocchiale di Santa Maria Maggiore.\nIniziata verso la met\u00e0 del Quattrocento, fu consacrata nel 1492 e riconsacrata di nuovo dopo gli attacchi degli eserciti invasori nel 1593.\nIn origine era a una sola navata ma venne ampliata nel corso dei secoli.\nLa primitiva facciata gotica venne sostituita nel 1912 con quella attuale, in forme baroccheggianti e neoclassiche. Nelle nicchie laterali si scorgono poi le statue di Sant'Antonio e San Giuseppe, opera dello scultore poirinese Stuardi.\nNella chiesa di Santa Maria Maggiore sul pulpito esiste una targa a ricordo che nell'anno 1855 don Bosco predic\u00f2 ai Poirinesi\nChiesa di Santa Croce.\nLa chiesa di Santa Croce venne edificata dal 1708 al 1716, con facciata di gusto neoclassico del 1830. Pi\u00f9 antico \u00e8 il campanile, risalente alla prima met\u00e0 del Seicento. All'interno della chiesa si trova un'antichissima acquasantiera datata 1464. Sulla parete esterna si pu\u00f2 notare una meridiana, la pi\u00f9 grande del Piemonte, rifatta nel 1996 sul precedente disegno risalente al 1830.\nFontana della Giovinezza.\nLa fontana (Piazza Italia) \u00e8 il pi\u00f9 caratteristico monumento di Poirino insieme alla Torre Campanaria. Venne fatta costruire dal comune alla scultrice Claudia Formica per abbellire i nuovi giardini creati al posto dell'antica Piazza della Legna. L'inaugurazione risale al 28 ottobre 1939.\nOratorio di San Luigi.\nL'inventore dell'oratorio moderno, san Giovanni Bosco, visit\u00f2 Poirino lasciando un segno evidente. A soli 13 anni dalla sua morte, il parroco don Alfonso Gribaldi fece costruire l'oratorio di Poirino (1902), rispecchiando fedelmente le direttive educative di Don Bosco. L'edificio \u00e8 stato ampliato pi\u00f9 volte ed ora \u00e8 costituito da due saloni, una cappella, 9 stanze, 4 campi attrezzati all'aperto per praticare calcio a 5, pallavolo, tennis, beach-volley ed un ampio cortile interno.\nRivellino.\nIl rivellino faceva parte della cinta muraria e costituiva di fatto l'ingresso del paese. La via principale di Poirino, infatti, non era, come oggi, Via Indipendenza, ma bens\u00ec via Cesare Rossi, che era circondata da portici sia a destra che a sinistra per il mercato. La cinta muraria \u00e8 andata perduta: fu fatta distruggere dal duca di Savoia per impedire che Poirino, cittadella difesa, cadesse nelle mani dei nemici francesi.\nSociet\u00e0.\nProtezione Civile.\nLe attivit\u00e0 di Protezione Civile sul territorio di Poirino sono svolte dal G.E.R.P. Gruppo Emergenza Radio Poirino. L'Associazione, riconosciuta con delibera comunale del 30 dicembre 1988, \u00e8 iscritta al registro Regionale del Volontariato negli elenchi della Prefettura e al Dipartimento della Protezione Civile Nazionale.\nIl gruppo \u00e8 parte operante del piano comunale di Protezione Civile del Comune di Poirino, interviene a supporto della popolazione in caso di calamit\u00e0 naturali, svolge monitoraggi ambientali periodici sul territorio, offre servizi di regolazione della viabilit\u00e0 (in supporto alla Polizia Municipale) e organizza incontri di formazione per i volontari e la popolazione. L'ultimo ciclo di incontri organizzati dal G.E.R.P., dal titolo , ha avuto luogo nei mesi di settembre e ottobre 2012, con la partecipazione di esperti del settore ambientale/energetico e docenti del Politecnico di Torino e dell'Universit\u00e0 degli studi di Torino.\nCultura.\nBiblioteca.\nLa biblioteca civica \"Prof. Franco Simone\" ha sede dal 1996 nei locali ristrutturati del palazzo storico \"Casa Dassano\".\nAttivit\u00e0 produttive e turismo.\nNata come cittadina rurale a prevalenza agricola, negli anni \u00e8 cresciuta anche in campo industriale, con due zone produttive.\nI prodotti tipici di Poirino sono l'asparago e la tinca, presente nel territorio poirinese in una variet\u00e0 particolare, che ha anche ottenuto la D.O.P.: la Tinca Gobba Dorata del Pianalto di Poirino.\nA questi due prodotti \u00e8 dedicata la Fiera della Tinca e dell'Asparago, che si svolge ogni anno la seconda domenica di maggio. Vengono organizzati il mercato domenicale e alcuni punti di degustazione dei prodotti tipici.\nSono anche celebri le telerie, ancora adesso vi sono diverse aziende specializzate sul territorio.\nPoirino \u00e8 anche nota per il carnevale, la sfilata notturna del marted\u00ec grasso \u00e8 seguita e attesa ogni anno da centinaia di persone. Le maschere della tradizione carnevalesca poirinese sono barba (zio) Pero e magna (zia) Danda. \nInfrastrutture e trasporti.\nTra il 1881 e il 1949 il comune fu capolinea di una tranvia interurbana proveniente da Torino. \u00c8 servito dalla linea extraurbana 2014 di GTT."}
{"id": "351279", "revid": "486946", "url": "https://it.wikipedia.org/wiki?curid=351279", "title": "PM 10", "text": ""}
{"id": "351281", "revid": "1851848", "url": "https://it.wikipedia.org/wiki?curid=351281", "title": "Buscate", "text": "Buscate (\"B\u00fcsc\u00e1\" in dialetto locale, un tempo anche \"B\u00fcst(i) Cava\") \u00e8 un comune italiano di abitanti della citt\u00e0 metropolitana di Milano in Lombardia.\nOrigini del nome.\nNel dialetto locale \u00e8 chiamata \"B\u00fcsc\u00e1\", ma era un tempo nota come \"B\u00fcst(i) Cava\", appellativo che la distingueva da \"B\u00fcsti Gr\u00e0ndi\" (letteralmente Busto Grande, ovvero Busto Arsizio) e da \"B\u00fcst Picul\" (Busto Piccola, ovvero Busto Garolfo).\nStoria.\nIl paese di Buscate, come dice il nome, \u00e8 derivato da boscaglie che si estendevano a mezzogiorno di Busto Arsizio. Non \u00e8 possibile dire con esattezza le origini storiche del paese perch\u00e9 n\u00e9 l'archivio del comune n\u00e9 in quella parrocchiale o altrove vi sono tracce di fonti certe ed attendibili. Si sa soltanto che Buscate era un'antica frazione dell'illustre e privilegiata pieve di Dairago, ove esisteva la collegiata col capitolo canonicale. Il sabato i canonici si distribuivano nelle frazioni per esercitare il loro ministero e tuttora esistono strade di campagna denominate \"dei canonici\" proprio perch\u00e9 attraverso queste vie transitavano i sacerdoti da Dairago a Buscate. L'antichit\u00e0 della parrocchia appare chiaramente da un \"Cathalogus\" del 1564 e, indirettamente, dallo \"Status Ecclesiae\" del 1466. I primi registri anagrafici esistenti nell'archivio parrocchiale risalgono al 1585. Nella piazza principale del paese si trovava una storica colonna votiva, ora trasportata davanti alla chiesa parrocchiale che, secondo alcuni, ricorderebbe avvenimenti importanti quali il passaggio di San Carlo Borromeo o la liberazione dalla peste. Fuori dal paese un'altra testimonianza del XVII secolo la cappella del lazzaretto dedicata alla Madonna del Carmine.\nMonumenti e luoghi d'interesse.\nIl monumento pi\u00f9 importante di Buscate \u00e8 la Villa Rosales-Abbiate. Le origini della Villa si fanno risalire al XVII secolo: il catasto teresiano del 1720 testimonia che la Villa era costituita solo dalla parte della attuale propriet\u00e0 Naggi. Sono stati costruiti successivamente prima il corpo \"nobile\" della Villa (con l'entrata da Piazza Baracca) ed infine il cortiletto della fontana (con l'entrata da Via S. Pietro). Anche il parco, posto dietro la Villa, \u00e8 stato progressivamente ampliato: un muro divide ancora oggi la parte con il grande prato pi\u00f9 rustica (costeggiata dalla Via Cavallotti) da quella strutturata a giardino ricca di essenze pregiate e con una impronta tipicamente \"romantica\".\nChi ha contribuito in modo determinate alla attuale situazione architettonica della Villa sono state la nobile famiglia di origine spagnola Ordo\u00f1o de Rosales ed il Senatore Mario Abbiate. In particolare due sono le personalit\u00e0 che hanno dato una impronta a questa Villa: Gaspare Ordo\u00f1o de Rosales ed il Senatore del Regno d'Italia Mario Abbiate.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 350 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nFra il 1880 e il 1952 la localit\u00e0 era servita dalla tranvia Milano-Castano Primo altres\u00ec nota con il soprannome di \"Gambadelegn\"."}
{"id": "351285", "revid": "466539", "url": "https://it.wikipedia.org/wiki?curid=351285", "title": "Massimo Carlotto", "text": "Tra gli anni settanta, quando era un giovane militante di Lotta Continua, e gli anni novanta fu inoltre protagonista di un noto caso giudiziario di cronaca nera. Fu accusato di aver ucciso con 59 coltellate una ragazza di 24 anni, e dopo una lunga serie di processi fu condannato a 16 anni di reclusione. Fu graziato dopo 6 anni di carcere dal Presidente Oscar Luigi Scalfaro.\nCarlotto \u00e8 stato definito come uno dei migliori scrittori di \"noir\" e \"hard boiled\" a livello internazionale.\nBiografia.\nIl \"caso Carlotto\".\nNativo di Padova, figlio di Oscar (1919-2009), dirigente d'azienda, e Rosa \"Lella\" Villani (1920-2016), e fratello di Antonella e Alvaro, Massimo Carlotto sale alla ribalta delle cronache per un caso giudiziario di omicidio. \nTutto comincia a Padova il 20 gennaio 1976 quando, Carlotto, 19 anni, militante di Lotta Continua, si trova a passare in bicicletta davanti alla casa della sorella, mentre svolge una sorta di indagine sullo spaccio di eroina nel quartiere su incarico dell'organizzazione. Antonella Carlotto \u00e8 assente, ma vive l\u00ec col marito, il Tenente dei Carabinieri Paolo Cesare Cagni, che sar\u00e0 colui che chiamer\u00e0 i soccorsi in seguito. Carlotto, secondo il suo racconto, avrebbe sentito delle grida che invocavano aiuto: entra nell'appartamento della villetta bifamiliare (l'altro appartamento era quello affittato dalla sorella), che ha la porta aperta, e scopre in un ripostiglio la giovane Margherita Magello, una ragazza di 24 anni che egli conosce solo superficialmente, seminuda (poich\u00e9 aggredita all'uscita dalla doccia) e coperta di sangue, ormai agonizzante e colpita con circa 59 coltellate (come appurato dall'autopsia). Massimo - questa la sua versione - cerca di soccorrere la vittima e si sporca del suo sangue, ma poi, anzich\u00e9 avvertire la polizia, spaventato, fugge. \n\u00c8 solo dopo aver raccontato l'episodio a due amici e ad un avvocato, che Massimo si presenta spontaneamente ai Carabinieri assieme ad un legale; racconta di aver trovato la vittima ancora viva, e di aver sentito le ultime parole. Questa affermazione sar\u00e0 contestata, poich\u00e9 secondo alcuni periti la ragazza era morta dopo poche coltellate, cosa per\u00f2 smentita dai paramedici soccorritori che la portarono in ospedale dove verr\u00e0 dichiarata morta. Infatti, secondo gli infermieri respirava ancora. Carlotto disse che la giovane ripeteva la frase \"ti ho dato tutto\" e poi \"Massimo, Massimo\". Il suo ruolo di testimone (nonostante si sia presentato volontariamente) dura appena cinque minuti: i militari prima lo trattano come il principale sospettato, infine gli contestano l'accusa di omicidio volontario aggravato e per lui si spalancano le porte del carcere.\nViene accusato perch\u00e9 sporco di sangue (indossa ancora gli stessi vestiti quando si presenta dai carabinieri come testimone), ma non presenta copiose tracce sugli abiti, almeno quanto dovrebbe averne addosso l'aggressore o un primo soccorritore (i carabinieri e l'accusa sostengono quindi che si \u00e8 cambiato dopo aver accoltellato la vittima mentre lui sosterr\u00e0 di essersi sporcato minimamente). Si dichiarer\u00e0 sempre innocente, pur accusandosi di omissione di soccorso per non aver dato subito l'allarme. Un'amica della vittima riferir\u00e0 che era al telefono con lei e interruppe la telefonata per parlare con un uomo sconosciuto a cui dava del lei, mentre a Carlotto, che era pi\u00f9 giovane, dava del tu. Non era quindi un delitto di impeto.\nCarlotto, secondo la maggioranza dei testimoni, non aveva con la ragazza, essendo un semplice conoscente, una confidenza tale da farsi aprire e rimanere in casa mentre lei andava a farsi la doccia, dopo aver discusso; non c'erano inoltre segni di effrazione sulla porta, il che faceva pensare che Margherita avesse aperto all'aggressore prima di andare in bagno, e ipotizzare quindi che si trattasse di una persona che conosceva e di cui forse si fidava. Secondo la difesa di Carlotto, l'assassino poteva essere un conoscente stretto, dato che non c'erano segni di aggressione sessuale. Lei era quasi nuda, e uscita dalla vasca da bagno dove aveva fatto una doccia, mentre il killer probabilmente aspettava in salotto, tuttavia c'era una camicetta strappata sul letto. \nPer la difesa, Carlotto ha interrotto l'aggressore, che si sarebbe nascosto nell'armadio, dietro i vestiti, lasciando la ragazza ferita; dal canto suo Carlotto giur\u00f2 di aver visto solo 6 o 7 pugnalate, non 59; sempre secondo gli avvocati, fuggito Carlotto, l'assassino sarebbe fuoriuscito per dare i colpi restanti. N\u00e9 Carlotto avrebbe premeditato un delitto, come sosteneva l'accusa, poich\u00e9 sapeva benissimo l'ora in cui rincasava il cognato carabiniere, che difatti pochi minuti dopo giunse assieme alla madre della Magello.\nIn carcere, dove rest\u00f2 inizialmente per un anno, Carlotto si diplomer\u00e0 e sosterr\u00e0 poi i primi esami di laurea in scienze politiche.\nNel primo processo (1977) viene assolto per insufficienza di prove dalla Corte d'Assise di Padova e quindi scarcerato, ma viene condannato a 18 anni di reclusione (con la concessione delle attenuanti generiche) dalla Corte d'Assise d'appello di Venezia, con la pena che viene confermata dalla Corte di Cassazione, nel 1982.\nVenne ventilata anche un'ipotesi di persecuzione legata alle sue idee politiche, a causa della sua appartenenza alla sinistra extraparlamentare nel pieno degli anni di piombo, e dell'estrazione \"borghese\" della vittima.\nPoco prima della condanna definitiva, su consiglio del legale, Carlotto fugge prima in Francia, dove grazie alla dottrina Mitterrand erano presenti alcuni latitanti senza possibilit\u00e0 di estradizione; ben presto dovette andarsene poich\u00e9 a rischio di espulsione, in quanto considerato colpevole di un delitto \"comune\" e non \"politico\". Gli viene quindi negata dopo brevissimo tempo la protezione accordata ad altri, e scappa quindi in Messico passando per la Spagna. Qui vive sotto pseudonimo e conosce diverse persone, tra cui esuli per motivi politici e latitanti, che pi\u00f9 tardi forniranno lo spunto per molti dei personaggi dei suoi libri. Questo periodo della sua vita verr\u00e0 descritto dettagliatamente nel suo primo romanzo, l'autobiografia \"Il fuggiasco\"\nDopo tre anni di latitanza viene fermato dalla polizia messicana che gli contesta la mancanza del visto di residenza, ed espulso verso l'Italia; decide di costituirsi alla dogana di Linate, bench\u00e9 su di lui non ci sia nemmeno pi\u00f9 un mandato di cattura vigente. Intanto i suoi avvocati hanno raccolto documenti per chiedere la riapertura del caso. Nel corso dello stesso anno nasce il \"Comitato Internazionale Giustizia per Massimo Carlotto\", che organizza una campagna di informazione e una raccolta di firme a favore della revisione del processo.\nIl primo firmatario in Italia \u00e8 l'ex presidente della Corte Costituzionale Ettore Gallo. Lo scrittore Jorge Amado nel giugno 1986, con altri intellettuali, lancia dalle pagine di \"Le Monde\" un appello per la revisione del processo. Tra i firmatari, Nilde Iotti, Norberto Bobbio, Giandomenico Pisapia e Ferdinando Imposimato, per un totale di 15.000 firme. Aderisce anche la F\u00e9d\u00e9ration internationale des droits de l'Homme. Nel frattempo Carlotto si ammala gravemente in carcere a causa dello stress, soffrendo gi\u00e0 di bulimia, anoressia nervosa e dismetabolismo organico (la malattia gli provoca, non venendo trattata continuamente e adeguatamente, una forma di obesit\u00e0 patologica fino ad arrivare a pesare 140\u00a0kg, arteriosclerosi precoce, artrite gottosa, ipertensione, sindrome ansioso-depressiva, insonnia e attacchi cardiaci di angina pectoris); suo padre subisce intanto tre infarti per lo stress familiare, e Massimo e i suoi avvocati iniziano una nuova campagna al fine di ottenere la scarcerazione e il differimento della pena per motivi umanitari, ottenuta con pronunciamento del tribunale nel 1987.\nLa revisione.\nLa corte d'appello concede la possibilit\u00e0 di riesame nel 1986 e nel 1989 la Cassazione, nella sezione presieduta dal controverso giudice Corrado Carnevale, annulla la condanna del 1982 e ordina la revisione del processo sulla base di tre nuove prove (impronta dimenticata di una persona estranea con la diversit\u00e0 degli scarponcini che calzava, che avevano le suole lisce, e non corrispondevano affatto all'impronta rimasta sul piede della vittima; la nuova perizia sui vestiti di Carlotto, che confermerebbe il racconto di Carlotto stesso; i guanti indossati da Carlotto). \nCarlotto denuncia per\u00f2 lo smarrimento di due prove a suo favore: un fustino con tracce di sangue identificate dal gruppo sanguigno, all'epoca, come non sue n\u00e9 della vittima, n\u00e9 dei familiari, e un capello di un colore diverso da quello di Carlotto, ritrovato tra le unghie di Margherita Magello e con tutta probabilit\u00e0 appartenente all'aggressore. Inoltre non sono state rilevate completamente le impronte digitali nell'ambiente. L'impronta di scarpa in particolare viene accolta come prova fondamentale per la revisione, anche se viene definito il principio giurisprudenziale che come nuova prova si pu\u00f2 intendere anche una prova gi\u00e0 esaminata, ma interpretata in diverso modo. Vengono individuati errori nelle piantine della casa presentate e la presenza di vie di fuga alternative per l'assassino, non considerate dai carabinieri.\nLa Cassazione rinvia gli atti alla Corte di Appello di Venezia, per approfondire i punti che avevano formato oggetto della revisione, e che il 22 dicembre 1990, nel dispositivo di sentenza, emette un'ordinanza di sospensione della causa con rinvio alla Corte costituzionale, per decidere se Carlotto dovesse essere giudicato secondo il vecchio Codice di procedura penale o secondo il nuovo, entrato da poco in vigore, affermando, nelle motivazioni, che la soluzione pi\u00f9 adatta sarebbe l'assoluzione per insufficienza di prove. La sentenza afferma la Anche se il codice abrogato richiedeva la piena assoluzione nelle revisioni, il giudice ritenne di non poter confermare la condanna, ma che solo l'assoluzione, seppur per insufficienza, fosse la giusta soluzione. Quindi non emise direttamente l'assoluzione per insufficienza n\u00e9 quella piena.\nSecondo l'interpretazione ritenuta pi\u00f9 attendibile dalla giurisprudenza secondo la Corte costituzionale, si trattava di decidere se Carlotto dovesse essere assolto con formula piena o dubitativa, dato che quest'ultima formula era stata eliminata dal nuovo Codice (per la sentenza di condanna non esisteva infatti differenza); la sentenza della Corte Costituzionale arriva il 5 luglio 1991: la Corte risolse il quesito nel senso che dovesse trovare applicazione il nuovo Codice, legittimando cos\u00ec la convinzione dei difensori che il loro assistito avrebbe dovuto essere senz'altro assolto con la formula pi\u00f9 ampia (\"per non aver commesso il fatto\").\nPer la stessa Corte costituzionale che ribadisce la sentenza d'appello \nProblemi giuridici.\nL'iter giudiziario prevedeva, a questo punto, che gli stessi giurati popolari e il Presidente togato che aveva chiesto il giudizio costituzionale si riunissero in camera di consiglio ed emettessero il verdetto di assoluzione con formula piena, citando la \"mancanza di prove\" solo come motivo.\nNel frattempo per\u00f2 il presidente del Collegio rimettente, propenso a dichiarare l'innocenza di Carlotto secondo la vecchia formula, era andato in pensione, il relatore e altri erano stati trasferiti, mentre i giudici popolari rimandati a casa; fu quindi necessario istruire un secondo giudizio, davanti a un nuovo giudice togato, altri giurati e con la nuova formula, fissato dopo un anno: in esso Carlotto venne a sorpresa condannato a 16 anni dopo un mese di udienze. In questo secondo appello consecutivo venne inoltre ignorata la perizia degli esperti francesi che scagionava Carlotto tramite l'analisi delle nuove prove, che era stata determinante e accolta dalla sentenza, ripartendo invece da zero con l'intera analisi, esaminando solo le carte acquisite nel 1976.\nTutto questo innesca un cortocirtuito giuridico, e uno dei legali di Carlotto, Giorgio Tosi, accusa di aver violato una fattispecie particolare del divieto di doppio processo (\"ne bis in idem\"), essendo stato giudicato due volte di seguito, per lo stesso reato, dalla stessa corte d'appello e nello stesso grado di giudizio, dopo una sentenza che lo dichiarava \"non colpevole\", e che forse sarebbe stata confermata in Cassazione vista la lunghezza del procedimento (\u00e8 molto raro che la Cassazione annulli un'assoluzione in un processo di revisione). \nLa decisione della Corte costituzionale (che approvava l'assoluzione come unica scelta possibile) venne oltretutto, secondo i legali e molti giuristi irregolarmente poich\u00e9 vincolante, completamente ignorata e disattesa.\nInoltre tale giudicato risultava contrario alla legge n.287 del 1951 \u2013 modificato dall\u2019articolo 33 del D.p.r. n. 499 del 1988 \u2013 che recita, relativamente ai processi in Corte d\u2019Assise e in Corte d\u2019Assise d\u2019Appello: Una sentenza per essere valida deve quindi essere emessa dagli stessi giudici che hanno partecipato al dibattimento e che hanno assistito a raccolta e valutazione di tutte le prove.\nCondanna definitiva.\nI legali di Carlotto fecero comunque nuovo ricorso in Cassazione, che il 25 novembre 1992 conferm\u00f2 per\u00f2 la pena, e richiesero al contempo, tramite i genitori di Carlotto, un provvedimento di clemenza che comportasse la scarcerazione del loro assistito, che aveva gi\u00e0 scontato in tutto 6 anni di prigione (era stato nuovamente arrestato dopo la condanna d'appello e poi liberato con una nuova sentenza processuale, a motivo della sua malattia, nel maggio del 1992, dopo altri 47 giorni di carcere, con validit\u00e0 fino al 13 maggio 1993). Carlotto, per sua ammissione, medita anche il suicidio come forma estrema di protesta definitiva.\nDurante la vicenda, durata pi\u00f9 di 17 anni, Carlotto verr\u00e0 giudicato da 86 giudici e subir\u00e0 11 sentenze e sette processi, record che sar\u00e0 superato solo dal \"caso Sofri\" Quattro sentenze (primo appello, prima e seconda cassazione, secondo appello ripetuto) lo condannano, mentre due (primo grado e secondo appello) lo assolvono e altre due (revisione e sentenza costituzionale) lo considerano da assolvere.\nConcessione della grazia.\nI genitori di Carlotto chiedono un procedimento di grazia al tribunale di Venezia, che avvia la procedura. L'opinione pubblica di sinistra si attiva intanto nuovamente a favore di Carlotto, e l'8 aprile 1993, un mese e 5 giorni prima del nuovo possibile arresto, il Presidente della Repubblica Oscar Luigi Scalfaro, col parere favorevole del Ministro Giovanni Conso ma con la netta opposizione della famiglia di Margherita Magello, concesse la grazia per motivi di salute e per la complessit\u00e0 del caso (pur senza indicare una ragione precisa nel provvedimento), estinguendo la pena principale residua (10 anni di carcere) e quelle accessorie; fu cos\u00ec messa fine alla vicenda giudiziaria. Il caso di omicidio si risolse con Carlotto unico colpevole. Le indagini, secondo gli innocentisti, non si sono mai sviluppate seriamente in altre direzioni e il provvedimento di grazia estinse la pena, ma non la condanna che rimane addebitata a Carlotto. In seguito ha presentato istanza alla Corte europea per i diritti dell'uomo e una nuova richiesta di revisione in Cassazione, tuttora giacenti.\nDa poco prima della fine della vicenda giudiziaria, Carlotto vive tra la Sardegna e Padova; \u00e8 sposato con la sua agente, Colomba Rossi, direttrice editoriale presso le edizioni e/o, e ha un figlio.\nSentenza di riabilitazione.\nIl 29 gennaio 2004, pi\u00f9 di undici anni dopo l'ultima sentenza, Massimo Carlotto ha infine ottenuto la riabilitazione dal Tribunale di Cagliari, e riacquistato pienamente tutti i diritti civili e politici.\nAttivit\u00e0 di scrittore e giornalista.\nMassimo Carlotto inizia l'attivit\u00e0 letteraria (su spinta di Grazia Cherchi) e giornalistica nel 1994, scrivendo particolarmente romanzi di genere \"noir\", con \"Il fuggiasco\" (1995), autobiografia romanzata sul suo periodo di latitanza, che rappresenta la sua prima pubblicazione. Il romanzo \u00e8 dedicato a Silvia Baraldini, detenuta allora negli Stati Uniti. Dal libro \u00e8 stato tratto nel 2003 un film, diretto da Andrea Manni, con Daniele Liotti.\nIl suo personaggio pi\u00f9 noto \u00e8 l\"'Alligatore\", alias Marco Buratti, un originale detective privato.\nNel 1998 pubblica \"Le irregolari\", romanzo autobiografico e d'inchiesta in cui viene raccontata la guerra civile e la repressione argentina degli anni settanta, durante la cosiddetta guerra sporca; conosce e intervista la fondatrice delle Nonne di Plaza de Mayo, Estela Barnes de Carlotto, che scoprir\u00e0 essere sua parente e che cerca notizie della figlia (assassinata nel 1978) e del nipote neonato, desaparecidos.\nI suoi libri sono da allora tradotti in Francia, Gran Bretagna, Germania, Spagna, Grecia, Paesi Bassi, Repubblica Ceca, Romania e Stati Uniti.\nNel 2001 esce il noir \"Arrivederci amore ciao\" (da cui viene tratto l'omonimo film di Michele Soavi del 2005). Nel 2001 scrive il racconto per ragazzi \"Jimmy della collina\", sulle carceri minorili. L'anno dopo \"Il giorno in cui Gabriel scopr\u00ec di chiamarsi Miguel Angel\", di nuovo sui figli dei desaparecidos.\nNel 2004 pubblica \"L'oscura immensit\u00e0 della morte\", un \"noir\" particolarmente cupo e nichilista incentrato sul tema della vendetta e del possibile perdono, da cui verr\u00e0 tratto uno spettacolo teatrale, \"Oscura immensit\u00e0\". Il libro si apre con una citazione del giudice cassazionista Giuseppe Maria Berruti, riguardante i temi della condanna, della pena e della grazia e condivisa da Carlotto: \"\u00abLa grazia non \u00e8 il premio della confessione. \u00c8 un'opportunit\u00e0 di clemenza che considera l'interesse generale a far cessare una specifica pena, e solo la confusione demagogica delle idee fece inserire il rilievo del perdono della vittima. La grazia riguarda il rapporto del singolo condannato con le ragioni della legge. La vittima del delitto ha avuto dalla sentenza tutto ci\u00f2 che le spettava\u00bb\".\nLo stesso anno firma una petizione di solidariet\u00e0 per l'ex militante dei PAC Cesare Battisti, di cui sostiene la possibile innocenza, o perlomeno l'invalidit\u00e0 del processo in contumacia.\nNel novembre 2007 tutte le avventure dell\"'Alligatore\", cinque romanzi e due racconti (\"Storia di Gabriella, vedova di mala\" e \"Il confronto\"), gi\u00e0 editi, sono raccolti in un unico volume dall'omonimo titolo, uscito per le edizioni e/o, nella collana \"I super e/o\".\nNel settembre 2009, a sette anni dal precedente, esce il nuovo episodio della saga dell'Alligatore, dal titolo \"L'amore del bandito\".\nNel 2010 aderisce alla campagna di tesseramento dell'ANPI (Associazione Nazionale Partigiani d'Italia) con numerosi altri artisti e intellettuali..\nNel 2013, con Marco Videtta, scrive un nuovo ciclo di quattro romanzi, intitolato \"Le Vendicatrici\". Come fatto in altre occasioni e come nello stile del noir italiano e del New Italian Epic, presenta sul suo sito dei poster e dei cortometraggi pubblicitari per i libri, in questo caso con protagonista l'attrice Francesca Inaudi.\nOccasionalmente scrive anche su \"MicroMega\" e altre pubblicazioni, talvolta intervenendo sui temi del crimine, della politica e della giustizia, e denunciando la presenza della mafia nel Nord Est. \nNel 2014 afferma la sua contrariet\u00e0 ai processi indiziari, specie alle indagini di polizia che si avvalgono solo dell'uso del DNA, soprattutto nei casi mediatici; gi\u00e0 nel 2007, sul \"Manifesto\", era intervenuto sul tema dei delitti mediatizzati, giudicando molto negativamente questo fenomeno giornalistico-televisivo e citando i casi della strage di Erba, il delitto di Cogne, nonch\u00e9 quelli di Novi Ligure e di Garlasco.\nTorna poi a partecipare come attore, dopo l'esperienza del 2009, in un suo spettacolo teatrale dal titolo \"Crime Story\", interpretando s\u00e9 stesso che intervista un pentito di mafia. Dal 2012 cura la collana editoriale Sabot/Age, una raccolta di nuovi scrittori noir che mira a raccontare la contemporaneit\u00e0.\nCarlotto sostiene che il \"noir\" sia il nuovo romanzo d'inchiesta, dato che quest'ultimo \u00e8 ostacolato nella sua libert\u00e0 d'espressione dallo strumento della querela.\nNel 2018 conduce su Rai4 la serie di docu-fiction \"Real Criminal Minds\".\nNel 2020 torna al romanzo con \"La signora del marted\u00ec\", nuovo attacco alle gogne mediatiche di cui, secondo l'autore, si servirebbe il potere giudiziario italiano al fine di ottenere le condanne dei sospetti e la fine del garantismo giuridico.\nOpere.\nRomanzi.\nSaga dell'Alligatore.\nIl personaggio \u00e8 protagonista anche di due racconti, \"Storia di Gabriella, vedova di mala\" e \"Il confronto.\"\nInoltre, nei romanzi dell'Alligatore \"\"La banda degli amanti\",\" \"Per tutto l'oro del mondo\" e \"Blues per cuori fuorilegge e vecchie puttane\" sono presenti dei \"crossover\" tra le due saghe."}
{"id": "351286", "revid": "339392", "url": "https://it.wikipedia.org/wiki?curid=351286", "title": "Kill Bill I", "text": ""}
{"id": "351288", "revid": "125831085", "url": "https://it.wikipedia.org/wiki?curid=351288", "title": "Terracina", "text": "Terracina \u00e8 un comune italiano di abitanti della provincia di Latina nel Lazio.\nGeografia fisica.\nTerritorio.\nLa citt\u00e0 \u00e8 situata nell'agro pontino al bordo meridionale della pianura stessa, a sud del promontorio del Circeo, in prossimit\u00e0 della foce del fiume Amaseno, sulla costa tirrenica (golfo di Gaeta).\nLa citt\u00e0 si sviluppa da una propaggine del Monte Sant'Angelo, dove giace il centro storico, fino al lungomare Circe. La rupe di \"Pisco Montano\" segna nettamente il confine meridionale del centro abitato; a sud si apre la pianura di Fondi, a nord l'urbanizzazione digrada progressivamente verso la campagna aperta e i borghi rurali.\nNel territorio comunale scorre il fiume Portatore.\nClima.\nParticolarmente mite grazie alla protezione dei monti Ausoni, situati a settentrione della citt\u00e0, che la proteggono dalle correnti di aria fredda. Il mese pi\u00f9 freddo, gennaio, ha una temperatura min di 5\u00a0\u00b0C, mentre quello pi\u00f9 caldo, luglio, presenta una temperatura max tra i 30\u00a0\u00b0C e i 35\u00a0\u00b0C. La temperatura media su base annua \u00e8 di 17,4\u00a0\u00b0C. Le precipitazioni sono generalmente comprese fra gli 800 e i 1000\u00a0mm annui.\nStoria.\nI ritrovamenti pi\u00f9 antichi nel territorio si riferiscono a materiali preistorici rinvenuti nella Caverna della Catena al Pisco Montano.\nLa citt\u00e0 fu probabilmente in origine un centro ausonio, sorto su due modeste alture sotto il monte Sant'Angelo: su quella pi\u00f9 elevata (colle di San Francesco) ebbe sede l'acropoli. La citt\u00e0 ebbe il nome di \"Tarracina\" (\u03a4\u03b1\u03c1\u03c1\u03b1\u03ba\u03b9\u03bd\u03ae in greco antico), derivante presumibilmente dal vocabolo etrusco \"Trachna\", collegato anche al nome della citt\u00e0 di Tarquinia e dei re di Roma Tarquinio Prisco e Tarquinio il Superbo.\nOrigini mitologiche.\n. Altre ipotesi identificherebbero Terracina nella citt\u00e0 di Lamo, un florido centro abitato dai Lestrigoni, nel cui porto sarebbe approdato Ulisse.\n\"Bello e ampio n'\u00e8 il porto; eccelsi scogli Cerchianlo d'ogni parte, e tra due punte, Che sporgon fuori e ad incontrar si vanno, S'apre un'angusta bocca\u2026\"\nL'identificazione con la citt\u00e0 di Lamo deriverebbe dalla descrizione che Strabone fa di Terracina, caratterizzata \"dall'asprezza de' montuosi scogli, a quale \u00e8 sovrapposta\".\nUn porto, quindi, quello di Lamo, che sarebbe stato circondato da alti scogli, delimitato in modo da lasciare solo uno stretto ingresso. La citt\u00e0 vera e propria, poi, si trovava pi\u00f9 in alto, tanto che, per raggiungerla, una volta sbarcati, si doveva:\n\"La via diretta seguitar, per dove i carri conducevano alla cittade dagli alti monti la troncata selva.\"\nIl centro abitato era quindi situato in collina, a ridosso dei monti pi\u00f9 alti.\nIl 7 aprile del 1848 a Roma su un muro in opera reticolata di un portico all'interno di una domus di via Graziosa sull'Esquilino furono rinvenuti una serie di affreschi con paesaggi dell'Odissea collocati nella parte alta della parete dell'ambiente principale. I soggetti sono i viaggi di Ulisse con sfondo di paesaggi. La rappresentazione \u00e8 molto minuziosa, col nome di ciascun personaggio scritto vicino in greco, con un accurato filologismo che lascia supporre la presenza di modelli ben precisi, magari forniti dalle illustrazioni dei poemi effettuate nell'ambito della Biblioteca di Alessandria. Gli affreschi vennero distaccati dalle pareti della domus, acquistati dal Comune di Roma e successivamente donati pochi anni dopo al Pontefice Pio IX. Nelle operazioni di distacco il ciclo fu diviso in otto scomparti, con il taglio a destra e sinistra dei pilastri interni; gli otto pezzi furono poi ricongiunti a due a due in modo tale da formare quattro quadri rettangolari.\nGli affreschi presentano alcuni aspetti che richiamano fortemente alla mente una Terracina di 2000 anni fa, a cominciare dalla forma rocciosa che richiama il Pisco Montano.\nSecondo una leggenda erudita, riportata da Dionigi di Alicarnasso, invece, i primi colonizzatori del territorio terracinese furono alcuni profughi di Sparta che si sarebbero stabiliti a Feronia, ai piedi del Monte Leano, dove poi sorse un luogo di culto dedicato a tale divinit\u00e0.\nEpoca romana.\nSembra che la citt\u00e0 sia entrata nell'orbita romana gi\u00e0 alla fine del VI secolo a.C.: secondo Tito Livio, infatti, il re etrusco di Roma, Tarquinio il Superbo (VI sec. a C.) avrebbe inviato coloni a \"Signia\" e a \"Circeii\", perch\u00e9 fossero di presidio sulla terra e sul mare. Terracina viene successivamente menzionata nel primo trattato tra Roma e Cartagine, tradizionalmente datato al primo anno della Repubblica romana (509 a.C.).\nNegli ultimi anni dello stesso secolo sarebbe stata occupata (o rioccupata) dai Volsci, che le diedero il nome di \"Anxur\", come riporta Plinio. Riconquistata dai Romani nel 406 a.C., e poi ancora una seconda volta nel 400 a.C., vi fu dedotta nel 329 a.C. la colonia romana, che inizialmente prese il nome di \"Colonia Anxurnas\"\". Ai Volsci o ai Romani potrebbero riferirsi resti di mura di fortificazione in opera poligonale. Secondo alcuni nel 316 a.C. si svolse nei pressi della citt\u00e0 la battaglia di Lautulae, nell'ambito della seconda guerra sannitica.\nNel 312 a.C. vi pass\u00f2 la via Appia, che collegava Roma con Capua e la citt\u00e0 crebbe di importanza, cominciando ad espandersi nella pianura, in collegamento con lo sfruttamento agricolo del territorio, mentre la citt\u00e0 pi\u00f9 antica venne progressivamente trasformandosi in zona monumentale. Importanti trasformazioni urbane avvennero sotto Lucio Cornelio Silla (inizi del I secolo a.C.), al quale si devono la costruzione del teatro e la ricostruzione in forme scenografiche del tempio di Giove Anxur sulla cima del monte Sant'Angelo. A quest'epoca si devono anche altre costruzioni in opera incerta.\nTra la fine del I secolo a.C. e gli inizi del I secolo d.C. si ebbe la ricostruzione del \"Foro Emiliano\", che fu pavimentato da un magistrato locale della famiglia degli \"Aemilii\" e dotato di portici e di nuovi edifici civili e religiosi. Nel 69 la citt\u00e0 fu teatro di uno degli ultimi scontri dell'anno dei quattro Imperatori: l'assedio di Terracina. All'epoca di Traiano si deve il taglio del Pisco Montano per un'altezza di 128 piedi romani (37,88\u00a0m), che permise il nuovo tracciato della via Appia, e la ricostruzione del porto.\nAgli inizi del V secolo l'ultimo intervento cittadino riguarda l'erezione di una nuova cinta di mura che racchiuse anche parte della citt\u00e0 bassa.\nMedioevo.\nIn epoca bizantina fu un'importante piazzaforte militare e lo storico Procopio riferisce la buona conservazione della strada ancora nel VI secolo.\nNell'VIII e IX secolo fece parte del nascente Stato pontificio e fu interessata dalla fondazione di alcune chiese urbane e di monasteri e santuari dei martiri fuori della citt\u00e0. Le milizie di papa Adriano I nel 778 respinsero il tentativo di occupare la citt\u00e0 condotto dalla bizantina Gaeta alleata al longobardo ducato di Benevento.\nAlla fine del X secolo papa Silvestro II concesse la citt\u00e0 in feudo a Dauferio, conte di Traetto. Nel 1074 venne solennemente consacrata la cattedrale dal vescovo Ambrosio e qui ebbe luogo nel 1088 l'elezione di papa Urbano II. La citt\u00e0 fu interessata dalle lotte tra le grandi famiglie romane: i Crescenzi eressero un castello nella parte alta, poi conquistato dai Frangipane nel 1153. Questi furono poi cacciati poi a loro volta nel 1202 da un'insurrezione popolare: il castello fu distrutto e fu istituito il comune. Sotto il pontificato di Niccol\u00f2 III, Terracina fu conquistata dal conte Giovanni Anibaldo de Ceccano. Nel 1295 fu eletto podest\u00e0 papa Bonifacio VIII, che riport\u00f2 l'ordine e risan\u00f2 le finanze cittadine.\nLa citt\u00e0 era cresciuta con borghi murati fuori delle mura pi\u00f9 antiche, in corrispondenza delle porte principali e fino alla citt\u00e0 bassa. A quest'epoca risale il rifacimento della cattedrale e l'erezione delle case-torri dei privati cittadini. La citt\u00e0 fu dotata di edifici pubblici e l'ordinamento cittadino si bas\u00f2 sull'urbanistica romana e non pi\u00f9 sulla divisione in parrocchie.\nDurante il soggiorno dei papi ad Avignone, nel XIV secolo il Comune si oppose ai Caetani di Fondi, che giunsero ad occupare il monte Sant'Angelo nel 1346. Ne furono cacciati per intervento della flotta genovese dietro compenso di 3500 fiorini da restituire a rate per 20 anni. Questo episodio inaugur\u00f2, per un ventennio, il protettorato della repubblica ligure, durante il quale Terracina entr\u00f2 a far parte dell'impero commerciale genovese, ottenendone stabilit\u00e0 e prosperit\u00e0 economica. Il ritorno dell'autorit\u00e0 papale sotto l'azione del Egidio Albornoz nel 1367, port\u00f2 anche nuove tassazioni ed un diffuso scontento, cos\u00ec allo scoppio dello Scisma d'Occidente, nel 1378, la citt\u00e0 si alle\u00f2 con il conte Onorato I Caetani. Dopo la morte di questi e la caduta della contea di Fondi nelle mani di Ladislao I di Napoli, nell'aprile del 1400, Terracina continu\u00f2 a resistere da sola alle truppe congiunte pontificie e napoletane, cedendo solo dopo due mesi di trattative.\nNel XV secolo la citt\u00e0 fece parte dei domini dei re di Napoli Ladislao I e Giovanna II, ma al ritorno di papa Martino V nella sede papale di Roma fu restituita al pontefice nel 1420. Terracina fu rioccupata dal re di Napoli Alfonso I nel 1435. Le lotte tra le fazioni favorevoli al papa, agli aragonesi e ai francesi provocarono la decadenza della citt\u00e0 e la fine dell'autonomia comunale: la citt\u00e0 venne pacificata nel 1499 dall'intervento di papa Alessandro VI.\nEpoca moderna.\nNel XVI secolo la malaria provoc\u00f2 una continua diminuzione della popolazione (nel 1572 si era ridotta a circa 150 abitanti). Il ripopolamento fu favorito nel XVII secolo dai pontefici con la distribuzione gratuita delle terre e le esenzioni fiscali e nuove famiglie abbienti restaurano e ricostruiscono le case signorili; si edificano o si restaurano le chiese.\nCon papa Pio VI dal 1785 si intraprese un tentativo, poi fallito, di bonifica delle paludi pontine, e con esso la citt\u00e0 si svilupp\u00f2 nella piana, presso l'antico porto romano con il nuovo Borgo Pio. L'occupazione francese fu ostacolata dalla ribellione della popolazione nel 1798, duramente repressa.\nNel 1818 papa Pio VII firm\u00f2 con Ferdinando I delle Due Sicilie il concordato che sanciva i rapporti con il Regno delle Due Sicilie e sotto papa Gregorio XVI si ebbero i lavori di costruzione del nuovo porto canale. Il 14 settembre 1870 la citt\u00e0 fu annessa al Regno d'Italia.\nSimboli.\nLo stemma di Terracina \u00e8 stato riconosciuto con decreto del capo del governo del 9 settembre 1937.\nMonumenti e luoghi d'interesse.\nLa citt\u00e0 \u00e8 tradizionalmente suddivisa in una citt\u00e0 alta, l'antico centro cittadino con l'acropoli, sviluppatasi ulteriormente in epoca medioevale, e in una citt\u00e0 bassa, frutto di una prima espansione in epoca romana, lungo la strada verso il porto, e di una seconda espansione avvenuta principalmente nel XIX e XX secolo, in seguito alla bonifica delle paludi pontine da parte di papa Pio VI nel XVIII secolo e di Mussolini in seguito.\nNella citt\u00e0 alta, cio\u00e8 nel centro storico, lungo l'antica via Appia si trovano i resti di epoca romana di: un arco onorario quadrifronte o tetrapilo, un teatro romano e un templio capitolium cio\u00e8 dedicato alla triade capitolina. Fuori dalla citt\u00e0, sulla cima del monte Sant'Angelo, si trova l'antico santuario di Giove Anxur.\nNei dintorni vi \u00e8 il Parco Nazionale del Circeo, situato a pochi chilometri dalla citt\u00e0.\nArchitetture religiose.\nLa cattedrale che inglob\u00f2 il tempio maggiore fu costruita e consacrata a San Cesareo (o Cesario) nel 1074, mentre ad un rifacimento del XII-XIII secolo risalgono il campanile e il portico antistante, con fusti di colonna riutilizzati da pi\u00f9 antichi edifici romani e capitelli ionici, basi decorate con leoni e trabeazione, in parte scolpita e con fregio a mosaico (prima met\u00e0 del XIII secolo) in stile cosmatesco. L'interno a tre navate \u00e8 suddiviso da colonne ugualmente romane riutilizzate, conserva un pavimento cosmatesco. Alla stessa epoca si devono il pulpito e il cero pasquale. Agli inizi del XVIII secolo l'interno ricevette una copertura a volta.\nDal 1986, nel contesto della ristrutturazione delle diocesi d'Italia, la chiesa di San Cesareo ha assunto il titolo di concattedrale.\nLa \"chiesa del Santissimo Salvatore\", sul lato opposto del semicerchio, venne progettata sempre dal Valadier a pianta centrale, ma fu realizzata da Antonio Sarti tra il 1830 e il 1847 a tre navate. L'altra grande piazza cittadina, \"Piazza della Marina\", oggi \"Piazza della Repubblica\", gi\u00e0 prevista nel progetto originario, venne realizzata progressivamente con la costruzione dei palazzi che la circondavano.\nNel centro cittadino si trova anche la chiesa di San Giovanni, che ha trasformato nel Seicento la medioevale chiesa dedicata a San Lorenzo, di cui resta solo il campanile. La chiesa si presenta attualmente a navata unica con cappelle laterali, coperta da una volta ribassata e da una cupola a pianta ellittica.\nLa chiesa del Purgatorio fu costruita entro il 1780 al posto dell'antica chiesa di San Nicola. Presenta pianta centrale ed una facciata con alto ordine unico di lesene, sormontato da un timpano mistilineo\nLa chiesa \u00e8 stata rifatta dal vescovo Cesare Ventimiglia (1615-1645) e precedentemente dedicata a Santa Maria della Basilica Nuova nel 1163 da papa Alessandro III al posto di un altro edificio pi\u00f9 antico.\nRisale al XIII secolo e danneggiata dai bombardamenti.\nIl complesso \u00e8 stato edificato alla met\u00e0 del XIII secolo. La facciata conserva un rosone e un portale sormontato da un piccolo protiro.\nIl complesso \u00e8 stato fondato secondo la tradizione dallo stesso santo nel 1222 (si conserva il piccolo campanile) e gravemente danneggiato dalla guerra, fu adibito ad ospedale tra il 1874 e il 1994.\nL'edificio, a tre navate gestito da frati, conserva l'antico e venerato affresco absidale della Madonna della Delibera del Quattrocento, che viene incoronata ogni dieci anni.\nInoltre tra le chiese pi\u00f9 moderne troviamo la Parrocchia di San Damiano e Cosma in localit\u00e0 Le Arene, la Parrocchia San Domenico Savio e la Parrocchia del Santissimo Salvatore in piazza Garibaldi.\nArchitetture civili.\nSul fianco destro della cattedrale si affaccia sulla piazza anche il palazzo Venditti, del XIII secolo, originario palazzo civico, che scavalca con un grande arco gotico la via Appia e conserva una delle trifore originarie. Le forme architettoniche sono quelle proprie dell'architettura cistercense, adattate ad usi civili.\nTra la torre e la chiesa \u00e8 il Palazzo vescovile, risalente in origine all'epoca carolingia e ristrutturato in epoca medioevale, nel XVII secolo dal vescovo Cesare Ventimiglia, e infine nel 1786 da papa Pio VI. L'attuale configurazione nulla conserva di antico, essendo stato quasi completamente ricostruito dopo i bombardamenti della seconda guerra mondiale.\nNumerose altre case cittadine risalgono all'epoca medioevale: case-torri fortificate o case gotiche con bifore e a volte scale esterne con ballatoi (profferli), risalenti per la maggior parte al XII-XIII secolo. Altri palazzi sono dovuti alle ristrutturazioni rinascimentali di case medioevali o a nuove costruzioni contemporanee (casa del notaio Nicola Savio del 1536, costruita a ridosso delle mura. La rinascita della citt\u00e0 nel corso del XVIII e XIX secolo comport\u00f2 ristrutturazioni e accorpamenti di gruppi di case medioevali e trasformando gli edifici con un aspetto omogeneo. A questi interventi si accompagnarono nuove edificazioni, sia per case d'affitto destinate ai ceti medi, sia per residenze signorili (palazzo Vitelli, provvisoria residenza papale), sia per strutture pubbliche (\"Palazzo della bonificazione pontina\" e \"Nuova fabbrica dei forni\", costruita dal comune nel 1785).\nUn intervento di particolare importanza si ebbe con la costruzione da parte del nipote del papa, di Palazzo Braschi (1787-1795), destinato a sede papale. Il nuovo palazzo inglob\u00f2 palazzi pi\u00f9 antichi e le rovine della chiesa di Santa Maria in Posterula, e venne collegato nel 1792 per mezzo di una rampa (oggi via Posterula) e l'abbattimento di un tratto di mura, sia alla citt\u00e0 alta e alla via Appia, sia al nuovo Borgo Pio nella citt\u00e0 bassa.\nArchiteture militari.\nSul lato meridionale della piazza si eleva alla stessa altezza del campanile la contemporanea torre Frumentaria o \"torre dei Rosa\" (XII-XIII secolo), che fu probabilmente in possesso di questa famiglia.\nIn posizione dominante sull'abitato si erge il castello dei Frangipane, costruito in pi\u00f9 fasi successive a partire dalla fine del X secolo e ingrandito fino al XV secolo. Gravemente danneggiato dai bombardamenti della seconda guerra mondiale conserva solo il maschio centrale, parte pi\u00f9 antica, e parte dell'ala sud.\nLe antiche mura di cinta di epoca volsca e romana, di cui rimangono visibili solo alcuni tratti, erano state in seguito sormontate dalla nuova fortificazione costruita nel V secolo. Dopo il loro abbandono, una parte del camminamento di ronda fu trasformata in passeggiata pubblica e circondata da abitazioni.\nDelle porte cittadine la Porta Albina fu abbattuta nel 1831, mentre della Porta Maggio, distrutta alla fine del Settecento rimangono solo le torri laterali, trasformate in abitazioni. Una nuova porta di accesso all'abitato, Porta Romana, fu realizzata nel 1780 sul lato nord-occidentale, su progetto di Gaetano Rappini, riunendo alla citt\u00e0 il borgo esterno di \"Cipollata\". La nuova costruzione si appoggia ad una torre pi\u00f9 antica, con basamento in opera poligonale e sopraelevazione in opera incerta, parte probabilmente della cinta muraria pi\u00f9 antica. Nella parte alta della citt\u00e0 si conserva anche una torre medioevale, realizzata in blocchetti di calcare inframmezzati da filari con mattoni e datata al X secolo.\nLe mura del V secolo racchiusero solo una parte di questo abitato inferiore, che doveva essere gi\u00e0 parzialmente abbandonato. In epoca altomedioevale il territorio vide la fondazione di chiese e conventi extra-urbani. La parte bassa era in abbandono: il porto e i canali si andarono insabbiando e divennero inutilizzabili. Il passaggio della via Appia sotto il Pisco Montano venne fortificato (la porta venne ricostruita nel XVII secolo come \"Porta Napoletana\").\nAltro.\nLa parte alta della citt\u00e0 si imposta intorno alla piazza centrale, l'antico Foro Emiliano, centro cittadino dell'epoca romana, conservatosi nei secoli e sede della cattedrale di San Cesareo e del municipio (piazza del Municipio).\nL'antico foro romano era attraversato lungo il lato settentrionale dalla via Appia, di cui \u00e8 stato ripristinato il lastricato e il marciapiede, con canale di scolo: la via era in origine separata dall'area forense per mezzo di una serie di pilastrini. La piazza conserva tuttora l'antica pavimentazione in lastre di calcare (fine del I secolo a.C. - inizi del I d.C.), sulla quale si conserva l'iscrizione in lettere di bronzo del magistrato locale che ne ordin\u00f2 la realizzazione (\"Aulus Aemilius\").\nAi lati del foro sorgevano i principali edifici pubblici della citt\u00e0 romana. Sul lato orientale sorgeva la basilica, i cui resti furono disegnati da Baldassarre Peruzzi e in seguito ricoperti dal palazzo della Bonificazione Pontina, eretto tra il 1780 e il 1785 e che ha successivamente inglobato anche il palazzo De Vecchis. Sul lato nord i bombardamenti del 1944 hanno permesso di rimettere in luce un porticato affacciato sulla via Appia e sopraelevato di tre gradini, con colonne e pavimentazioni in marmo, alle spalle del quale si sono rinvenuti i resti del teatro romano, in parte ancora ricoperti dalle case medioevali, che hanno assunto una caratteristica pianta curvilinea, poggiandosi sopra le sue strutture.\nSul lato occidentale sorgeva un grande tempio marmoreo di et\u00e0 imperiale, in seguito inglobato nella cattedrale, che conserva parte dell'alto podio, in cui si aprivano locali per il deposito degli oggetti sacri, oggi trasformati in botteghe. A fianco di questo, verso nord, un secondo tempio pi\u00f9 piccolo, identificato nel Capitolium della colonia romana. Il tempio in origine con quattro colonne in facciata di stile tuscanico, era infatti dotato di tre celle affiancate, costruite in opera reticolata in cui si alternano tufelli di tufo giallo e di calcare scuro.\nLa parte bassa della citt\u00e0 ebbe due momenti di espansione: il primo sotto i Romani, lungo la via \"ad Portum\", tra il porto e la fertile valle agricola a nordovest (soprattutto tra I secolo a.C. e I secolo d.C.), e il secondo soprattutto nel XIX e XX secolo.\nAlla fase romana appartengono una seconda piazza forense (cosiddetto \"Foro Severiano\"), un anfiteatro e delle terme (\"Terme alla marina\"), a cui si aggiungono ville e residenze (la villa detta delle \"Terme Nettunie\", resti di ville presso i \"Granai Antonelli\").\nLo sviluppo crebbe con il cambiamento di percorso della via Appia, reso possibile dal taglio del Pisco Montano, e con la ricostruzione del porto (tradizionalmente attribuiti all'epoca traianea, ma secondo un'ipotesi di Filippo Coarelli da retrodatare al I secolo a.C.). Sono tuttora visibili i resti dei due moli antichi e dei magazzini portuali. La collina di sabbia del \"Montuno\", oggi parco pubblico, si form\u00f2 probabilmente in seguito ai lavori di scavo per la realizzazione del porto.\nA partire dal 1785 papa Pio VI diede nuovo impulso alla citt\u00e0, avviando la bonifica delle paludi pontine, organizzata intorno al nuovo insediamento di Borgo Pio, sul nuovo canale, scavato nell'antico porto insabbiato. Sorsero diversi edifici pubblici: il palazzo del \"Pozzo del Grano\" o dei \"Granari\", oggi palazzo Cardinali, costruito come magazzino e dotato di un piccolo porto circolare (lo \"Squero\"), poi interrato; \"Granai dell'Abbondanza\" e \"Palazzino Camerale\", sorti sul molo settentrionale romano, distrutti dai bombardamenti della seconda guerra mondiale. Vi si ebbero anche costruzioni di edilizia popolare (ad esempio le \"Case Pellegrini\" per i pescatori, oggi scomparse) e la piccola chiesa di Santa Maria di Porto Salvo, edificata nel 1783 e ridotta in rovina dai bombardamenti, era stata voluta dal papa come parrocchia del nuovo borgo marinaro.\nIl futuro sviluppo della citt\u00e0 venne impostato secondo un progetto urbanistico coerente, impostato sull'asse del canale e della \"strada Pia\" (via Roma). Lungo questa via principale Giuseppe Valadier progett\u00f2 nel 1794 la neoclassica semicircolare \"piazza Garibaldi\", che venne realizzata progressivamente nel secolo seguente dagli architetti Pietro Bracci e Antonio Sarti e dall'ingegnere Luigi Mollari.\nL'attuale porto-canale, gi\u00e0 previsto dal 1777, fu realizzato sotto papa Gregorio XVI e completato dopo il 1843, con lo scavo del canale nell'insabbiamento dell'antico porto romano e la costruzione di un nuovo molo verso est.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 i cittadini stranieri residenti erano .\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nTerracina \u00e8 quasi sempre appartenuta allo Stato Pontificio (e dal 1870 \u00e8 compresa nel Lazio), ma \u00e8 situata a breve distanza dal confine con l'antico Regno di Napoli. Inoltre, la sua posizione geografica, in zona costiera, ha favorito nel corso dei secoli l'attivit\u00e0 peschereccia con contatti prevalentemente con i comuni costieri del napoletano, a cui va aggiunta una vera e propria immigrazione organizzata di pescatori da quelle aree nell'800. Il substrato mediano ha potuto parzialmente rafforzarsi, tuttavia, grazie all'immigrazione di genti provenienti dai piccoli comuni dell'entroterra (anche dell'attuale provincia di Frosinone), il che consente di far osservare una notevole mescolanza lessicale, caratteristica di questa parlata. Non \u00e8 infrequente, comunque, nelle nuove generazioni, l'utilizzo di vocaboli ed espressioni del dialetto romanesco, data la non lontananza con i centri di Latina e Sabaudia.\nIl dialetto di Terracina viene solitamente considerato \"mediano\", ma lo \u00e8 sicuramente molto di meno di altri paesi \"pontifici\" collinari, soprattutto quelli dei vicini Monti Lepini. \u00c8 dunque da considerare una parlata a s\u00e9 stante, di transizione tra il gruppo mediano e meridionale, insieme a quella della vicina San Felice Circeo.\nEsplorando il lessico troviamo sicuramente termini tipicamente \"mediani\", affini alle parlate dell'area pi\u00f9 settentrionali ed interne della provincia di Latina e di Frosinone o all'abruzzese, come \"mamm\u00f2cce\" (ragazzo), l'articolo \"j\u00f9\" (il), il verbo servile \"d\u00e8nga\" (devo), \"z\u00e0mpa\" (gamba), \"cap\u00f2cce\" (testa), \"d\u00e9ndo\" (dentro) ecc. Anche l'utilizzo del verbo ausiliare \"essere\", per la costruzione verbale \u00e8 in accordo con le parlate del restante Lazio \"pontificio\", di una parte di quello \"borbonico\" e dell'Abruzzo aquilano (es. \"so v\u00ecste\" = ho visto, \"m\u00e9 s\u00ec chiam\u00e0te\" = mi hai chiamato ecc.).\nTuttavia, vi sono alcune \"spie\" linguistiche che riconducono ai dialetti meridionali, soprattutto nella fonetica con le vocali atone finali, che sono esattamente le stesse del napoletano e di alcuni comuni del Lazio appartenuti al Regno delle due Sicilie. Vi \u00e8 quindi il conguaglio in \"e\", che abbiamo gi\u00e0 visto in alcuni esempi di cui sopra, che viene definito \"schwa velarizzato\". Per le vocali all'interno della parola, alcune volte si assiste al \"dileguo\" di esse, soprattutto nel discorso veloce (es. \"v'r't\u00e0\" per dire \"verit\u00e0\", che nel discorso veloce capita anche nei vicini paesi di Fondi e Monte San Biagio).\nPossiamo trovare alcuni vocaboli napoletani, anche se in forma molto minoritaria come l'avverbio di luogo \"acc\u00e0\". Per dire \"l\u00e0\" \u00e8 utilizzato \"all\u00e0\" o anche \"all\u00e0ne\", mentre \"in codesto posto\" \u00e8 detto \"a ss\u00e0\", come nei vicini dialetti di Fondi e Monte San Biagio.\nLa metafonesi riporta sia ai dialetti mediani che ai dialetti meridionali: infatti \u00e8 di tipo \"sabino\" in alcuni casi (es. \"trone\" per dire \"tuono\"), mentre \u00e8 napoletana in altri (es. \"li\u00e8tte\" = letto). In altri casi \u00e8 comunque napoletana, ma con condizioni diverse da quelle normali (es. \"bu\u00e9ne\" = buono).\nTradizioni e folclore.\nFra le festivit\u00e0 minori, perch\u00e9 di tradizione pi\u00f9 recente e a carattere parrocchiale, troviamo quella in onore dei SS. Medici Damiano e Cosma, nell'omonima Parrocchia (localit\u00e0 le Arene) l'ultimo fine settimana di settembre; quella di San Domenico Savio nell'omonima parrocchia la settimana di maggio; la festa di Sant'Antonio da Padova presso Borgo Hermada, la 1\u00aa domenica di luglio.\nCultura.\nIstruzione.\nUniversit\u00e0.\nDal 1999 \u00e8 sede distaccata della Facolt\u00e0 di Economia dell'Universit\u00e0 degli studi di Cassino con due corsi di laurea di primo livello in \"Economia del sistema agroalimentare e dell'ambiente\" e in \"Economia e gestione delle imprese turistiche\". A partire dall'anno accademico 2008/2009 \u00e8 stato istituito un nuovo corso di laurea in \"Economia e gestione delle piccole e medie imprese\" che ha sostituito i due precedenti corsi.\nA partire dall'anno accademico 2004-2005 l'Universit\u00e0 degli Studi di Roma \"La Sapienza\" ha istituito presso l'ospedale \"Alfredo Fiorini\" di Terracina un corso di laurea in \"Infermieristica\".\nMusei.\nFra i reperti di maggior interesse archeologico troviamo:\nEconomia.\nLa citt\u00e0 di Terracina \u00e8 prima nella provincia per numero di alloggi utilizzabili per vacanza.\nLe attivit\u00e0 principali, oltre il turismo, sono la pesca, l'agricoltura (ortaggi e floricoltura), l'allevamento delle bufale per la produzione della mozzarella, e dei servizi.\nIl susseguirsi di fertili valli e altopiani carsici fra i Monti Ausoni e il mare permettono la coltivazione di prodotti di nicchia come la \"fragola Favetta di Terracina\" o l'ottimo \"Moscato di Terracina\"; a queste si \u00e8 aggiunta l'agricoltura specializzata nei territori acquisiti dopo la bonifica delle paludi pontine.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 2.909 imprese operanti nel territorio comunale, che rappresentavano il 7,4% del totale provinciale (39.304 imprese attive), hanno occupato 7.961 addetti, il 6,51% del dato provinciale (122.198 addetti); in media, ogni impresa nel 2015 ha occupato poco meno di tre persone (2,74).\nInfrastrutture e trasporti.\nStrade.\nI collegamenti stradali che interessano il comune sono:\nFerrovie.\nLa piccola stazione locale di Terracina non si trova sulla tratta principale Roma-Napoli, ma \u00e8 il terminale di una linea secondaria che parte dalla stazione di Priverno-Fossanova (posta sulla tratta principale Roma-Formia-Napoli.) e giunge a Terracina dopo circa 20\u00a0km. Alla fine degli anni settanta la linea fu elettrificata e il traffico passeggeri era abbastanza sostenuto, ma in seguito alla diminuzione dei treni successivamente il traffico passeggeri si ridusse fortemente. Negli anni novanta, in seguito alle richieste il traffico riprese ma attualmente vi sono solo collegamenti automobilistici.\nMobilit\u00e0 urbana.\nI trasporti urbani e interurbani di Terracina vengono svolti con autoservizi di linea gestiti da COTRAL.\nAmministrazione.\nNel 1934 passa dalla provincia di Roma alla nuova provincia di Littoria, costituita dal governo fascista dell'epoca.\nGemellaggi.\nNel maggio del 2007 Terracina ha stretto un patto di amicizia con la citt\u00e0 di Bressanone."}
{"id": "351291", "revid": "1318658", "url": "https://it.wikipedia.org/wiki?curid=351291", "title": "Pantalica", "text": "Pantalica (), o meglio le necropoli rupestri di Pantalica, sono una localit\u00e0 naturalistico-archeologica della provincia di Siracusa. Il nome del sito sembra derivare dall'arabo \"Buntarigah\", che significa 'grotte', per l'ovvia presenza di molteplici grotte naturali e artificiali.\nCostituisce uno dei pi\u00f9 importanti luoghi protostorici siciliani, utile per comprendere il momento di passaggio dall'et\u00e0 del bronzo all'et\u00e0 del ferro nell'isola. Viene poeticamente, ma non scientificamente, identificata con l'antica Hybla, un regno siculo che dal XIII all'VIII sec a.C. si estendeva dalla valle dell'Anapo a Siracusa.\nNel 2005 il sito \u00e8 stato insignito, insieme con la citt\u00e0 di Siracusa, del titolo di Patrimonio dell'umanit\u00e0 da parte dell'UNESCO per l'alto profilo storico, archeologico, speleologico e paesaggistico.\nLa localit\u00e0 di Pantalica ha dato il nome a un celebre racconto di Vincenzo Consolo, \"Le pietre di Pantalica\", in cui l'altopiano diventa una metafora del cammino dell'uomo.\nGeografia.\nIl sito si trova su un altopiano, circondato da canyon formati nel corso dei millenni da due fiumi, l'Anapo e il Calcinara, che hanno determinato l'orografia a canyon caratteristica della zona. L'altopiano cos\u00ec come le vallate sottostanti (definite \"Valle dell'Anapo\") sono delle importanti zone naturalistiche. Nella zona di Giarranauti \u00e8 presente un bosco.\nVari sentieri permettono di visitare il sito. La Valle dell'Anapo \u00e8 accessibile da due varchi collegati tra di loro, dal lato di Sortino e dal lato di Ferla.\nL'area in cui ricadono gli interessi archeologici ha come suo punto pi\u00f9 elevato quello dell'anaktoron. L'altopiano \u00e8 circondato dalle ripide valli che rendono il territorio semi inaccessibile se non per l'agevole accesso (oggi percorso dalla Strada Regionale 11 proveniente da Ferla) della \"Sella di Filiporto\". Qui venne costruito un ingresso fortificato con un fossato a protezione.\nPantalica ricade nella Riserva naturale orientata Pantalica, Valle dell'Anapo e Torrente Cava Grande.\nIdentificazione di Pantalica.\nNel corso delle ricerche di Paolo Orsi Pantalica venne identificata come l'antica Erbesso, ma le recenti ricerche di Bernab\u00f2 Brea protendono per l'ipotesi che si tratti dell'antica Hybla abitata storicamente dal re Hyblon il quale concesse ai megaresi, condotti da Lamis, di stanziarsi in un lembo del suo territorio e fondare Megara Iblea nel 728 a.C.\nAnche Tommaso Fazello nel 1558 identific\u00f2 (erroneamente) Pantalica con Erbesso.\nStoria.\nNella prima met\u00e0 del XIII secolo a.C., tutti gli insediamenti costieri scomparvero quasi all'improvviso per l'arrivo in Sicilia dei Siculi e di altre popolazioni italiche o per altre cause a noi sconosciute; la popolazione indigena quindi abbandon\u00f2 la fascia costiera e cerc\u00f2 rifugio in impervie e disagevoli zone montane, scelte perch\u00e9 rispondenti ad esigenze di difesa, riunendosi in grossi agglomerati. Questi popoli erano legati culturalmente a Thapsos il centro pi\u00f9 importante della zona costiera (evidenziato dallo stile dei manufatti), che aveva anche dei contatti con i commercianti provenienti da Micene.Verso il 1050 a.C. Pantalica perde improvvisamente importanza, la sua popolazione si sposta nella Necropoli di Cassibile e nei dintorni dove fiorisce la \"facies\" Pantalica II. Ma \u00e8 uno spostamento temporaneo perch\u00e9 nella prima met\u00e0 del IX secolo a.C. il sito originario torna ad essere importante. Tuttavia in questa fase intermedia, a causa dell'avvicinamento alla costa, si evidenzia un influsso fenicio nello stile e di conseguenza anche nello scambio commerciale.\nVerso l'850 a.C. per una ragione non chiara (i greci non erano ancora giunti a fondare le colonie siciliane) le popolazioni sicule di Pantalica si spostarono dalla costa all'entroterra riappropriandosi dei luoghi pi\u00f9 impervi. I siti come Pantalica si moltiplicano anche nella zona sud-orientale della Sicilia mantenendosi in zone interne, fino all'arrivo dei greci che segna una serie di contatti e futuri scontri per il controllo del territorio.\nLa successiva nascita ed espansione di Siracusa determin\u00f2 la distruzione della nuova citt\u00e0 che Hyblon concesse ai megaresi e probabilmente i Siracusani distrussero anche il regno di Pantalica, essendosi il dominio della \"polis\" espanso sino all'entroterra, con la fondazione di Akrai nel 664 a.C. Di questa cultura restano le vestigia del palazzo del Principe o Anaktoron, nonch\u00e9 una vasta necropoli di ben 5000 tombe a grotticella artificiale, scavate nella roccia.\nL'area della necropoli non sar\u00e0 mai del tutto abitata in epoca greca; dovremo attendere i primi secoli del Medioevo cio\u00e8 nel VI secolo d.C., quando le incursioni dei barbari, dei pirati e poi degli arabi poi nel IX secolo, costringeranno le popolazioni a cercare rifugi sicuri in questi luoghi inaccessibili; si hanno cos\u00ec le testimonianze di epoca bizantina. Ancora oggi sono visibili i resti delle abitazioni scavate nella roccia in epoca bizantina e i resti dei piccoli oratori rupestri della \"grotta del Crocifisso\", di \"San Nicolicchio\" e di \"San Micidiario\".\nAnche dopo l'occupazione araba e l'arrivo dei Normanni il sito era abitato, lo conferma il cronista Goffredo Malaterra che nel 1092 parla di una comunit\u00e0 araba nel sito di \"Pantargia\", mentre dell'anno successivo \u00e8 la bolla del papa Urbano II che oltre a citare la diocesi di Siracusa considera anche \"Pentargia\".\nIl primo studioso ad occuparsi sistematicamente del sito fu l'archeologo Paolo Orsi che nel 1899, nel 1895 e nel 1897 comp\u00ec ampie campagne di scavo per l'esplorazione del sito.. Il risultato delle sue ricerche fu pubblicato nei \"Monumenti antichi dei Lincei\" del 1898.\nNegli anni 50 del '900 fu Luigi Bernab\u00f2 Brea a proseguire le campagne di scavo.\nLuoghi di interesse.\nPantalica \u00e8 un luogo suggestivo dove eseguire delle escursioni o semplici passeggiate nella natura. Tuttavia oltre all'aspetto naturalistico appare un passato di millenni attraverso le 5000 caratteristiche tombe a grotticella di cui molte pareti sono costellate.\nLe necropoli.\nNon \u00e8 facile conteggiare attraverso un numero esatto tutte le tombe esistenti a Pantalica perch\u00e9 distribuite anche singolarmente. Tuttavia sono state riconosciute diverse necropoli:\nLa ragione per cui restano tracce solo delle necropoli e non degli abitati \u00e8 descritta da Orsi in questo passo: \nL'acropoli.\nIn uno dei punti pi\u00f9 elevati dell'area, in una posizione dove si domina la visione delle valli si trova la cosiddetta acropoli di Pantalica. Da questo punto era facilmente controllabile l'eventuale arrivo di nemici, qui fu costruito il \"palazzo del principe\" o Anaktoron, l'unica costruzione in pietra dell'area. L'edificio dell'Anaktoron risale al XII-XI secolo a.C. e sembra attestare un'influenza di costruttori micenei, particolare che desta particolare interesse per la geografia antropica dell'epoca.\nChiese e abitazioni rupestri.\nLa successiva presenza di popolazioni di cultura bizantina \u00e8 attestata dai diversi abitati nonch\u00e9 dai piccoli villaggi scavati nella roccia:\nIl fossato difensivo.\nIn corrispondenza della Sella di Filoporto proprio oltre il piccolo spiazzo in cui lasciare le auto \u00e8 ben visibile un fossato eretto probabilmente attorno al V secolo a.C. che comprendeva anche delle strutture difensive poi ampliate in epoca bizantina anche con una torre.\nGiarranauti.\nGiarranauti \u00e8 un ampio bosco nella parte superiore dell'altipiano di Pantalica. Questa zona oltre ad essere suggestiva per la presenza di un bosco \u00e8 anche ricca di testimonianze del passato, soprattutto di Epoca Bizantina. Seguendo i sentieri all'interno del parco si trovano i resti di un villaggio bizantino (stiamo parlando del VI-VIII secolo d.C.), delle concerie e delle macine scavate nella roccia.\nLa cultura di Pantalica.\nIl sito di Pantalica presenta delle influenze culturali chiamate comunemente \"cultura di Pantalica\" diffusasi in altre parti della Sicilia, l'elemento topografico \u00e8 quello di una localizzazione strategica in un punto alto da dove controllare le varie fonti di sussistenza come pascoli, boschi e coltivazioni.\nLa ex ferrovia Siracusa-Vizzini.\nNella valle dell'Anapo, nei primi del novecento venne costruita una ferrovia che collegava la costa con l'entroterra passando all'interno dell'area di Pantalica. La ferrovia rimase in funzione sino agli anni cinquanta del secolo scorso, poi venne dismessa. Ad oggi restano percorribili le gallerie e alcuni edifici ferroviari dei primi del novecento. Allora vi era persino la fermata del treno Necropoli di Pantalica."}
