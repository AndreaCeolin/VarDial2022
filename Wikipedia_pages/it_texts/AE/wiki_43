{"id": "305980", "revid": "1272592", "url": "https://it.wikipedia.org/wiki?curid=305980", "title": "Giovanni Michelucci", "text": "Fu uno dei maggiori architetti italiani del XX secolo, celebre per aver progettato ad esempio la stazione di Firenze Santa Maria Novella e la chiesa dell'Autostrada del Sole.\nBiografia.\nNato a Pistoia da una famiglia proprietaria di una fonderia per la lavorazione del ferro, nel 1911 ottenne il diploma dell'Istituto Superiore d'Architettura.\nLavor\u00f2 alla fabbrica paterna e l'attivit\u00e0 di incisore del celebre architetto, condotta negli anni giovanili e poi ripresa in tarda et\u00e0, ha un posto considerevole per quanto finora poco indagato nella storia della xilografia italiana del primo Novecento. La sua opera di xilografo si svilupp\u00f2 almeno per un decennio dal 1913 fino al 1923-24, biennio assai tribolato per il giovane Michelucci, sia per il bisogno di conquistare un'autonomia rispetto alla famiglia sia per l'insofferenza nel confronti del ristretto ambito di provincia, dove mancavano incentivi intellettuali e adeguate possibilit\u00e0 di lavoro.\nDall'amico Renato Fondi venne coinvolto in progetti editoriali, quello della \"Famiglia Artistica\" e de \"La Tempra\", che lo legheranno al critico pistoiese anche nelle successive esperienze romane.\nFrattanto fu richiamato al fronte durante la prima guerra mondiale; nel 1916, a Caporetto il giovane Michelucci realizz\u00f2 una piccola cappella, quella che pu\u00f2 essere considerata la sua prima opera architettonica. Si tratta di un piccolo oratorio a pianta quadrata, dotato di un campanile a telaio ligneo sorretto da una muratura in pietra; elemento di particolare interesse \u00e8 la presenza di un angolo bucato in facciata, per consentire ai militari di assistere alle funzioni liturgiche dal prato antistante.\nNel 1920 ottenne la cattedra al Regio Istituto Nazionale d'Istruzione Professionale di Roma e si dedic\u00f2 ai progetti per alcune abitazioni nei pressi di Pistoia. Anche a Roma, dove si trasfer\u00ec con la moglie Eloisa Pacini, si occup\u00f2 inizialmente dei disegni per alcune villette, mentre in Toscana realizz\u00f2 i padiglioni per la Fiera dell'Artigianato di Firenze.\nUna svolta importante della sua carriera si present\u00f2 nel 1933, quando insieme con il Gruppo Toscano, formato da Nello Baroni, Pier Niccol\u00f2 Berardi, Italo Gamberini, Sarre Guarnieri, Leonardo Lusanna, si aggiudic\u00f2 il primo premio nel concorso per la Stazione di Firenze Santa Maria Novella. Il progetto, che si inseriva a pochi metri dall'omonima chiesa fiorentina, ebbe una notevole fama anche all'estero, non solo per il linguaggio architettonico di matrice razionalista, ma anche per la capacit\u00e0 di inserirsi armoniosamente in un contesto storico di grande rilevanza.\nOrmai divenuto un architetto affermato, Michelucci collabor\u00f2 col celebre Marcello Piacentini per la sistemazione della Citt\u00e0 universitaria di Roma. Nel 1938 a Pescara, Michelucci completa il progetto di Antonino Liberi, per trasformare il Kursaal \"Aurum\" in distilleria del famoso liquore, realizzando il retrostante edificio a ferro di cavallo.\nNegli anni che precedettero la seconda guerra mondiale torn\u00f2 a insegnare all'Universit\u00e0 di Firenze, per essere eletto, tra il 1944 e il 1945 Presidente della Facolt\u00e0 d'Architettura.\nNel dopoguerra, Michelucci present\u00f2, senza successo, alcune ipotesi per la ricostruzione dei quartieri intorno a Ponte Vecchio distrutti durante il conflitto bellico.\nI piani di ricostruzione adottati portarono per\u00f2 alla creazione di sterili falsi storici con grande disappunto dello stesso Michelucci, che quindi si trasfer\u00ec a Bologna, dove insegn\u00f2 alla facolt\u00e0 d'Ingegneria dell'Universit\u00e0.\nTorn\u00f2 tuttavia in Toscana per la realizzazione di una piccola chiesa a Collina, nei pressi di Pistoia, intesa non solo come luogo sacro e di celebrazione, ma anche come spazio di aggregazione tra i fedeli; infatti, le forme derivarono da quelle delle case coloniche che insistevano nei dintorni, a sottolineare la volont\u00e0 di avvicinare la popolazione al proprio luogo di culto. Per questo essa rappresent\u00f2 un punto di svolta per l'attivit\u00e0 di Michelucci, il quale ebbe modo di scrivere in proposito: \"Avevo sempre creduto di essere stato antifascista [...] Per il mio antifascismo arrivai a dir male dell'urbanistica perch\u00e9 non potevo attaccare direttamente la politica [...] A distanza di venti anni rivedendo quello che ho fatto in quel periodo (anche se non ci\u00f2 che ho scritto) m'accorgo che c'ero dentro come gli altri e la mia reazione non valse ad eliminare dalle mie costruzioni il fascismo che era nell'aria, la retoria, l'accademia [...] La reazione improvvisa e violenta che ho avuto \u00e8 stata con la costruzione della chiesa di Collina\".\nSempre nella citt\u00e0 natale, intorno al 1950, elabor\u00f2 i disegni per la Borsa merci, opera ottimamente integrata nel centro storico pistoiese e successivamente ampliata dallo stesso architetto.\nNegli anni cinquanta si registrano numerose attivit\u00e0, soprattutto nel campo dell'architettura sacra, che vedr\u00e0 Michelucci assoluto protagonista nella costruzione di diverse chiese anche nei decenni successivi: la chiesa della Vergine a Pistoia (dove si avverte un'adesione al patrimonio del passato, pur senza convenzionalit\u00e0), la chiesa della Beata Maria Vergine di Pomarance (dotata di una pianta a sviluppo longitudinale dove per\u00f2 \u00e8 preminente la centralit\u00e0), progetta la piccola cappella di Lagoni di Sasso a Sasso Pisano (in cui si evidenzia una maggiore libert\u00e0 formale). Viene tradizionalmente attribuito a Michelucci l'oratorio della Compagnia di Santa Maria Assunta a Iolo, Prato.\nIn ambito civile, si ricordano il progetto, non realizzato, per un grattacielo a Sanremo, il Ponte alle Grazie a Firenze e, sempre nel capoluogo toscano, la sede storica della Cassa di Risparmio di Firenze; in particolare quest'ultima realizzazione, con il suo grande volume centrale a doppia altezza illuminato da grandi vetrate, mostra la volont\u00e0 di annullare ogni barriera tra gli spazi architettonici e la stessa citt\u00e0, creando quindi un costante e innovativo dialogo tra la banca e l'ambiente circostante.\nNello stesso periodo collabor\u00f2 anche alla stesura del Piano Regolatore di Firenze e fu consulente per quello di Ferrara. Alla fine degli anni cinquanta progett\u00f2 il Grattacielo di piazza Matteotti a Livorno, originale composizione articolata in netto contrasto con la purezza dello Stile Internazionale.\nCon Carlo Scarpa lavor\u00f2 al riassetto di alcune sale della Galleria degli Uffizi, realizz\u00f2 alcuni edifici universitari a Bologna e si dedic\u00f2 alla chiesa del Cimitero della Vergine a Pistoia, progetto in cui emerge la ricerca di uno spazio percorribile mediante la creazione di percorsi interni ed esterni alla chiesa.\nSempre a Pistoia, nel 1959 innalz\u00f2 una chiesa all'interno del Villaggio Belvedere: l'edificio, concepito ancora come spazio di unione e socializzazione dei fedeli, presenta una planimetria fortemente dilatata, con una sinuosa copertura che preannuncia la ricerca di un'architettura simbolica, legata ai temi della tenda e della croce.\nSuccessivamente, all'inizio degli anni sessanta, costru\u00ec l'Osteria del Gambero Rosso a margine del parco di Collodi e la Cappella Sacrario ai Caduti di Kindu a Pisa.\nNel 1961 furono invece avviati i lavori per la chiesa dell'Autostrada del Sole, a pochi chilometri da Firenze: in quest'opera confluiscono molti temi cari a Michelucci, come lo spazio percorribile, il rapporto tra i diversi materiali (in questo caso pietra, rame e calcestruzzo armato) e la plasticit\u00e0 delle superfici nella ricerca di un'integrazione tra i vari spazi architettonici. Nell'impetuosa plasticit\u00e0 del \"tutto\" calcestruzzo armato a faccia vista dell'interno (con i segni e i disegni delle casserature) e nell'evidenza delle membrature, si rintracciano canoni del brutalismo. Nella pietra delle murature, nel rame della copertura e nella sinuosit\u00e0 dei volumi esterni che si adagiano sul terreno, nei particolari quasi decorativi si rileva invece la vicinanza ai temi dell'architettura organica. Tuttavia Michelucci rifiut\u00f2 qualsiasi etichetta, compresa quella del \"razionalista\", preferendo perseguire esclusivamente l'ideale di un'architettura fatta di uomini, capace di soddisfare i bisogni, non solo materiali, della societ\u00e0.\nA questo progetto seguirono quelli per la Sede della Direzione provinciale delle Poste e Telegrafi di Firenze, per il suggestivo Santuario della Beata Vergine della Consolazione a San Marino (ove si avverte l'influenza della chiesa dell'Autostrada e l'eco di Notre-Dame du Haut) per le chiese di Arzignano (ove, rispetto alle precedenti \u00e8 maggiore il controllo planimetrico dell'insieme) e di Longarone, epicentro del disastro del Vajont, la cui realizzazione fu duramente osteggiata dal parroco della comunit\u00e0.\nNel 1964, collabor\u00f2 con lo scultore Marcello Guasti al Monumento ai Tre Carabinieri a Fiesole. Nel 1966, a seguito della terribile alluvione di Firenze, Michelucci appront\u00f2 dei disegni per la sistemazione dei palazzi intorno a piazza Santa Croce, ma anche in questo caso, come era accaduto per i quartieri di Ponte Vecchio dopo la guerra, senza successo. Successivamente, con Bruno Sacchi, realizz\u00f2 la sede del Monte dei Paschi di Siena a Colle di Val d'Elsa, ancora una volta unendo insieme materiali diversi e cercando di dialogare col circostante senza per\u00f2 rinunciare a un linguaggio architettonico contemporaneo. \nNonostante l'et\u00e0 avanzata l'attivit\u00e0 di Michelucci prosegu\u00ec per tutti gli anni settanta e ottanta; si ricordano ad esempio gli impegni per la chiesa di Santa Rosa a Livorno, il progetto per il memorial a Michelangelo sulle Alpi Apuane e per il complesso teatrale di Olbia. Muore l'ultimo dell'anno del 1990, all'antivigilia del suo centesimo compleanno. Pochi giorni prima aveva completato il progetto per la nuova Stazione di Empoli. Le sue ceneri riposano, assieme a quelle della moglie, nella villa Il Roseto, che era stata sua residenza e che ospita oggi la Fondazione Michelucci.\nI suoi insegnamenti e la sua filosofia progettuale sono testimoniati anche dalle numerose riviste d'architettura che Michelucci ha fondato nel corso della sua vita, come \"La Nuova Citt\u00e0\", creata tra la fine del 1945 e l'inizio del 1946, e dai numerosi articoli che ha scritto.\nTra i suoi allievi si ricordano Nello Baroni, Vittorio Di Pace, Edoardo Detti e Marco Dezzi Bardeschi.\nRiconoscimenti.\nNel 1958 l'Accademia dei Lincei gli ha conferito il Premio Feltrinelli per le Arti."}
{"id": "305981", "revid": "106456", "url": "https://it.wikipedia.org/wiki?curid=305981", "title": "Specchio segreto", "text": "Specchio segreto \u00e8 stato un programma televisivo della Rai in sette puntate settimanali, scritto e diretto da Nanni Loy, trasmesso sul Programma Nazionale a partire da gioved\u00ec 19 novembre 1964.\nLa prima \"Candid camera\" italiana.\nIspirandosi al fortunato \"format\" statunitense delle \"candid camera\", ovvero filmare persone della strada a loro insaputa, ponendole innanzi a delle situazioni surreali, create da attori professionisti, \"Specchio segreto\" si distinse dall'originale per l'intelligenza creativa. Loy aggiungeva del cinismo alle situazioni, mettendo in risalto la psicologia della vittima impreparata, superando la comicit\u00e0 fine a s\u00e9 stessa limitata all'irridere il malcapitato. La trasmissione diventava un crudo spaccato dell'alienazione sociale nella civilt\u00e0 neo industriale italiana di quegli anni.\nFurono prodotti venticinque sketch, spesso con la partecipazione dello stesso Loy. Tra questi elenchiamo:\nAl di l\u00e0 del successo, la trasmissione fu apertamente criticata accusando gli autori di aver abusato della inconsapevolezza delle persone coinvolte. Parte del pubblico manifestava scetticismo sull'autenticit\u00e0, anche a distanza di anni, nonostante le esaurienti spiegazioni di Loy, insistendo su un diverso carattere degli Italiani di allora, pi\u00f9 disposti ad un certo comportamento nonostante la bizzarria.\nDopo \"Specchio segreto\".\nMemore del successo epocale, il programma di Nanni Loy viene replicato nel 1977 con commenti, aneddotica e l'immancabile antologia dei migliori \"sketch\".\nNello stesso anno, con Bruno Gambarotta, Loy propone un programma analogo, \"Viaggio in seconda classe\", la cui scena \u00e8 lo scompartimento di un treno. Realizzato in tredici settimane di riprese in ogni tratta ferroviaria italiana nascondendo le attrezzature e il personale di ripresa negli scompartimenti adiacenti a quello del \"set\", le situazioni create da attori non sono soltanto degli scherzi ma anche lunghi dialoghi con i viaggiatori su temi allora di attualit\u00e0 come criminalit\u00e0 e terrorismo. Le cosiddette vittime divengono degli inconsapevoli intervistati.\nNel 1978 Loy conduce il programma preserale su Rai 2 \"Buonasera con...\", presentando un'antologia di \"candid camera\" britanniche, e alcune novit\u00e0 del regista italiano consacrandosi \"patron\" della \"candid camera\" italica. Famoso un dialogo tra un'anziana donna e un pappagallo in gabbia al quale Loy presta la voce.\nNel 1980 curer\u00e0 infatti un programma domenicale pomeridiano, \"Tutti insieme compatibilmente\", un \"talk show\" con inserite delle \"candid camera\" \"in diretta\", una formula che in seguito necessit\u00f2 dei chiarimenti a causa delle crescenti critiche. Si trattava dopotutto di registrazioni in esterni, messe in onda contestualmente al nulla osta delle vittime. L'autore tuttavia riservava a ogni puntata l'inserto di una \"candid camera\" non estemporanea e di qualit\u00e0 superiore."}
{"id": "305994", "revid": "1632387", "url": "https://it.wikipedia.org/wiki?curid=305994", "title": "Ruggero Leoncavallo", "text": "Biografia.\nRuggiero Giacomo Maria Giuseppe Emmanuele Raffaele Domenico Vincenzo Francesco Donato Leoncavallo nacque il 23 aprile 1857 nel quartiere Chiaia di Napoli. Il padre Vincenzo lavorava come magistrato regio, il che comport\u00f2 numerosi trasferimenti familiari in varie localit\u00e0 del sud Italia. Dopo Napoli la famiglia si spost\u00f2 a Sanza: l\u00ec il padre Vincenzo venne allarmato dalle gravi condizioni fisiche della consorte, Virginia D'Auria, malata e in stato di avanzata gravidanza; il dottor Costabile Cilento, al tempo molto celebre, prescrisse alla gestante il cambiamento di clima, e per questo motivo Vincenzo chiese ed ottenne il trasferimento a Castellabate, dove rimase fino al 29 novembre 1860. Nei registri della basilica pontificia di Castellabate risulta la nascita di Irene Leoncavallo, nata e dipartita a Castellabate alle ore 12 dell'8 luglio 1859.\nGiovinezza.\nSuccessivamente la famiglia si trasfer\u00ec anche a Eboli, Cava de' Tirreni e poi a Montalto Uffugo in provincia di Cosenza, dove il padre fu pretore. L\u00ec Ruggero trascorse gli anni della sua spensierata fanciullezza, ricca di giochi e di esperienze che avrebbero caratterizzato il suo carattere da adulto. Contemporaneamente si appassion\u00f2 alla natura e al folklore locale, che offriva eventi dagli abiti sontuosi come le feste delle Rosetane e delle donne Arb\u00ebresh\u00eb di San Benedetto Ullano, e inizi\u00f2 ad avvicinarsi allo studio della musica grazie alle lezioni del maestro Sebastiano Ricci su una spinetta, attualmente conservata presso il locale Istituto degli Ardorini. Leoncavallo rest\u00f2 legato per tutta la vita a Montalto Uffugo: nel 1903 la citt\u00e0 gli confer\u00ec la cittadinanza onoraria e tuttora vi si svolge l'annuale Festival Leoncavallo.\nA Montalto Uffugo, insieme alle belle esperienze, il piccolo Ruggiero ne visse anche una drammatica, quando la sera del 4 marzo 1865 assistette all'omicidio del suo accompagnatore e domestico di casa, il giovane Gaetano Scavello, che fu ferito a morte dai fratelli D'Alessandro all'uscita del convento domenicano dove si erano recati per assistere ad una rappresentazione teatrale. Questo episodio sconvolse la vita del paese e anche quella di Ruggiero, che 27 anni dopo, nel 1892, riusc\u00ec a trasformarla in \"Pagliacci\", considerata una delle opere liriche pi\u00f9 belle e pi\u00f9 rappresentate al mondo\". Nell'edificio dove ebbe inizio la vicenda di \"Pagliacci\", all'interno dell'ex convento domenicano del XV secolo attuale sede del Municipio, \u00e8 stato realizzato il Museo Leoncavallo, dedicato completamente alla vita e alle opere del compositore: all'interno sono conservate testimonianze importanti tra cui il suo pianoforte (donato dalla famiglia Ciseri), la sua bacchetta, numerosi spartiti, lettere autografe, dischi e cimeli di ogni genere, fra cui alcuni bozzetti scenici dipinti dal pittore montaltese Rocco Ferrari su richiesta del compositore per la realizzazione delle scenografie della prima rappresentazione parigina di \"Pagliacci\" nel 1902.\nGli studi musicali.\nNel 1873 il padre venne trasferito a Potenza subito dopo la morte della madre, Virginia. Ruggero nel frattempo studiava pianoforte al Conservatorio di San Pietro a Majella di Napoli sotto la guida di Beniamino Cesi, e si recava a Potenza nei periodi estivi insieme al fratello Leone, dove lavorava dando lezioni di pianoforte ai piccoli del posto. Successivamente si spost\u00f2 a Bologna, dove ebbe modo di conoscere Richard Wagner, che nel dicembre del 1876 era arrivato in citt\u00e0 per la rappresentazione di \"Rienzi\" e del quale Leoncavallo era un ammiratore, e il giovane Giovanni Pascoli. Cominci\u00f2 a lavorare a un progetto che chiam\u00f2 \"Crepusculum\" (un richiamo al wagneriano \"Il crepuscolo degli dei\"), ideata come una trilogia ispirata al Rinascimento, ma presto l'abbandon\u00f2 in favore del \"Chatterton\", un'opera di soggetto romantico di cui scrisse musica e libretto in pochi mesi, ma che non fu rappresentata per parecchi anni poich\u00e9 l'impresario che doveva metterla in scena non mantenne l'impegno.\nConcluso il periodo bolognese Leoncavallo rientr\u00f2 per un paio di mesi a Potenza per il servizio di leva. Subito dopo torn\u00f2 a Bologna per cercare di vendere la sua prima opera, ma non trovando compratori rincas\u00f2 deluso a Potenza dove rimase circa un anno e inizi\u00f2 a scrivere quella che sarebbe poi diventata l'opera \"Pagliacci\", come risulta da un documento del 1912, suonando un pianoforte a parete attualmente situato nel Teatro Francesco Stabile della citt\u00e0 lucana.\nSuccessivamente Leoncavallo visit\u00f2 per un breve periodo l'Egitto per poi spostarsi a Parigi, dove soggiorn\u00f2 per sei anni a partire dal 1882: qui lavor\u00f2 come insegnante di canto e conobbe varie personalit\u00e0 dell'epoca, tra cui Sybil Sanderson, che studi\u00f2 con lui, Alexandre Dumas e Victor Maurel. Conobbe inoltre Berthe Rambaud, un'allieva che in seguito spos\u00f2, e pot\u00e9 riprendere il progetto del \"Crepusculum\", scrivendo il libretto della prima parte della trilogia, \"I Medici\". Nel 1888 si spost\u00f2 a Milano, dove l'editore Giulio Ricordi gli propose un contratto per la composizione di quest'opera: terminata in poco tempo, avrebbe dovuto essere rappresentata nel 1891, ma Ricordi cambi\u00f2 idea e la rappresentazione fu rinviata.\nIl successo.\nSulla scia del grande successo riportato nel 1890 dalla \"Cavalleria rusticana\" di Mascagni, Leoncavallo compose un'opera verista destinata a grande fortuna, \"Pagliacci\". Ne scrisse parole e musica in cinque mesi e la present\u00f2 a Ricordi, che per\u00f2 non ne fu convinto; present\u00f2 allora il libretto a Edoardo Sonzogno, che acquist\u00f2 la propriet\u00e0 dell'opera prima ancora di vederne la partitura. Fu rappresentata per la prima volta il 21 maggio 1892 al Teatro Dal Verme di Milano, sotto la direzione di Arturo Toscanini e riscosse un successo immediato ed \u00e8, forse, l'unica creazione di Leoncavallo che non sia mai uscita dal grande repertorio lirico. La sua aria pi\u00f9 celebre, \"Vesti la giubba\", registrata da Enrico Caruso, fu il primo disco al mondo a toccare il milione di copie di vendita.\nSonzogno compr\u00f2 da Ricordi i diritti de \"I Medici\" e l'opera fu rappresentata per la prima volta il 9 novembre 1893 sempre al Teatro Dal Verme, ma non ripet\u00e9 il successo dei \"Pagliacci\", poich\u00e9 i critici ne rilevarono l'eccessiva dipendenza dai motivi wagneriani. Neanche la successiva opera, \"Chatterton\", rappresentata a Roma nel 1896, ottenne il successo sperato. Anche \"La boh\u00e8me\", rappresentata per la prima volta al Teatro La Fenice di Venezia nel 1897, dopo un buon avvio iniziale, fu messa in ombra dalla crescente notoriet\u00e0 dell'opera omonima di Puccini (1896), con cui condivide il titolo e il soggetto, basato sul romanzo \"Sc\u00e8nes de la vie de Boh\u00e8me\" di Henri Murger.\nUltimi anni.\nDopo un periodo giovanile ricco di viaggi, verso la fine del XIX secolo Leoncavallo approd\u00f2 a Brissago in Svizzera, dove nel 1903 affid\u00f2 all'architetto Bernasconi il compito di costruirgli Villa Myriam. L\u00ec il Maestro visse fino al 1916, anno in cui dovette venderla per far fronte alle ristrettezze finanziarie. Fino a quel momento, la villa fu un punto di ritrovo per direttori di teatro, scrittori, cantanti ed editori di primo piano. I brissaghesi, consapevoli del suo attaccamento al loro villaggio, gli concessero nel 1904 la cittadinanza onoraria.\nL'attivit\u00e0 di Leoncavallo fu prolifica, ma il successo di \"Pagliacci\" non venne pi\u00f9 replicato. Si ricordano l'opera \"Zaz\u00e0\" del 1900, di cui due arie sono rimaste in repertorio, e le operette per il Teatro Reinach di Parma: \"La reginetta delle rose\" andata in scena il 30 dicembre 1914, \"La candidata\" il 10 gennaio 1916 e \"Prestami tua moglie\" (quest'ultima rappresentata al Teatro del casino di Montecatini a settembre del 1916, replicata al Teatro Alfieri di Torino a ottobre e poi altrove, e al Teatro La Fenice di Venezia nel 1921).\nLeoncavallo ebbe maggiore fortuna con le romanze: ne compose molte, la pi\u00f9 famosa delle quali \u00e8 \"Mattinata\" scritta per la Gramophone Company e prevista per la voce di Enrico Caruso; lo stesso Leoncavallo suon\u00f2 il pianoforte durante la prima incisione avvenuta l'8 aprile del 1904 e interpretata proprio da Caruso.\nIl compositore mor\u00ec a Montecatini Terme nel 1919. Fu seppellito a Firenze nel cimitero delle Porte Sante. Le sue spoglie mortali, assieme a quelle di sua moglie Berthe, dando seguito al suo desiderio, verranno traslate a Brissago (Cantone Ticino-Svizzera) sul Lago Maggiore nel 1989: la tomba \u00e8 situata nel portico del XVII secolo della chiesa rinascimentale della Madonna di Ponte. Brissago \u00e8 anche sede di un museo dedicato alla memoria del compositore. Gran parte del patrimonio artistico di Leoncavallo \u00e8 oggi conservato al Fondo Leoncavallo nella vicina Locarno.\nConsiderazioni sull'artista.\nRuggero Leoncavallo fu uno degli esponenti pi\u00f9 importanti del melodramma verista: ebbe, soprattutto nei \"Pagliacci\", forte senso drammatico e generosa ispirazione melodica, di immediata efficacia; tuttavia, pur avendo basi culturali pi\u00f9 solide di altri veristi (era infatti laureato in lettere, cosa che gli permise di scrivere da s\u00e9 i libretti di alcune sue opere), rimase confinato nella problematica della \u201cgiovane scuola\" italiana, tra influssi di Bizet, di Verdi e lontani echi di Wagner. Tent\u00f2 di svincolarsi dal verismo, ad esempio nella \"Boh\u00e8me\" (1897), dalla vena comico-sentimentale, negli \"Zingari\" (1912), di gusto esotico, in \"Goffredo Mameli \"(1916) e in \"Edipo re\" (1920), ma non fu pi\u00f9 in grado di ritrovare quella concisione, quel vigore espressivo e quella vena melodica impetuosa ed incisiva che caratterizzano il suo capolavoro, \"Pagliacci\", quintessenza del verismo musicale (ne \u00e8 esempio il celebre \"Prologo\").\nComposizioni.\nAltre composizioni.\nCi sono inoltre numerose altre romanze e composizioni per canto e pianoforte e pianoforte solo."}
{"id": "305995", "revid": "122255939", "url": "https://it.wikipedia.org/wiki?curid=305995", "title": "Liliana Castagnola", "text": "Biografia.\nDi origini liguri, era nata a San Martino, comune che da pochi anni era divenuto quartiere di Genova. Dal fisico sinuoso e dalla bellezza sensuale, inizi\u00f2 molto giovane una carriera di successo come \"chanteuse\" in tutta l'Europa. Era costante oggetto delle cronache mondane, che la ritraevano in compagnia di regnanti, ministri e industriali. Fu espulsa dalla Francia per aver indotto due marinai al duello. Dilapid\u00f2 il patrimonio di un nobile veneto che fu per questo interdetto su richiesta dei familiari. Visse con un giovane e facoltoso industriale, ma quando i parenti di lui vollero porre fine alla relazione, egli si tolse la vita dopo averle sparato due colpi di pistola, uno dei quali la fer\u00ec al volto. Una parte del proiettile, rimasto incapsulato nella volta cranica, le causava emicranie e dolori talvolta insopportabili, per i quali ella soleva usare tranquillanti e sonniferi. Era solita nascondere la cicatrice adottando la pettinatura \"a caschetto\" che le copriva la fronte e le guance.\nLa donna giunse a Napoli nel dicembre del 1929 scritturata dal Teatro Santa Lucia. Incuriosita dal veder recitare l'artista napoletano Tot\u00f2, si present\u00f2 una sera a un suo spettacolo, destandone l'attenzione. Tot\u00f2 le mostr\u00f2 il proprio interesse inviando delle rose alla pensione dove ella alloggiava e, in risposta a ci\u00f2, ella lo invit\u00f2 ad assistere ad un proprio spettacolo. I due iniziarono dunque a frequentarsi con intensit\u00e0.\nL'interesse di Liliana per Tot\u00f2 era sincero, nonostante il suo atteggiamento da femme fatale. Il grande attore era per\u00f2 geloso e le costanti attenzioni che Liliana riceveva dagli ammiratori - oggetto per altro di pettegolezzi - furono motivo di vari litigi tra i due. Nel tentativo di costruire una quotidianit\u00e0 anche lavorativa, Liliana propose di farsi scritturare l\u00ec dove gi\u00e0 egli lavorava, il Teatro Nuovo a Napoli, ma Tot\u00f2 interpret\u00f2 il passo come eccessivamente opprimente e accett\u00f2 un altro lavoro, che l'avrebbe condotto a Padova.\nNonostante le pressanti richieste dell'attrice, Tot\u00f2 non demorse dal proprio proposito; Liliana Castagnola entr\u00f2 quindi in un profondo stato di depressione, che la condusse a suicidarsi a 34 anni, tramite avvelenamento con veronal. Il fatto venne inizialmente nascosto dalle cronache, che parlarono di un errore nel dosaggio dei sonniferi. Ella fu trovata morta nella sua stanza d'albergo dalla cameriera, con al suo fianco una lettera d'addio per Tot\u00f2:\nTot\u00f2 fu estremamente turbato dalla notizia della morte di Liliana; si rimprover\u00f2 di non aver compreso pienamente il sentimento di lei nei suoi riguardi, anzi di aver pensato: \u00abha avuto molti uomini, posso averla senza assumermi alcuna responsabilit\u00e0\u00bb. Decise allora che fosse tumulata nella cappella di famiglia e, poi, di assegnare il nome di lei a sua figlia. Le dedic\u00f2 inoltre una breve poesia:\nInoltre, l'attore avrebbe conservato negli anni un fazzoletto sporco di mascara, raccolto nella stanza della pensione che aveva visitato dopo la morte dell'attrice, ritenendo verosimilmente che Liliana vi si fosse asciugata le lacrime prima di morire. Franca Faldini l'avrebbe poi bruciato dopo il decesso di Tot\u00f2 nel 1967."}
{"id": "305996", "revid": "1494169", "url": "https://it.wikipedia.org/wiki?curid=305996", "title": "Rosiers", "text": "Rosiers \u00e8 il nome di alcuni comuni francesi:"}
{"id": "305998", "revid": "599013", "url": "https://it.wikipedia.org/wiki?curid=305998", "title": "Coiffy", "text": "Coiffy \u00e8 il nome di alcuni comuni francesi:"}
{"id": "305999", "revid": "330183", "url": "https://it.wikipedia.org/wiki?curid=305999", "title": "Pacchero", "text": ""}
{"id": "306003", "revid": "1543377", "url": "https://it.wikipedia.org/wiki?curid=306003", "title": "Felice Cavallotti", "text": "Fu soprannominato \"il bardo della democrazia\".\nVolontario garibaldino in giovent\u00f9, bench\u00e9 la sua fama sia oggi molto inferiore a quella di Mazzini e Garibaldi presso il grande pubblico, all'epoca era considerato tra i primi eredi politici dei due protagonisti del Risorgimento. Politico idealista e appassionato, combatt\u00e9 molte battaglie per la giustizia sociale e una societ\u00e0 autenticamente libera, oltre che contro la corruzione e il colonialismo della classe dirigente crispina. Cavallotti fu considerato il capo incontrastato dell'\"Estrema sinistra\" nel parlamento dell'Italia liberale pre-giolittiana. Mor\u00ec tragicamente a 56 anni, dopo essere stato ferito gravemente in duello dal giornalista conservatore Ferruccio Macola.\nOratore efficace, l'opera poetica di Cavallotti \u00e8 invece considerata pi\u00f9 significativa per l'aspetto politico che per la qualit\u00e0 letteraria, ed \u00e8 principalmente di ispirazione civile e sociale, e in parte anche lirica, simile alla poesia carducciana per quanto riguarda la forma metrica tradizionale. La maggioranza delle sue opere poetiche sono scritte secondo la metrica classica.\nBiografia.\nI primi anni del suo impegno: nelle file dei garibaldini.\nFiglio di Francesco, originario di Venezia, trasferitosi a Milano per ragioni di lavoro e di Vittoria Gaudi, milanese.\nDopo un periodo giovanile nel quale simpatizzava per l'azione moderata di Cavour, si convert\u00ec alle idee pi\u00f9 democratiche e repubblicane di Mazzini (pur non apprezzandone troppo il \"dogmatismo\" politico), Pisacane e Cattaneo, oltre che, naturalmente, di Garibaldi.\nAbbandonata la famiglia a diciotto anni per unirsi alla seconda fase della Spedizione dei Mille, Felice Cavallotti combatt\u00e9 con i Garibaldini nel 1860, e nel 1866 in Valtellina e in Trentino, ove prese parte alla Terza Guerra d'Indipendenza come volontario nel 4\u00ba Reggimento comandato dal colonnello Giovanni Cadolini del Corpo Volontari Italiani. Si distinse per valore nella battaglia di Vezza d'Oglio. Nel 1867 fu di nuovo al fianco di Garibaldi nella Roma pontificia, durante la fallita insurrezione che vide di nuovo l'intervento delle truppe francesi in aiuto di Pio IX nella battaglia di Mentana. In questo periodo matur\u00f2 anche il suo anticlericalismo.\nCome scrittore Cavallotti comment\u00f2 le azioni dei Garibaldini per il giornale milanese \"L'Unione\" e per il napoletano \"L'Indipendente\" di Alexandre Dumas padre; tra il 1866 e il 1872 scrisse satire anti-monarchiche per la \"Gazzetta di Milano\" e per il \"Gazzettino Rosa\", giornale vicino alla Scapigliatura.\nNel 1867 scrisse una dura e sarcastica poesia, l'ode \"Le auguste nozze\", con ironica dedica a Giovanni Prati, poeta romantico monarchico, in cui prendeva di mira il futuro Umberto I e la neo-sposa Margherita di Savoia, celebrati dal Prati (che pure Cavallotti rispettava per l'onest\u00e0 e la coerenza). Per la nascita di Vittorio Emanuele III nel 1869, compose invece \"Il parto e l'amnistia\", pubblicato su \"Il democratico\", che gli valse l'arresto per breve tempo per vilipendio al Capo dello Stato, prima di venire quasi subito prosciolto.\nL'attivit\u00e0 politica.\nNel 1873, all'et\u00e0 di 31 anni, Felice Cavallotti fu eletto per la prima volta al Parlamento come deputato di Corteolona. Molto attivo contro gli ultimi governi della Destra storica, Cavallotti fu scettico anche a proposito della Sinistra, che sal\u00ec al potere nel 1876, e si tenne all'opposizione, denunciandone il trasformismo negli anni di Agostino Depretis:\nNel 1883, fu, con Andrea Costa, Aurelio Saffi e Giovanni Bovio, tra i promotori del Fascio democratico, per promuovere un'alleanza tra i sindaci della Sinistra.\nNella seduta parlamentare dell'11 dicembre 1884, il deputato Felice Cavallotti difese vivacemente il collega di partito Luigi Castellazzo accusato ingiustamente da Giuseppe Finzi come il responsabile della condanna a morte dei martiri di Belfiore del 1852.\nI congressi radicali.\nNei congressi di Roma del novembre 1872 e del 13 maggio 1890, Cavallotti e Bertani diedero vita all'Estrema sinistra storica, i cui punti programmatici erano completa separazione tra Stato e Chiesa, decentralismo e federalismo europeo, opposizione al nazionalismo, all'imperialismo e al colonialismo, indipendenza della magistratura dal potere politico, abolizione della pena di morte, tassazione progressiva, istruzione gratuita e obbligatoria, emancipazione e sostegno sociale dei lavoratori, diritti della donna e riduzione del servizio di leva.\nNel 1890 aveva chiamato a congresso quasi 500 associazioni radicali e democratiche provenienti da ogni parte della penisola: con il secondo Patto di Roma gett\u00f2 le basi per un partito moderno e organizzato, del quale stese il manifesto programmatico.\nIl leader dell'Estrema sinistra.\nLa sua idea federalista lo port\u00f2 alla polemica, assieme con il repubblicano Napoleone Colajanni, contro l'unitarismo dei mazziniani: \u00abVoi volete una unit\u00e0 d'Italia sul modello francese, un modello che ha dato alla Francia il Terrore, il 18 Brumaio e il 2 dicembre: noi vogliamo una unit\u00e0 d'Italia di modello nazionale, una unit\u00e0 italiana...abbastanza ci parlaste di una patria una; ora parliamo un poco di una patria libera\u00bb.\nDopo la morte di Agostino Bertani, avvenuta nel 1886, la passione nel rivendicare riforme, e una riconosciuta generosit\u00e0 d'animo da parte dei contemporanei, gli assicurarono la leadership della sua parte politica e una popolarit\u00e0 seconda solo a quella di Francesco Crispi.\nI suoi discorsi in aula erano interminabili, e una volta parl\u00f2 per sei ore di fila.\nA giugno 1893 Crispi si dimise, avendo una maggioranza risicata, tutti si aspettavano una svolta, ma il Re appoggi\u00f2 solo un rimpasto, con un governo pi\u00f9 a destra del precedente. Crispi sub\u00ec poi un attentato, cosicch\u00e9 vennero varate Leggi antianarchiche, che furono estese nell'autunno anche alle associazioni e ai circoli socialisti.\nTramite un'intesa conclusa nel 1894 con Antonio Starrabba, Marchese di Rudin\u00ec, uno dei leader della Destra storica moderata, egli ottenne molte concessioni alle richieste radicali. \nContro la corruzione e l'autoritarismo.\nNel 1894 scrisse la celebre \"Lettera agli onesti di tutti i partiti\", in cui afferma: \u00abCome si dimentica presto in Italia! Quest'oblio \u00e8 il grande aiutatore dei disonesti scoperti\u00bb. I radicali divennero cos\u00ec \"il partito delle mani pulite\".\nL'Estrema Sinistra arriv\u00f2 infine a contare ben 80 deputati nel 1897, non tutti per\u00f2 disposti a seguire completamente i suoi ideali di opposizione democratica, ripetendo egli che \u00abci parlaste abbastanza di un'Italia una; ora parliamo un poco di un'Italia libera!\u00bb, esclam\u00f2 verso gli ex compagni risorgimentali, mentre le parole pi\u00f9 dure furono contro l'ex garibaldino Crispi, che sulla scia del suo nuovo modello di Bismarck era ormai un repressore delle rivolte sociali, come quella dei Fasci siciliani: \u00abI contadini meridionali chiedevano il pane, e voi gli avete dato il piombo!\u00bb, afferm\u00f2 Cavallotti.\nLa repressione siciliana segn\u00f2 un nuovo punto di contrasto con Crispi. Con lui, prima dello scandalo della Banca Romana, aveva avuto aperture di credito al nuovo governo, ma la corruzione e la violenta repressione in Sicilia, indignarono Cavallotti.\nCos\u00ec, quando nel gennaio 1894 la situazione dell'ordine pubblico in Sicilia si aggrav\u00f2 e Crispi ricorse a misure estreme con lo scioglimento dei Fasci, lo stato d'assedio, le repressioni sanguinose, gli arresti arbitrari (tra cui il deputato Giuseppe De Felice Giuffrida e la figlia), Cavallotti insorse verso chi intendeva mettere fuori legge \u00abuna infelicissima parte della nazione a cui invece del pane si d\u00e0 risposta di piombo\u00bb, lanciando una sottoscrizione, come segno di solidariet\u00e0 verso il popolo di Sicilia \u00abdai lavoratori d'Italia e da quella stessa borghesia lavoratrice, sul cui capo tanti inconsulti anatemi si invocano, quella borghesia che del lavoro conosce i sacrifici, gli stenti, i doveri e le idealit\u00e0, e non ha nulla di comune cogli sfruttatori plaudenti allo stato d'assedio\u00bb.\nIl 3 marzo 1894, tacciato di demagogia borghese dai socialisti, insorse contro una politica socialmente iniqua, a beneficio dei proprietari e a spese dei poveri; ricord\u00f2 \u00able lande squallenti della Sardegna, percorse avvelenate dalla malaria\u00bb, le \u00absolfatare della Sicilia, dove le creature umane si sottraggono alla sole soltanto per maledirlo\u00bb, le \u00abcreature che maledicono la vita lungo i solchi della valle del Po\u00bb\nNella situazione estrema, scatt\u00f2 finalmente un'apertura di solidariet\u00e0 dei socialisti e dei repubblicani, diffidenti da sempre verso i radicali e Cavallotti, i quali subito promossero nell'ottobre 1894 la Lega italiana per la difesa della libert\u00e0. Filippo Turati e Camillo Prampolini dovettero riconoscere la sincerit\u00e0 dell'impegno democratico-radicale, mentre scoppiava lo scandalo della Banca Romana.\nTra gli interventi parlamentari del periodo, anche una dura requisitoria contro Giolitti dopo lo scandalo, affermando, nel suo stile irruente, che \u00abmai pi\u00f9, onorevole Giolitti, io le stringer\u00f2 la mano!\u00bb, al che Giolitti rispose \u00abMe la stringer\u00e0, onorevole Cavallotti, me la stringer\u00e0!\u00bb, cosa che poi avverr\u00e0, quando lo scandalo toccher\u00e0 invece pi\u00f9 il vecchio amico del radicale, Francesco Crispi, molto pi\u00f9 coinvolto di Giolitti (in realt\u00e0 pi\u00f9 che Crispi stesso, era la moglie, Lina Barbagallo, che aveva sposato dopo l'annullamento del matrimonio con Rosalia Montmasson). Questo lo indusse a scusarsi con Giolitti, il quale lo vorr\u00e0 tra i cinque probiviri designati dal Parlamento per indagare sul caso. Questa vicenda porr\u00e0 fine definitiva all'amicizia e ai rapporti di Cavallotti e Crispi, che diverr\u00e0 allora suo implacabile avversario, rapporto gi\u00e0 incrinato irreversibilmente a causa della politica coloniale in Africa, secondo Cavallotti solo \u00abspedizioni sterili, come le sabbie che si vanno a conquistare\u00bb, inutili per le masse contadine italiane (oltre ad essere moralmente contrario), nonch\u00e9 dalla repressione in Sicilia.\nDurante i dodici anni sotto la sua guida il partito, che spos\u00f2 una posizione filo-francese in politica estera, crebbe in numero da venti a settanta deputati, e al momento della sua morte l'influenza parlamentare di Felice Cavallotti era all'apice.\nNel 1897 Cavallotti sostenne l'insurrezione dei greci di Creta, e avrebbe voluto partire lui stesso per supportarla, ma non pot\u00e9 per gli impegni parlamentari.\nAlessandro Galante Garrone ha scritto che la sua forza arrivava \u00abdalla coerenza, dalla fedelt\u00e0 agli ideali, dal senso del limite, dall'impegno per riforme concrete senza sterili intransigenze e senza nessun cedimento alle lusinghe del potere\u00bb.\nI rapporti con il movimento socialista.\nCavallotti, che nel 1871 aveva espresso il proprio appoggio alla Comune di Parigi, mostrava attenzione verso le idee socialiste, pur non condividendo fino in fondo l'approccio di classe alla \u201cquestione sociale\u201d che peraltro anche lui denunciava da parlamentare. Se i socialisti vedevano nel Partito Radicale una \"sinistra borghese\", nei fatti radicali e socialisti si trovarono insieme nelle lotte per l'emancipazione delle classi subalterne e nell'opposizione al colonialismo italiano. Il primo operaio ad essere eletto parlamentare, nel 1882, sar\u00e0 tra le file dei radicali, Antonio Maffi dell'Unione Operaia Radicale.\nA Napoli, colpita dall'epidemia di colera, a trovarsi al fianco delle classi popolari nel 1885, assieme a Palermo, e nel 1894 furono il socialista Andrea Costa, l'anarchico Errico Malatesta e il radicale Cavallotti. Per Cavallotti \u00absenza tanto monopolizzare la parola, credo che con me siano in fondo \"socialisti\" tutti gli uomini di mente e di cuore che studiano e intendono le miserie, le ingiustizie, i dolori onde sorge il problema sociale, e ne cercano e ne invocano le giustizie e i rimedi\u00bb.\nL'anticlericalismo e i rapporti con la massoneria.\nPur condividendo appieno il carattere radicale e anticlericale che il Gran maestro Ettore Ferrari aveva impresso alla massoneria, Cavallotti non fu mai massone. Fu lui stesso a smentire esplicitamente la sua appartenenza all'ordine, con una lettera al direttore dell\"'Italia Reale\" del 9 gennaio 1895: \"\u00abPer semplice esattezza la prego di ripetere che io non sono mai stato massone, non mi sono mai iscritto a nessuna loggia, non faccio parte di alcuna e non credo e non debbo credere che siasi abusato del mio nome. Se fossi massone non ci vedrei nulla a dirlo. Non essendolo, non mi approprio di una qualifica che non ho\u00bb\".\nEgli colse anche tutte le occasioni per riaffermare la sua intransigenza come laico nei confronti delle pressioni operate dalla Chiesa sulla politica dello Stato italiano. \u00c8 anche grazie a lui - oltre che all'assenso del suo rivale, il Primo Ministro Crispi - che a Roma, in Piazza Campo de' Fiori, nel 1889 venne eretta la statua a Giordano Bruno, opera del citato Ettore Ferrari, scultore e Gran Maestro della massoneria del Grande Oriente d'Italia.\nIl Cavallotti uomo.\nNella vita privata lo stile del politico radicale non trad\u00ec gli ideali professati. Felice Cavallotti riconobbe e crebbe personalmente i due figli, nati da due libere unioni fuori dal matrimonio.: Maria, detta Mariuccia (1867-1895), avuta con un'attrice ungherese, e Carlo Alberto Giuseppe (Peppino), nato nel 1885 da Assunta Mezzanotte. Dopo che Cavallotti ottenne la custodia del figlio, Assunta Mezzanotte denunci\u00f2 (probabilmente a torto) il politico per maltrattamenti, onde ottenere lei stessa la custodia, ma l'istanza non fu accolta; Giuseppe venne cos\u00ec chiamato in onore di Giuseppe Cavallotti, il fratello di Felice morto nel 1871 combattendo nella guerra franco-prussiana). Peppino si spos\u00f2 ed ebbe Alberto Mario (vedi paragrafo sui discendenti).\nFelice Cavallotti viene descritto come persona dal carattere passionale e testardo, spesso soggetto a cambi d'umore e atteggiamenti teatrali, ma fedele a s\u00e9 stesso e ai suoi principi, e di provata integrit\u00e0 morale. Frequentemente, per porre fine alle numerose dispute e diverbi, come consuetudine dell'epoca, Cavallotti lanciava e riceveva molte sfide a duello, che intraprendeva senza indugio per il suo senso dell'onore. Abile schermitore e duellante, nel corso della sua vita combatt\u00e9 trentatr\u00e9 duelli, senza mai uccidere nessun avversario, senza regole all'ultimo sangue, e vincendone la maggioranza. Molte volte il duello con la spada si concludeva con la \"toccata\" dell'avversario e le ferite gravi erano rare.\nUn altro aneddoto indicativo del suo carattere fu il fatto che prest\u00f2 il giuramento di fedelt\u00e0 allo Statuto Albertino, che era, come norma, imposto per entrare in carica come deputato, solo dopo averne pubblicamente contestato la validit\u00e0 in nome del suo repubblicanesimo. Dopo aver giurato, ribad\u00ec che non riteneva comunque valido il giuramento di fedelt\u00e0 alla monarchia.\nIl duello fatale.\nFelice Cavallotti mor\u00ec il 6 marzo 1898, ucciso in duello dal conte Ferruccio Macola, direttore del giornale conservatore Gazzetta di Venezia, che lo aveva sfidato in seguito ad un diverbio. Il radicale aveva tacciato di \"mentitore\" il conte, responsabile di avere pubblicato una notizia non verificata relativa a una querela che egli aveva ricevuto come deputato. Cavallotti propose il duello e Macola, pi\u00f9 giovane di vent'anni, accett\u00f2, rilanciando la sfida e proponendo l'uso del guanto e delle sciabole affilate come armi. I \"padrini\" di Cavallotti furono i deputati Camillo Tassi e Achille Bizzoni.\nQuest'ultimo duello - che come tutti quelli combattuti dal vecchio garibaldino non doveva essere all'ultimo sangue - di Felice Cavallotti ebbe luogo a Roma, presso Porta Maggiore, in un giardino nella villa della contessa Cellere, nel primo pomeriggio. Dopo pochi minuti, al terzo attacco, Felice Cavallotti venne ferito gravemente, raggiunto alla bocca dalla sciabola dell'avversario, che gli trafisse contemporaneamente la carotide e il palato. Cavallotti perse quasi subito conoscenza, per il dissanguamento, e, portato all'interno della villa e soccorso, mor\u00ec pochi minuti dopo soffocato dal sangue, alle ore 15:30. Bench\u00e9 i duelli fossero ufficialmente proibiti, venivano tollerati tranne in caso di morte di un duellante nel quale venivano considerati omicidi e perci\u00f2, con le attenuanti dell'\"onore, passibili di condanna fino a 5 anni di carcere. Il Macola fu quindi condannato dalla Corte d'Assise di Roma il 21 ottobre 1898 a 13 mesi di reclusione, mentre i padrini furono pienamente assolti. Ferruccio Macola, a seguito della vicenda, venne emarginato dalla vita politica e sociale, e anni dopo, nel 1910, si suicid\u00f2.\nCon la morte di Cavallotti, gli elementi dell'Estrema sinistra storica in Italia persero un esponente importante, e la Casa di Savoia un instancabile oppositore: due mesi dopo, priva della sua guida carismatica, la sinistra democratica non pot\u00e9 efficacemente opporsi alla svolta repressiva e poliziesca del governo, culminata nella strage dei moti di Milano da parte del generale conservatore Fiorenzo Bava Beccaris. Nel 1900 lo scontro sociale e politico vide il suo atto pi\u00f9 clamoroso nella morte del re Umberto I da parte dell'anarchico Gaetano Bresci. I radicali furono quindi guidati per un certo periodo da Ettore Sacchi, successore di Cavallotti.\nSubito dopo la morte di Cavallotti, per larga parte dell'opinione pubblica, Francesco Crispi, sebbene non pi\u00f9 Primo ministro e ormai in completo declino politico, dopo la sconfitta di Adua e l'obbligato ritiro a vita privata, apparve come il vero responsabile del duello e il mandante morale dell'uccisione del politico radicale, tanto che il poeta Lorenzo Stecchetti gli si rivolse apertamente coi versi:\nTuttavia non esistono prove reali sul fatto che Crispi avesse favorito o addirittura voluto l'omicidio di Cavallotti.\nPer la morte di Felice Cavallotti, anche Giosu\u00e8 Carducci pronunci\u00f2 un discorso funebre pieno di passione all'Universit\u00e0 di Bologna. Un corteo di tre chilometri ne accompagn\u00f2 il feretro fino al cimitero di Dagnente (oggi frazione di Arona), sul Lago Maggiore, dove venne sepolto. Il socialista Filippo Turati lo commemor\u00f2 con un discorso al cimitero di Milano, dove la bara si ferm\u00f2 durante il viaggio da Roma a Dagnente, per ricevere gli onori della sua citt\u00e0 natale: \u00abCaro Felice, recliniamo oggi sulla tua bara la nostra rossa bandiera, del colore che pure tu amavi, sapendo che la sua ombra non ti sar\u00e0 molesta\u00bb.\nNella cultura di massa.\nAlcune canzoni popolari ricordano Cavallotti, tra cui \"Felice Cavallotti\" (nota anche come \"La morte in duello di Felice Cavallotti\" o \"Povero Cavallotti\"), la cui struttura musicale verr\u00e0 ripresa negli anni '20 per il canto antifascista \"Povero Matteotti\", e negli anni '70 per \"Povero Pinelli\" e \"Ballata per Franco Serantini\".\nDiscendenti.\nTra i discendenti diretti del poeta e politico, tramite il figlio Giuseppe detto Peppino, vi sono il politico Alberto Mario Cavallotti (nipote) e l'attrice Elisabetta Cavallotti (discendente di quinta generazione, pronipote di Peppino Cavallotti).\nOpere.\nTra le opere di Felice Cavallotti possono essere ricordate:"}
{"id": "306014", "revid": "2052829", "url": "https://it.wikipedia.org/wiki?curid=306014", "title": "Misery (romanzo)", "text": "Misery \u00e8 un romanzo thriller scritto da Stephen King e pubblicato nel 1987, vincitore del Premio Bram Stoker.\nTrama.\nLa storia inizia quando Paul Sheldon esce lentamente dal coma. Recupera gradualmente la memoria: \u00e8 un popolare scrittore di romanzi, autore della serie \"Misery\" (la cui protagonista \u00e8 \"Misery Chastain\"), coinvolto in un incidente stradale durante una tempesta invernale fuori da Sidewinder (Colorado) e gravemente ferito. La sua salvatrice, Annie Wilkes, \u00e8 un'ex infermiera professionista che lo ha portato a casa propria per curarlo di persona.\nPer fortuna, Annie \u00e8 la fan numero uno di Paul ed attende impazientemente nuove pubblicazioni della sua serie preferita. Con il passare del tempo, in ogni caso, Paul scopre che esiste anche il rovescio della medaglia: Annie \u00e8 mentalmente malata, non ha detto a nessuno dove lui si trovi, e ha un passato violento che comprende un periodo da serial killer.\nAnnie inizia ad abusare fisicamente e psicologicamente di Paul quando finisce la lettura del suo ultimo lavoro, in cui l'eroina Misery muore. In seguito Annie costringer\u00e0 Paul a bruciare il manoscritto del suo nuovo libro, \"Bolidi\", unica copia esistente al mondo. Disgustata da un'inaspettata chiusura della serie Misery, dove l'eroina trova la morte nell'ultimo libro \"Il figlio di Misery\" dando alla luce un neonato, Annie obbliga Paul a scrivere un nuovo romanzo \"solo per lei\" riportando in vita la protagonista. Paul lavora sul libro, mentre l'umore di Annie continua ad oscillare raggiungendo limiti sempre pi\u00f9 estremi. La sua pazzia aumenta quando Paul tenta di evadere; lei gli amputa il piede sinistro e un pollice e uccide un poliziotto che stava investigando sulla sua scomparsa. Mentre le autorit\u00e0 cominciano a stringere il cerchio intorno ad Annie, la situazione di Paul da critica diventa disperata (sia per la stesura del libro che per il tentativo di salvarsi la vita).\nDopo aver ultimato il libro, il pi\u00f9 bel libro che abbia mai scritto secondo lo stesso scrittore, Paul lo brucia davanti agli occhi di Annie, che sconvolta prova a salvare le pagine dalle fiamme. Approfittando della situazione Paul scaglia la macchina da scrivere sulla schiena di Annie tramortendola. Una volta raggiunta a tentoni tenter\u00e0 di soffocarla con la carta bruciata; restia a morire Annie ingagger\u00e0 una lotta forsennata con Paul. Inciampata sulla macchina da scrivere si procurer\u00e0 una ferita mortale alla testa. Credendola morta Paul si rifugia in bagno ma i poliziotti che irrompono in casa attirati dai suoi segnali dall'interno, gli riferiranno di non aver trovato nessuno nell'abitazione, a parte lui. Annie infatti sar\u00e0 ritrovata morta vicino al fienile, intenta ad afferrare una motosega con la quale mutilare ulteriormente il suo scrittore preferito.\nRimesso in sesto dalla medicina e da una protesi di ultima generazione, Paul pubblicher\u00e0 il manoscritto \"Il ritorno di Misery\". Il manoscritto dato alle fiamme era in realt\u00e0 un cumulo di fogli ed appunti con annesso frontespizio, efficacissimo nel trarre in inganno Annie. Il pensiero della sua carceriera lo tormenta ogni notte e in ogni momento. Un'ossessione tale da non permettergli pi\u00f9 di scrivere ottenebrando la sua fantasia. Ma Paul sa che non \u00e8 cos\u00ec. Visto un ragazzino a Manhattan con una puzzola in gabbia, Paul si domanda dove il giovane abbia trovato l'animale. Sar\u00e0 lui stesso a decidere la storia del ragazzo e della puzzola, proprio con la sua fantasia. \u00c8 l'inizio di un gioco fantastico; la conferma che la fantasia e il lavoro da scrittore sono stati salvaguardati dalla furia omicida di Annie.\nGenesi dell'opera.\nLa stesura del romanzo \u00e8 datata 23 settembre 1984 - 7 ottobre 1986.\nL'idea di uno scrittore di romanzi popolari nelle mani di un'ammiratrice psicopatica venne all'autore durante un viaggio aereo verso Londra. Una volta giunto a destinazione, al Brown's Hotel, non riusc\u00ec a dormire e dovette assolutamente mettersi a scrivere. Il portiere lo condusse ad una scrivania dicendogli che era stata usata da Rudyard Kipling (per poi aggiungere, in seguito, che lo scrittore britannico vi era morto di colpo apoplettico, mentre stava scrivendo) e l\u00ec riemp\u00ec 16 pagine di block notes.\nIn origine avrebbe dovuto essere un racconto da trentamila parole, intitolato \"The Annie Wilkes Edition\", nel quale Annie costringeva Paul Sheldon a scrivere un altro romanzo e poi lo uccideva, per realizzare un'opera unica, un manoscritto olografo rilegato con la pelle dell'autore stesso. Ma i personaggi si rivelarono pi\u00f9 complessi e la situazione iniziale si svilupp\u00f2 naturalmente in una direzione diversa da quella prevista.\nAll'epoca, King faceva uso di droghe e alcol e la storia di \"Misery\" rifletteva inconsciamente la sua condizione di tossicodipendenza.\nFilm.\nWilliam Goldman trasform\u00f2 il libro in una sceneggiatura cinematografica usata per il film omonimo del 1990 diretto da Rob Reiner. James Caan e Kathy Bates hanno ricoperto i ruoli di Paul ed Annie. Lauren Bacall, Richard Farnsworth, e Frances Sternhagen sono i soli attori principali. Il film fu un successo per critica e pubblico, realizzando 61.276.872 dollari contro un budget di soli 20 milioni. Kathy Bates vinse un Oscar come miglior attrice per la sua interpretazione."}
{"id": "306016", "revid": "125987789", "url": "https://it.wikipedia.org/wiki?curid=306016", "title": "Il gioco di Gerald", "text": "Il gioco di Gerald \u00e8 un romanzo di Stephen King. In quest'opera, King abbandona il filone horror e si cimenta in una vicenda dal carattere onirico, in cui l'introspezione psicologica della protagonista costituisce la parte principale della narrazione. La storia \u00e8 quella di una donna che si ritrova costretta nella sua casa al lago in circostanze grottesche. La solitudine, la forzata immobilit\u00e0 e la paura porteranno la sua mente a spingersi decisamente oltre i limiti, fino a rievocare un ricordo traumatico d'infanzia per lungo tempo rimosso.\nTrama.\nJessie Burlingame e suo marito Gerald, un avvocato di successo, si dirigono alla loro casa isolata sul lago Kashwakamak nel Maine occidentale per cercare di rinsaldare il loro matrimonio. I due decidono di praticare un gioco sessuale che attuano gi\u00e0 da qualche tempo consistente nell'ammanettare Jessie alle colonne del letto con manette vere per consumare il rapporto; stavolta Jessie accetta con riluttanza e, dopo essere stata bloccata, cambia idea e chiede a Gerald di liberarla. Quando l'uomo finge di scambiare le sue proteste come parte del gioco, dimostrando che intende violentarla, Jessie lo prende a calci nel petto causandogli un infarto fatale: Gerald muore immediatamente, lasciando la moglie ammanettata al letto.\nInizialmente Jessie \u00e8 addolorata per la morte di Gerald e si preoccupa dell'umiliazione di venire scoperta in quella condizione, ma successivamente si rende conto della gravit\u00e0 della situazione: il luogo \u00e8 isolato e nessuno li cercher\u00e0 per diversi giorni; essendo impossibilitata a liberarsi, molto probabilmente morir\u00e0 prima di essere trovata. Mentre cerca di formulare un piano, la paura e la disidratazione la portano a immaginarsi diverse \"voci\", ciascuna delle quali rappresenta una diversa versione della sua personalit\u00e0 o sue vecchie conoscenti. Realizza cos\u00ec di essere parzialmente convinta di meritarsi quello che le sta succedendo, riportando a galla un ricordo della sua infanzia a lungo soppresso: quando aveva dieci anni, mentre assisteva a un'eclissi solare, venne molestata sessualmente dal padre che poi la manipol\u00f2 per indurla al silenzio convincendola di essere complice dell'accaduto; i sentimenti di vergogna e colpa che ne scaturirono hanno tormentato Jessie per tutta la vita, probabilmente portandola a rinunciare al suo spirito indipendente per la sicurezza di fare da \"moglie trofeo\" a Gerald.\nDurante la notte nella camera si introduce una figura inquietante alta e magra che inizialmente Jessie scambia per il fantasma di suo padre; l'individuo le mostra un cesto di vimini contenente gioielli e ossa umana ma la donna ritiene che sia un'altra allucinazione e gli intima di andarsene, facendolo scomparire. Successivamente per\u00f2 intuisce che la persona era reale e che torner\u00e0 a farle del male la notte successiva se non scopre come fuggire.\nLa mattina seguente, ingegnandosi, Jessie riesce a dissetarsi con un bicchiere d'acqua poco distante. Dopo diversi tentativi falliti di liberarsi, la donna ci riesce tagliandosi con il vetro del bicchiere per usare la vischiosit\u00e0 del sangue. Perde i sensi a causa dell'emorragia e si sveglia di notte, quando \u00e8 tornato l'individuo misterioso; Jessie gli consegna la sua fede nuziale ritenendo che sia quello che voglia, dopodich\u00e9 sale in auto ma fa un incidente quando scopre che la figura si \u00e8 nascosta nel sedile posteriore. In seguito riesce comunque a raggiungere la civilt\u00e0 e a ottenere soccorso.\nMesi dopo, Jessie si sta riprendendo dal suo calvario. Un avvocato dello studio legale di Gerald la aiuta a nascondere le circostanze della morte dell'uomo e del ferimento di Jessie per evitare lo scandalo, ma la donna ritiene che questo comporterebbe nuovamente la soppressione di un trauma. Scrive cos\u00ec a una sua vecchia conoscente descrivendole nel dettaglio quanto accaduto: l\"individuo misterioso si scopre essere un serial killer necrofilo di nome Raymond Andrew Joubert, che per anni ha profanato tombe per derubare i cadaveri e intrattenere rapporti sessuali con essi. Jessie si diresse alla sua udienza in tribunale e gli sput\u00f2 in faccia dopo aver avuto conferma della sua identit\u00e0; essendo riuscita ad affrontare direttamente l'uomo che una volta la terrorizzava, Jessie capisce di essersi liberata in tal modo dai \"fantasmi\" degli uomini manipolatori della sua vita, inclusi Gerald e suo padre. Sempre nella lettera, Jessie si scusa con la sua conoscente per averla allontanata in quanto si era resa conto del trauma che la affliggeva ed esprime la speranza di diventare sua amica. Una volta spedita la lettera, Jessie riesce a dormire senza incubi per la prima volta dal suo calvario alla casa sul lago.\nCollegamento con \"Dolores Claiborne\".\nOriginariamente \"Il gioco di Gerald\" avrebbe dovuto essere un libro complementare a \"Dolores Claiborne;\" la storia avrebbe trattato le vicende di due donne in crisi durante un'eclissi solare, elemento che \u00e8 stato ridotto con la pubblicazione dei due romanzi. Nonostante ci\u00f2, sono presenti dei riferimenti e dettagli in comune in entrambi i libri: \u00e8 importante l'ambientazione dell'eclissi solare del 1963 su un lago; le protagoniste sono donne vittime di abusi fisici e psicologici da parte di un uomo vicino a loro (il marito nel caso di Dolores Claiborne e il padre per Jessie) che trovano la forza di reagire e che trovano di nuovo la serenit\u00e0 confessando colpe e traumi che le tormentano da anni. C'\u00e8 anche un collegamento diretto in ogni libro, nonostante non vengano detti esplicitamente i nomi dei personaggi, in quanto Dolores e Jessie hanno una sorta di momentaneo collegamento psichico al termine dell'eclissi: in Dolores Claiborne la protagonista vede brevemente la giovane Jessie mentre cerca di nascondere il suo vestito dopo essere stata molestata dal padre, mentre in modo analogo, ne Il gioco di Gerald, durante un flashback della sua infanzia Jessie ricorda di aver visto Dolores \"dal fondo di un pozzo\".\nAdattamento cinematografico.\nIl 29 settembre 2017 \u00e8 stato distribuito da Netflix il film omonimo, diretto da Mike Flanagan e interpretato da Carla Gugino e Bruce Greenwood."}
{"id": "306017", "revid": "2519", "url": "https://it.wikipedia.org/wiki?curid=306017", "title": "Architettura brutalista", "text": ""}
{"id": "306019", "revid": "1071822", "url": "https://it.wikipedia.org/wiki?curid=306019", "title": "Stroboscopio", "text": "Lo stroboscopio \u00e8 uno strumento che permette di osservare e studiare un oggetto in un moto, che pu\u00f2 essere rotatorio o oscillatorio, come se fosse fermo, nonch\u00e9 misurarne la velocit\u00e0.\nStoria.\nNel 1932 il professor Harold Eugene Edgerton (1903-1990) del Massachusetts Institute of Technology mise a punto la fotografia stroboscopica, una tecnica a luce stroboscopica generata da una semplice lampadina che si accendeva e spegneva ad un intervallo di tempo prestabilito e ravvicinato, che consentiva l'osservazione del movimento ad alta velocit\u00e0. Il fotografo americano riusc\u00ec a registrare sulla pellicola una successione di movimenti ravvicinati, che venivano tradotti in immagini multiple grazie all'aiuto di numerosi lampeggiatori elettronici sincronizzati che scattavano varie volte al secondo in un ambiente buio.\nGjon Mili, laureatosi in ingegneria con Edgerton e con il quale lavor\u00f2 a lungo, \u00e8 stato probabilmente il primo fotografo ad usare il flash con luce stroboscopica al di l\u00e0 degli usi scientifici.\nPrincipio.\nIl principio di funzionamento si basa sull'osservazione, in condizioni di scarsa illuminazione, dell'oggetto in movimento costante, illuminato da brevissimi lampi di luce di forte intensit\u00e0.\nL'elemento principale \u00e8 costituito da una speciale lampada allo xeno in grado di emettere fino a 400 lampi al secondo, ovvero 24.000 al minuto, questo valore massimo di frequenza (400 hertz), permette di osservare un oggetto che ruota sul proprio asse alla velocit\u00e0 di 24.000 giri al minuto.\nFunzionamento.\nIl circuito elettronico per il pilotaggio della lampada \u00e8 costituito da un oscillatore a frequenza variabile il cui segnale, costituito da un breve impulso di tensione di oltre 1000 volt, viene scaricato tramite un condensatore agli speciali elettrodi della lampada, la frequenza dell'oscillatore \u00e8 modificabile in continuit\u00e0 tramite un potenziometro dotato di manopola. L'apparecchio pu\u00f2 essere pilotato anche da un segnale elettrico proveniente da una generatore esterno, in questo caso tramite un commutatore, viene escluso l'oscillatore interno, prelevando il segnale di pilotaggio dall'ingresso esterno.\nUna diversa tipologia di stroboscopio viene usato negli impianti per discoteca: il lampo generato dalla lampada ha maggiore potenza, per contro la frequenza massima di lavoro \u00e8 molto minore.\nUna casa produttrice di stroboscopi da laboratorio presente sul mercato da decenni, \u00e8 la statunitense General Radio.\nUso.\nQuesto strumento era universalmente usato nelle autofficine per la messa a punto della fase dei motori prima dell'avvento delle centraline digitali e delle ECU che ormai governano il funzionamento dei motori moderni con parametri diversi e non basandosi semplicemente sul regime del motore, mentre rimane in uso per il controllo di molti motocicli e ciclomotori.\nIn altri ambiti meccanici viene ancora largamente usato per eseguire analisi e verifiche su svariati dispositivi.\nAd esempio, per conoscere la velocit\u00e0 di rotazione di una ventolina preposta al raffreddamento di una CPU, basta rivolgere la lampada sulla ventola e variare lentamente la frequenza dei lampi fino a vederla ferma, a quel punto conoscendo la frequenza dei lampi si pu\u00f2 risalire alla velocit\u00e0 di rotazione in giri al minuto, moltiplicando il valore di frequenza per 60; i modelli pi\u00f9 sofisticati sono dotati di un display su cui leggere direttamente il numero di giri al minuto dell'oggetto in rotazione. \nSu tale principio si basava anche il disco stroboscopico utilizzato sui giradischi per poter controllare l'esatta velocit\u00e0 di rotazione del piatto.\nAltri usi li troviamo nelle discoteche, nelle quali si utilizzano le luci stroboscopiche per creare illusioni ottiche nel movimento delle persone che sembrano muoversi a rallentatore."}
{"id": "306020", "revid": "1452073", "url": "https://it.wikipedia.org/wiki?curid=306020", "title": "Pleuronectiformes", "text": "L'ordine dei Pleuronectiformes \u00e8 conosciuto solitamente col nome di \"pesci piatti\". Il nome deriva dal greco e significa \"nuotatori su un lato\"."}
{"id": "306022", "revid": "1452073", "url": "https://it.wikipedia.org/wiki?curid=306022", "title": "Burbank", "text": ""}
{"id": "306024", "revid": "163662", "url": "https://it.wikipedia.org/wiki?curid=306024", "title": "Decameron", "text": "Il Decameron, o Decamerone (parola composta , genitivo plurale di , \"h\u0113m\u00e9ra\", \"giorno\", letteralmente \"di dieci giorni\", nel senso di \"[opera] di dieci giorni\"), \u00e8 una raccolta di cento novelle scritta da Giovanni Boccaccio nel XIV secolo, probabilmente tra il 1349 (anno successivo alla peste nera in Europa) e il 1351 (secondo la tesi di Vittore Branca) o il 1353 (secondo la tesi di Giuseppe Billanovich). Anche se il primo a capire che si trattava di un testo autografo fu Alberto Chiari, Vittore Branca nel 1962 dimostr\u00f2 come il codice Hamilton 90, conservato a Berlino, fosse un prezioso autografo risalente agli ultimi anni di vita di Giovanni Boccaccio.\n\u00c8 considerata una delle opere pi\u00f9 importanti della letteratura del Trecento europeo, durante il quale esercit\u00f2 una vasta influenza sulle opere di altri autori (si pensi ai \"Canterbury Tales\" di Geoffrey Chaucer), oltre che la capostipite della letteratura in prosa in volgare italiano. Boccaccio nel \"Decameron\" raffigura l'intera societ\u00e0 del tempo, integrando l'ideale di vita aristocratico, basato sull'amor cortese, la magnanimit\u00e0, la liberalit\u00e0, con i valori della mercatura: l'intelligenza, l'intraprendenza, l'astuzia.\nIl libro narra di un gruppo di giovani, sette donne e tre uomini, che per dieci giorni si trattengono fuori da Firenze per sfuggire alla peste nera che in quel periodo imperversava nella citt\u00e0, e che a turno si raccontano delle novelle di taglio spesso umoristico e con frequenti richiami all'erotismo bucolico del tempo. Per quest'ultimo aspetto, il libro fu tacciato di immoralit\u00e0 o di scandalo, e fu in molte epoche censurato o comunque non adeguatamente considerato nella storia della letteratura. Il \"Decameron\" fu anche ripreso in versione cinematografica da diversi registi, tra cui Pier Paolo Pasolini e i fratelli Taviani.\nDescrizione.\nIl titolo.\n\"Decameron\" deriva dal greco e letteralmente significa \"di dieci giorni\". Il titolo \u00e8 un rimando all\"Exameron\" (\"di sei giorni\") di Sant'Ambrogio, una riformulazione in versi del racconto biblico della Genesi. Il titolo in greco \u00e8 anche sintomo dell'entusiastica riscoperta dei classici della commedia e della tragedia ellenica, non filtrati in latino prima dalla Roma imperiale e poi da quella cristiana. L'intenzione di Boccaccio \u00e8 costruire un'analogia tra la propria opera e quella di Sant'Ambrogio: come il santo narra la creazione del mondo e dell'umanit\u00e0, allo stesso modo il \"Decameron\" narra la \"ri\"creazione dell'umanit\u00e0, che avviene per mezzo dei dieci protagonisti e del loro novellare, in seguito al flagello della peste abbattutasi a Firenze nel 1348.\nA mano a mano che si susseguono i racconti dei protagonisti, tramite essi vengono ricostruiti l'immagine, le strutture relazionali e i valori dell'umanit\u00e0 e della societ\u00e0 che altrimenti sarebbero perduti, dal momento che la citt\u00e0 \u00e8 sotto l'effetto distruttivo e paralizzante della peste. Si tratta di una metafora importante, in quanto esprime la concezione preumanistica di Boccaccio nella quale le \"humanae litterae \"(qui rappresentate dalle cento novelle) hanno la facolt\u00e0 di rifondare un mondo distrutto e corrotto. In particolare, \u00e8 notevole la capacit\u00e0 del Boccaccio di passare dal sublime al triviale e viceversa senza soluzione di continuit\u00e0, pur mantenendo costante la sua estrema avversione rispetto alle aberrazioni e ai soprusi.\nL'intitolazione del \"Decameron\" nell'apografo di Francesco Mannelli (Codice Laurenziano Pluteo XLII 1), datato 13 agosto 1384, \u00e8 la seguente:\nL'opera \u00e8 \"cognominata\" (ossia \"sottotitolata\") \"Prencipe Galeotto\", con riferimento a un personaggio, Galeuth o Galehaut, del ciclo bretone del romanzo cortese che fece da intermediario d'amore tra Lancillotto e Ginevra. \"Galeotto\" inoltre riecheggia un famoso verso, riferito allo stesso personaggio, del V canto dell\"Inferno\" di Dante Alighieri, \"Galeotto fu 'l libro e chi lo scrisse\", verso con cui Francesca termina il suo racconto.\nA margine va annotato che il tempo effettivo trascorso fuori citt\u00e0 dai giovani \u00e8 di quattordici giorni, poich\u00e9 il venerd\u00ec \u00e8 dedicato alla preghiera e il sabato alla cura personale delle donne.\nLa struttura narrativa.\nAll'interno del \"Decameron\", Boccaccio immagina che, durante il periodo in cui la peste devasta Firenze (1348), una brigata di sette giovani donne e tre giovani uomini, tutti di elevata condizione sociale, decidano di cercare una possibilit\u00e0 di fuga dal contagio spostandosi in campagna. Qui questi dieci giovani trascorrono il tempo secondo precise regole, tra canti, balli e giochi. Notevole importanza, come vedremo dopo, assumono anche le preghiere.\nPer occupare le prime ore pomeridiane, i giovani decidono di raccontare una novella ciascuno, tranne il venerd\u00ec ed il sabato, secondo precisi rituali: per esempio, l'elezione quotidiana di un re che fisser\u00e0 il tema della giornata a cui tutti gli altri narratori dovranno ispirarsi nei loro racconti. Al solo Dioneo, per la sua giovane et\u00e0, \u00e8 concesso di non rispettare il tema delle giornate; dovr\u00e0 per\u00f2 novellare sempre per ultimo (Privilegio di Dioneo). La prima e la nona giornata hanno un tema libero.\nSi sono date molteplici interpretazioni degli strani nomi attribuiti ai narratori, in gran parte riecheggianti etimologie greche:\nNel \"Decameron\" le cento novelle, pur avendo spesso in comune il tema, sono diversissime l'una dall'altra, poich\u00e9 l'autore vuol rappresentare la vita di tutti i giorni nella sua grande variet\u00e0 di tipi umani, di atteggiamenti morali e psicologici, di virt\u00f9 e di vizio; ne deriva che il \"Decameron\" offre una straordinaria panoramica della civilt\u00e0 del Trecento: in quest'epoca l'uomo borghese cercava di creare un rapporto fra l'armonia, la realt\u00e0 del profitto e gli ideali della nobilt\u00e0 cavalleresca ormai finita.\nCome scritto nella conclusione dell'opera, i temi che Boccaccio voleva illustrare al popolo sono essenzialmente due. In primo luogo, infatti, Boccaccio voleva mostrare ai fiorentini che \u00e8 possibile rialzarsi da qualunque disgrazia si venga colpiti, proprio come fanno i dieci giovani con la peste che si abbatte in quel periodo sulla citt\u00e0. Il secondo tema, invece, \u00e8 legato al rispetto e ai riguardi di Boccaccio nei confronti delle donne: egli infatti scrive che quest'opera \u00e8 dedicata a loro che, a quel tempo, erano le persone che leggevano maggiormente e avevano pi\u00f9 tempo per dedicarsi alla lettura delle sue opere.\nRiguardo alla struttura complessiva dell'opera, sono state formulate numerose interpretazioni. Tra queste segnaliamo quella del filologo Vittore Branca, che ipotizz\u00f2 una struttura ascensionale dell'opera, in cui vengono contrapposti l'esempio negativo fornito da ser Ciappelletto, protagonista della prima novella della prima giornata, con quello positivo fornito da Griselda, personaggio dell'ultima novella dell'opera (e in generale dai protagonisti di tutta la decima giornata, in cui si trattano esempi di liberalit\u00e0 e magnificenza). Altri italianisti, quali Alberto Asor Rosa, hanno ipotizzato una strutturazione del \"Decameron \"per \"grappoli tematici\", formati da pi\u00f9 giornate caratterizzate da tematiche simili. Infine, il critico Ferdinando Neri tent\u00f2 di dividere l'opera in due parti di cinque giornate ciascuna, a cui la Prima e la Sesta giornata fungono da introduzione.\nIl proemio.\nIl libro si apre con un proemio che delinea i motivi della stesura dell'opera. Boccaccio afferma che il libro \u00e8 dedicato a coloro che sono afflitti da pene d'amore, allo scopo di dilettarli con piacevoli racconti e dare loro utili consigli. L'autore specifica poi che l'opera \u00e8 rivolta in particolare ad un pubblico di donne e pi\u00f9 precisamente a \"quelle che amano\". Il destinatario dell'opera \u00e8 la borghesia cittadina, che si contrappone all'istituto della corte, sviluppatosi soprattutto in Francia. Dunque la novella, essendo caratterizzata da uno stile semplice, breve e immediato, tende ad interfacciarsi con il nuovo ceto sociale, la borghesia laica, benestante e acculturata di cui Boccaccio \u00e8 espressione.\nSempre nel proemio, Boccaccio racconta di rivolgersi alle donne per rimediare al \"peccato della Fortuna\": le donne possono trovare poche distrazioni dalle pene d'amore rispetto agli uomini. Alle donne, infatti, a causa delle usanze del tempo, erano preclusi certi svaghi che agli uomini erano concessi, come la caccia, il gioco, il commerciare; tutte attivit\u00e0 che possono occupare l'esistenza dell'uomo. Quindi nelle novelle le donne potranno trovare diletto e utili soluzioni che allevieranno le loro sofferenze.\nSin dal proemio, il tema dell'amore mostra la propria importanza: in effetti gran parte delle novelle tocca questa tematica, che assume anche forme licenziose e che susciter\u00e0 reazioni negative da parte di un pubblico retrivo; per questo motivo Boccaccio, nell'introduzione alla IV giornata e nella conclusione all'opera, rivendicher\u00e0 il suo diritto ad una letteratura libera ed ispirata ad una concezione naturalistica dell'Eros (significativo in questo senso il cosiddetto \"apologo delle papere\", inizio della IV giornata).\nLa cornice.\nL'uso della cornice narrativa in cui inserire le novelle \u00e8 di origine indiana. Tale struttura pass\u00f2 poi nella letteratura araba e in Occidente. La cornice \u00e8 costituita da tutto ci\u00f2 che si trova al di fuori delle novelle ed in modo particolare dalla Firenze contaminata dalla peste dove un gruppo di dieci giovani, di elevata condizione sociale, decide di ritirarsi in campagna per trovare scampo dal contagio. \u00c8 per questo che Boccaccio all'inizio dell'opera fa una lunga e dettagliata descrizione della malattia che colp\u00ec Firenze nel 1348 (ispirata quasi interamente a conoscenze personali ma anche all\"Historia Langobardorum\" di Paolo Diacono); oltre a decimare la popolazione, l'epidemia distrusse tutte quelle norme sociali, quegli usi e quei costumi che gli erano cari.\nAl contrario, i giovani creano una sorta di realt\u00e0 parallela quasi perfetta per dimostrare come l'uomo, grazie all'aiuto delle proprie forze e della propria intelligenza, sia in grado di dare un ordine alle cose, che poi sar\u00e0 uno dei temi fondamentali dell'Umanesimo. In contrapposizione al mondo uniforme di questi giovani si pongono poi le novelle, che hanno vita autonoma: la realt\u00e0 descritta \u00e8 soprattutto quella mercantile e borghese; viene rappresentata l'eterogeneit\u00e0 del mondo e la nostalgia verso quei valori cortesi che via via stanno per essere distrutti per sempre; i protagonisti sono moltissimi ma hanno tutti in comune la determinazione di volersi realizzare per mezzo delle proprie forze. Tutto ci\u00f2 fa del \"Decameron\" un'opera unica, poich\u00e9 non si tratta di una semplice raccolta di novelle: queste ultime sono tutte collegate fra di loro attraverso la cornice narrativa, formando una sorta di romanzo.\nCaratteristiche.\nTemi del \"Decameron\".\nLa concezione della vita morale nel \"Decameron\" si basa sul contrasto tra Fortuna e Natura, \"le due ministre del mondo\" (VI,2,6).\nL'uomo si definisce in base a queste due forze: una esterna, la Fortuna (che lo condiziona ma che egli pu\u00f2 volgere a proprio favore), l'altra interna, la Natura, con istinti e appetiti che deve riconoscere con intelligenza. La Fortuna nelle novelle appare spesso come evento inaspettato che sconvolge le vicende, mentre la Natura si presenta come forza primordiale la cui espressione prima \u00e8 l'Amore come sentimento invincibile che domina insieme l'anima e i sensi, che sa ugualmente essere pienezza gioiosa di vita e di morte.\nL'amore per Boccaccio \u00e8 una forza insopprimibile, motivo di diletto ma anche di dolore, che agisce nei pi\u00f9 diversi strati sociali e per questo spesso si scontra con pregiudizi culturali e di costume. La virt\u00f9 in questo contesto non \u00e8 mortificazione dell'istinto, bens\u00ec capacit\u00e0 di appagare e dominare gli impulsi naturali. Nel \"Decameron\" il tema della follia compare a pi\u00f9 riprese e si intreccia con altre tematiche, come quella della beffa e quella della follia per amore, per la quale uno dei due amanti giunge fino alla morte. Durante tutta la IV giornata vengono narrate novelle che trattano di amori \"che ebbero infelice fine\": si tratta di storie in cui la morte di uno degli amanti \u00e8 inevitabile perch\u00e9 le leggi della Fortuna trionfano su quelle naturali dell'Amore. All'interno della giornata, le novelle 3, 4 e 5 rappresentano un trittico che illustra in modi diversi l'amore come follia. L'elemento che le accomuna \u00e8 la presenza della Fortuna coniugata come diversit\u00e0 di condizione sociale: prevale infatti la tematica dell'amore che travalica le leggi della casta e del matrimonio, che diventa una follia sociale e motivo di scandalo.\nUn esempio \u00e8 costituito dalla 5\u00aa novella della IV giornata, ovvero la storia di \"Lisabetta da Messina e il vaso di basilico\". In questa novella si sviluppa il contrasto Amore/Fortuna: Lorenzo \u00e8 un semplice garzone di bottega, bello e gentile, con tutte le qualit\u00e0 \"cortesi\" per suscitare l'amore; Lisabetta, che appartiene a una famiglia di mercanti originaria di San Gimignano, incarna l'energia eroica di chi resiste all'avversa fortuna solo con la forza del silenzio e del pianto; i tre fratelli sono i \"garanti\" dell'onore della famiglia, non tollerano la relazione della sorella con qualcuno di rango inferiore. Sono costretti ad intervenire per riportare le cose \"in ordine\" e per ristabilire l'equilibrio sovvertito dalla pazzia amorosa di Lisabetta.\nLisabetta \u00e8 un esempio di amore dagli aspetti tragici ed elegiaci e nell'opera di Boccaccio sono presenti altre figure femminili tragiche in cui lo scrittore vede realizzarsi pienezza di vita ed intelligenza che egli chiama \"grandezza d'animo\".\nAd esempio si possono menzionare la moglie di Guglielmo Rossiglione (IV, 9), la quale, costretta dal marito a mangiare il cuore del suo amante, si toglie la vita gettandosi da una finestra del castello, oppure Ghismonda di Salerno (IV, 1) che, uccisole dal padre il giovane valletto di cui si era innamorata, si suicida stoicamente. Boccaccio affronta il tema dell'Amore mostrando con perfezione il gioco degli istinti e dei sentimenti, senza compiacimenti per la materia sessuale, fornendo invece esempi in cui l'Amore cozza contro il Caso o le leggi delle convenzioni sociali. \nMentre per Dante la Fortuna \u00e8 una intelligenza angelica che agisce nell'\u00e0mbito di un progetto divino (Inferno - Canto settimo, 76-96), la Fortuna presente nel \"Decameron\" \u00e8 il \"caso\". L'opera boccacciana non \u00e8 ascetica ma laica, svincolata dal teocentrismo che invece sta alla base della \"Divina Commedia\" di Dante e della mentalit\u00e0 medievale della quale il \"Decameron\" rappresenta l'\"autunno\". L'Ingegno umano \u00e8 un altro motivo ricorrente. Troviamo il gusto della beffa (Chichibio, VI, 4), la spregiudicatezza empia di Ciappelletto (I, 1), la dabbenaggine di Andreuccio da Perugia (II, 5) e Calandrino, l'arguzia e l'imbroglio (Frate Cipolla, VI, 10), gli aspetti maliziosi e ridanciani (racconto delle monache e della badessa, novella del giudice marchigiano beffato).\nIncontriamo anche l'arguzia gentile di Cisti fornaio (VI, 2), l'intelligenza pronta di Melchisedech (I, 3) e l'ingegno di Giotto (VI, 5), la signorilit\u00e0 venata di arguzia e di bizzarria del brigante Ghino di Tacco (X, 2). Due giornate sono consacrate ai motti, cio\u00e8 alla prontezza dello spirito, quattro sono dedicate alle astuzie di ogni genere, volte a conquistare l'amore o a vendicarlo o a beffare l'intelligenza altrui, o, soprattutto, a trarsi d'impaccio, mediante l'immediata intuizione, dalle situazioni pi\u00f9 difficili e strane.\nL'opera presenta una duplice \"anima\". La prima \u00e8 realistica, riflette la mentalit\u00e0 e la cultura della classe borghese-mercantile (Vittore Branca ha definito l'opera di Boccaccio \"epopea mercantile\").\nLa seconda \u00e8 aristocratica ed in essa sono presenti le virt\u00f9 cavalleresche proprie dell'aristocrazia feudale, del mondo cortese-cavalleresco: cortesia, magnanimit\u00e0, munificenza, lealt\u00e0, virt\u00f9 umana fino al sacrificio (novelle della decima giornata; novella di Federigo degli Alberighi). Federigo degli Alberighi (V, 9) \u00e8 un insigne esempio di dignit\u00e0 cavalleresca, mentre tra le novelle dell'ultima giornata emergono la magnanima cortesia di Natan (X, 3), la saggezza malinconica di re Carlo (X, 6), la virt\u00f9 di Griselda (X; 10). Scrive Vittore Branca: \" \u00c8 un'epopea (cio\u00e8 un'interpretazione al di l\u00e0 degli eventi) di quell'et\u00e0 in cui la vita cavalleresca e feudale si incontrava splendidamente con quella pulsante e fervida delle \"compagnie\" e delle \"arti\" e la grandiosa architettura dell'impero andava mirabilmente frangendosi nel molteplice e ricco mosaico dei regni, dei principati, dei comuni. [...] Accanto al mondo solenne e dorato dei re e dei cavalieri, il Boccaccio pone senza alcuna esitazione la societ\u00e0 operosa e avventurosa degli uomini della sua et\u00e0\".\n\u00c8 scomparso il Medioevo mistico e idealizzante e al suo posto \u00e8 presente la vita terrena riscoperta con un senso di gioia e di prorompente vitalit\u00e0, un intenso interesse per tutte quelle manifestazioni che legano l'uomo all'esistenza, intesa non solo sotto il profilo materiale ma anche spirituale, pur nell'assenza di preoccupazioni morali e religiose. Il \"Decameron\" si conclude con una giornata in cui domina appunto il motivo della virt\u00f9, seguendo quindi una parabola morale ascendente secondo lo schema della poetica medievale. Si tratta di un percorso riscontrabile anche nella \"Commedia\" di Dante e nel \"Canzoniere\" di Petrarca, dove per\u00f2 \u00e8 presente il motivo religioso e teologico che invece manca nelle virt\u00f9 terrene del laico Boccaccio. Nella \"Commedia\" dantesca si va dalla condizione di peccato alla beatitudine celeste, nel \"Canzoniere\" dall'idea di peccato e di traviamento del primo sonetto alla conclusiva canzone alla Vergine (\"Vergine bella\").\nOltre ai temi principali esposti ampiamente nell'opera, \u00e8 possibile distinguere anche altri contenuti, meno argomentati, ma non per tale motivo da considerarsi di poco conto. Uno di questi \u00e8 il tema dell'individualit\u00e0. Con questo termine si indica il complesso di qualit\u00e0 che caratterizza l'individuo e lo distingue dagli altri membri della stessa societ\u00e0, in quanto capace di agire e di pensare secondo modalit\u00e0 proprie e non conformate alle altrui. Infatti nelle varie novelle c'\u00e8 spesso una figura di riferimento che sembra assumere un ruolo primario nella svolta della vicenda; essa contribuisce, attraverso i propri sentimenti, azioni, impulsi, ragionamenti, a modificare la scena. Inoltre tale personaggio \u00e8 pronto alle conseguenze derivanti dai propri comportamenti, delle quali si assume, seppur con qualche eccezione, la piena responsabilit\u00e0.\nLe sue decisioni, sbagliate o giuste che siano, spesso si estendono alla folla, che, in contrapposizione, si rivela essere facilmente adulabile dall'individuo singolo. La \u201cmassa\u201d non detiene, infatti, capacit\u00e0 di decisione propria nei vari ambiti, accetta semplicemente ci\u00f2 che \u00e8 proposto per quanto assurdo possa sembrare; assiste talvolta alle scelte della figura di riferimento senza per\u00f2 esprimere la propria idea. Boccaccio sembra configurare gli appartenenti ai gruppi sociali pi\u00f9 elevati nella veste di personaggio individuale, mentre identifica la classe contadina nella folla priva di carattere. Diversi sono gli esempi inerenti a tale affermazione:\nVari aspetti del Decameron anticipano l'Umanesimo quattrocentesco: l'interesse per l\"uomo\" e la \"vita sociale\"; l'esaltazione dell\"intelligenza\" e di altre doti umane; l\"amore\" considerato come sentimento naturale; la \"natura\" rappresentata come luogo di pace e serenit\u00e0.\nLe fonti del \"Decameron\".\nLa struttura del Decameron affonda le sue radici in tradizioni lontane: il ricorso alla cornice era tipico della novellistica orientale e araba; l'idea di una brigata di dieci persone che conversa dopo pranzo per alcuni giorni \u00e8 gi\u00e0 nei \"Saturnalia\" di Macrobio; storie di varie avventure, talora oscene, sono nel filone greco e poi latino delle \"Satire menippee\" che influenza - \u00e8 questa un'altra fonte sicura di Boccaccio - le \"Metamorfosi\" di Apuleio, opera in cui compare anche il tema del novellare in una situazione di pericolo, di fronte alla morte.\nCome repertorio tematico delle varie novelle Boccaccio ha utilizzato poi numerose fonti medievali: i \"fabliaux\", i \"lais\", i cantari dei giullari, le raccolte di \"exempla\", le \"vidas\" dei trovatori, le commedie eleg\u00ecache in latino, le fiabe orientali. Egli riprende talora lo stesso materiale del \"Novellino\" e qualche volta le novelle stesse di questa raccolta. D'altra parte, il Novellino costituisce il primo serio tentativo di affermazione della novellistica prima del \"Decameron\", ed \u00e8 naturale che Boccaccio lo tenesse costantemente presente; ma nel Decameron siamo ormai al di l\u00e0 delle strutture narrative, ancora gracili e approssimative, di questo libro.\nLa lingua del \"Decameron\".\nAlla multiforme variet\u00e0 degli ambienti, dei personaggi e dei luoghi si adegua la lingua usata da Boccaccio in quest'opera. Il periodare \u00e8 talvolta ampio e solenne, ricco di subordinate, di incisi, di inversioni e costrutti latineggianti; altre volte \u00e8 invece pi\u00f9 rapido. Il lessico varia da una scelta aulica ed elegante, a un dire pittoresco e gergale.\nLe tecniche narrative.\nEsistono nel Decameron tre livelli di narrazione: Boccaccio, l'autore, \u00e8 un narratore onnisciente di primo livello. I narratori delle novelle sono quelli di secondo livello, mentre i protagonisti delle novelle che raccontano a loro volta una storia (es. Melchisedech) sono i narratori di terzo livello.\nNell'opera in genere fabula ed intreccio coincidono, ma non mancano le analessi. Per ci\u00f2 che concerne il \"tempo della storia\" ed il \"tempo del racconto\", frequente \u00e8 il ricorso ad accelerazioni effettuate con sommari od ellissi, oppure a rallentamenti risultanti da digressioni o pause descrittive.\nLa censura.\nA partire dalla met\u00e0 del XVI secolo il sistema di controllo delle scritture and\u00f2 organizzandosi e istituzionalizzandosi per poter far fronte alla lotta contro l'eresia. Fu cos\u00ec istituito L'Indice dei libri proibiti voluto da Papa Paolo IV Carafa nel 1559 come \"filtro\" per poter fronteggiare le accuse, anche se velate, degli scrittori del tempo. L'ordine da Roma era tassativo: \"\u00ab...Per niun modo si parli in male o scandalo de' preti, frati, abbati, abbadesse, monaci, monache, piovani, provosti, vescovi, o altre cose sacre, ma si mutino lj nomi; o si faccia per altro modo che parr\u00e0 meglio\u00bb.\"\nIl \"Decameron\" apparve nell'Indice dei libri proibiti alla lettera B nel seguente modo:\nNel 1573 l'Inquisizione commission\u00f2 a degli esperti fiorentini, i \"Deputati\", il compito di \"sistemare\" il testo fiorentino per eccellenza. Non esiste accordo sull'identit\u00e0 dei Deputati alla revisione del \"Decameron\", ma le ipotesi plausibili sembrano essere due. La prima considera tre componenti: Vincenzo Borghini, Pierfrancesco Cambi, Sebastiano Antinori. La seconda ne considera quattro: Vincenzo Borghini, Sebastiano Antinori, Agnolo Guicciardini e Antonio Benivieni. Tra i membri del gruppo emerge Vincenzo Borghini, riconosciuto come il vero promotore della censura del \"Decameron\". Essi, ricevuto dalla Chiesa di Roma il \"Decameron\" segnato nei passi da modificarsi, procedettero con armi diverse, con ragioni culturali, tradizionali, filologiche e retoriche alla difesa del \"Decameron\", tentando di salvare il salvabile.\nQuindi alla Chiesa di Roma spett\u00f2 direttamente la censura vera e propria, mentre la specializzazione linguistica e filologica spett\u00f2 ai Deputati. Il 2 maggio 1572 torn\u00f2 a Firenze la copia ufficiale autorizzata dall'Inquisitore di Roma per la stampa, ma solo il 17 agosto 1573 il testo venne stampato. L'anno successivo il testo dell'opera ridotta fu accompagnato da \"Le Annotazioni di discorsi sopra alcuni luoghi del Decameron\", una raccolta di considerazioni linguistiche e filologiche che cercavano di giustificare le scelte fatte durante le singole fasi della rassettatura. Il \"Decameron\" dei Deputati si ritrov\u00f2 poco dopo proibito dalla stessa Inquisizione, e conobbe perci\u00f2 solo un'edizione.\nIl \"Decameron\" conobbe nel 1582 un'altra edizione curata da Leonardo Salviati. Sembra che sia stato lo stesso Salviati che, tramite il suo protettore Jacopo Buoncompagni, spinse la curia romana a chiedere una nuova censura del \"Decameron\". Infondata \u00e8 l'ipotesi avanzata, secondo cui la nuova rassettatura si sarebbe resa necessaria perch\u00e9 i Deputati avrebbero rivelato una certa trascuratezza sul terreno della morale, soprattutto sessuale, lasciando insomma troppo correre sulla lascivia del testo.\nIn realt\u00e0 il \"Decameron\" di Salviati, piuttosto che una vera e propria edizione fondata sui risultati di ricerche originali, appare una correzione dell'edizione precedente. Ne deriva che mentre i Deputati di Borghini si limitarono a tagliare, Salviati modific\u00f2, o pi\u00f9 precisamente, che mentre i primi intervennero sul testo, il secondo censur\u00f2 anche la lettura, facendo ricorso a glosse marginali, per svolgere apertamente una funzione di mediazione fra il testo e il lettore, per dare un'interpretazione univoca.\nL'operazione di Salviati risparmi\u00f2 48 novelle, mentre ne modific\u00f2 52.\nReinterpretazioni cinematografiche.\nLe novelle facenti parti del \"Decameron\" sono state pi\u00f9 volte riprese in opere cinematografiche. Il primo film, \"Il Decamerone\", risale al 1912.\n\"Il Decameron\", film di Pierpaolo Pasolini, con Franco Citti e Ninetto Davoli, presenta dieci novelle da giornate diverse ed \u00e8 uscito nel 1971. Del 1972 \u00e8 \"Il Decamerone proibito\", diretto da Carlo Infascelli e interpretato, fra gli altri, da Orchidea De Santis, che rielabora le vicende dei giovani protagonisti.\nFra i film che inventano nuove storie sullo stile del Boccaccio, troviamo \"Decameron n\u00ba 2 - Le altre novelle del Boccaccio,\" che inventa ben sei \"novelle\" seguendo le trame di Giovanni Boccaccio. Tuttavia queste rivisitazioni dell'opera di Pasolini non sono altro che pellicole di serie B, girate a basso costo e con scene goliardiche, comiche ed erotiche, per cavalcare l'onda della fama dell'originale. Tra i tanti film girati negli anni settanta, che hanno generato il genere boccaccesco detto \"decamerotico\", si trovano \"Decameron proibitissimo (Boccaccio mio statte zitto)\", \"Decameron '300\" e \"Le calde notti del Decameron\".\nUno dei film pi\u00f9 recenti ispirati al \"Decameron\" \u00e8 la commedia romantica statunitense \"Decameron Pie\" (2007), girato fra Italia (Siena e San Gimignano) e Stati Uniti da David Leland. \"Decameron Pie\" narra la storia di Pampinea, promessa sposa a un conte e voluta come moglie da Gerbino de la Ratta. Il film \u00e8 interpretato da Mischa Barton, Hayden Christensen, Katy Louise Saunders ed Elisabetta Canalis e anche tale genere \u00e8 considerato parodistico e decamerotico.\nNel 2015 esce nelle sale \"Maraviglioso Boccaccio\", mentre nel 2019 viene distribuito il film statunitense \"The Little Hours\", liberamente ispirato alla prima e alla seconda novella della terza giornata.\nIl \"Decameron\" di Pasolini.\nNel 1971 il regista, attore, scrittore e poeta Pier Paolo Pasolini diede vita ad un progetto che verr\u00e0 chiamato \"trilogia della vita\" e comprender\u00e0, oltre a questo film, anche le prime trasposizioni cinematografiche italiane dell'opera di Geoffrey Chaucer: \"I racconti di Canterbury\" del 1972 (dall'omonima raccolta inglese) e \"Il fiore delle Mille e una notte\" del 1974 (dalla raccolta araba \"Mille e una notte\"). Con queste pellicole, Pasolini intende innanzitutto porre sopra un piedistallo ferreo la bellezza assoluta dell'amore ed esaltare tutti i massimi piaceri della vita, che, essendo genuini e naturali, non hanno bisogno di alcun freno.\nIn secondo luogo Pasolini, scegliendo giovani attori, per lo pi\u00f9 provenienti \"dalla strada\" e dalle borgate romane, intende denunciare gli aspetti seri e chiusi della borghesia romana degli anni settanta, che condannava molti elementi della vita comune e del sesso. Con questo primo film, Pasolini attacca direttamente tali principi, e, volendo comunicare allo spettatore l'innocenza di ci\u00f2 che compie l'uomo durante l'amplesso, inscena delle novelle scritte secoli prima da autori laici e preumanisti come Boccaccio o Chaucer.\nAll'epoca fece molto scandalo la presenza di alcune scene di nudo maschile e femminile, ma ci\u00f2 faceva appunto parte del gioco compositivo di Pasolini di esaltazione dei piaceri dell'uomo e della naturalezza di tali gesti. La collocazione delle storie, che si svolgono una dopo l'altra senza che vi sia un prologo con dei novellatori, tranne che nel secondo tempo in cui compare un allievo del pittore Giotto (interpretato dallo stesso Pasolini) il quale, dipingendo un affresco di una cattedrale, mette a confronto e racconta l'altro ciclo di novelle, \u00e8 a Napoli nel XIV secolo. Pasolini, anzich\u00e9 i territori originali della Toscana e di Firenze, scelse questa citt\u00e0 perch\u00e9 fu una delle prime in cui Boccaccio si rec\u00f2 giovanissimo e diede vita alle sue prime opere e anche perch\u00e9, secondo il regista, la citt\u00e0 era una delle poche rimasta incorrotta e integra nella sua cultura attraverso i secoli."}
{"id": "306026", "revid": "1516087", "url": "https://it.wikipedia.org/wiki?curid=306026", "title": "Shell", "text": ""}
{"id": "306029", "revid": "767487", "url": "https://it.wikipedia.org/wiki?curid=306029", "title": "Cilindro parabolico", "text": "In energetica il cilindro parabolico \u00e8 una tecnologia che utilizza l'energia solare incidente ed una tecnica di concentrazione solare per ottenere temperature di 200-300 \u00b0C. Con dette temperature, si pu\u00f2 produrre acqua calda per uso domestico e per integrazione al riscaldamento. \u00c8 pure possibile fare funzionare un motore Stirling per la produzione di energia: il calore infatti fa espandere un gas che spinge un pistone, che a sua volta aziona il compressore.\nDescrizione.\nPer ottenere le cosiddette \"medie temperature\" (100-300 \u00b0C), bisogna concentrare i raggi su una caldaia tubolare, per mezzo di specchi curvi o strisce di specchi. La caldaia tubolare, \u00e8 preferibile costruirla sottovuoto e proteggerla col vetro piran. Per contenere l'energia di funzionamento, \u00e8 necessario inoltre far coincidere il fuoco della parabola con il baricentro della struttura, onde ridurre al massimo la forza necessaria per la rotazione.\nIl cilindro parabolico \u00e8 costituito da:\nCol cilindro parabolico, rispetto ai pannelli piani, si hanno alcuni vantaggi:\nQuesto cilindro parabolico che si vede in foto, ha una superficie apparente di 20 m2, (vera di 27 m2). Esso \u00e8 in funzione dagli anni 70."}
{"id": "306033", "revid": "427730", "url": "https://it.wikipedia.org/wiki?curid=306033", "title": "Ieracompoli", "text": "Ieracompoli, ossia \"Citt\u00e0 del Falco\", \u00e8 il nome greco dell'antica Nekhen, una citt\u00e0 di notevole importanza nell'antico Egitto dei primi periodi storici (periodo predinastico ed arcaico). Nekhen era situata sulla riva occidentale del Nilo in faccia a Nekheb (attuale \"el-Kab\"), posta sulla riva orientale. Entrambe le citt\u00e0 ricoprirono il ruolo di capitali del 3\u00ba nomos dell'Alto Egitto.\nL'attuale nome della localit\u00e0 \u00e8 \"Kom el-Ahmar\", che significa \"La collina rossa\", ed in effetti il sito dell'antica Nekhen era ricoperto di frammenti di vasellame rossi e di sabbia, quando fu visitato per la prima volta durante la spedizione militare di Napoleone I in Egitto. Il sito, scavato da Flinders Petrie a partire dal 1887, ha restituito l'antico abitato ed una necropoli risalente al predinastico ed al protodinastico.\nGli scavi.\nLe rovine della citt\u00e0 furono trovate grazie agli scavi effettuati verso la fine del XIX secolo dagli archeologi inglesi James Edward Quibell (1867 \u2013 1935) e Frederick William Green (1869 \u2013 1949).\nNel deposito principale del tempio di Nekhen essi trovarono importanti manufatti cerimoniali del periodo Naqada III quali la tavoletta di Narmer, recante il cartiglio con il nome di Narmer, unificatore dell'Egitto e fondatore della I dinastia egizia, e le teste di mazza dei Re Scorpione. \nPi\u00f9 recentemente la concessione venne scavata ancora da un gruppo internazionale (e interdisciplinare) di archeologi, egittologi, geologi e scienziati di altre discipline, coordinati da Michael A. Hoffman (1944\u20131990) fino alla sua morte. Gli successero alla guida del gruppo l'egittologa inglese Barbara Adams, dell'University College di Londra e il Dr. Renee Friedman, che rappresentava l'Universit\u00e0 della California di Berkeley ed il \"British Museum\", fino a che Barbara Adams mor\u00ec e venne sostituita da Ren\u00e9e Friedman, anch'egli dell'Universit\u00e0 della California.\nCapitale religiosa: il centro del culto di Horus.\nIl dio di Nekhen era il falco Horus rappresentato con il capo cinto dalla corona bianca che fu sostituito dalla principale divinit\u00e0 di Nekheb, la dea-avvoltoio Nekhbet. La citt\u00e0 divenne famosa per la leggendaria conquista del Basso Egitto da parte dei \"Seguaci di Horo\" e nei testi egizi erano citate le \"Anime di Nekhen\" come mitici re predinastici dell'Alto e Basso Egitto."}
{"id": "306070", "revid": "883416", "url": "https://it.wikipedia.org/wiki?curid=306070", "title": "Achille Tazio (romanziere)", "text": "Biografia.\nLa sua cronologia \u00e8 stata a lungo controversa: la tarda datazione tradizionale che lo collocava intorno al quinto secolo d.C. \u00e8 stata ormai abbandonata, in seguito a ritrovamenti di papiri contenenti parti del suo romanzo \"Leucippe e Clitofonte\" e risalenti fino al terzo secolo d.C. F. Altheim, studioso del romanzo greco, in base a indizi storici interni all'opera di Achille ne propone una datazione agli anni tra il 172 e il 194; oggi si concorda generalmente nel ritenere Achille Tazio vissuto tra la met\u00e0 del secondo secolo d.C. e l'inizio del successivo.\nLe notizie biografiche sono estremamente scarse, a partire dal nome, per il quale nel lessico Suda \u00e8 anche attestata, proprio in Suda, la grafia \"Stazio\", da considerare errata in quanto dovuta probabilmente alla ripetizione della consonante finale del nome per dittografia. Sempre il lessico Suda ci fornisce qualche altra piccola informazione, attribuendo ad Achille Tazio, oltre alla storia di \"Leucippe e Clitofonte\" in otto libri, anche un trattato \"Sulla sfera\" (di cui rimane un unico frammento), una \"Storia mista\" (perduta) e un'opera di carattere etimologico e miscellaneo (perduta), e riportando la notizia secondo cui egli si sarebbe convertito al cristianesimo e sarebbe stato nominato vescovo. Quanto al trattato \"Sulla sfera\", tuttavia, esso \u00e8 certamente opera dell'omonimo astronomo Achille Tazio, come aveva gi\u00e0 capito nel sedicesimo secolo l'erudito Konrad Gessner. Inoltre, alcune considerazioni inducono a considerare l'aneddoto della conversione come del tutto destituito di fondamento: in uno studio sui rapporti tra il romanzo greco e il cristianesimo, H. D\u00f6rie ha infatti notato come la genealogia dei due santi Galaktion ed Episteme attribuisca loro come genitori proprio Leucippe e Clitofonte. Inoltre, un aneddoto analogo \u00e8 riportato anche a proposito di un altro romanziere greco, Eliodoro di Emesa, autore delle \"Etiopiche\", che sarebbe poi diventato vescovo di Tricca in Tessaglia. La critica moderna vede in queste notizie il riflesso dei tentativi operati dal cristianesimo di attenuare gli elementi erotici contenuti nei due romanzi pi\u00f9 letti nel IV secolo creando una sorta di agiografia degli autori e impostandone la biografia nel senso di una loro evoluzione verso la religione cristiana.\n\"Leucippe e Clitofonte\".\nIl romanzo si apre con Achille Tazio che, giunto a Sidone in seguito ad una navigazione tempestosa, si ferma a contemplare un quadro raffigurante il ratto di Europa da parte di Zeus; qui incontra il giovane Clitofonte di Tiro, che gli narra la propria storia, quale esempio della potenza di Eros, che nel quadro \u00e8 ritratto in groppa a Zeus trasformato in toro. Dopo essersi innamorato di Leucippe ed essere fuggito con lei, i due giovani fanno naufragio e vengono catturati da dei briganti. Sfuggiti dai briganti grazie all'intervento dei soldati e giunti ad Alessandria, Leucippe viene nuovamente rapita, questa volta dai pirati, e data per morta da Clitofonte. Col passare del tempo, il giovane sposa una vedova di Efeso di nome Melite, per scoprire in seguito che Leucippe aveva servito come schiava proprio da lei. Alla scoperta se ne aggiunge un'altra: il marito di Melite infatti non \u00e8 morto, ma ritorna inaspettatamente a casa e, trovatovi Clitofonte come nuovo marito di sua moglie, lo imprigiona. Melite riesce a far fuggire Clitofonte, che per\u00f2 viene nuovamente arrestato. Nel frattempo Leucippe, che Clitofonte crede morta, si trova in realt\u00e0 anch'essa ad Efeso e si rifugia nel tempio di Artemide, dove si svolge la conclusione del romanzo con la risoluzione dei conflitti: Leucippe dimostra la propria verginit\u00e0 e Melite la propria fedelt\u00e0 al marito creduto morto, e i due giovani, finalmente riunitisi, possono sposarsi e tornare a Tiro.\nCaratteristiche generali del romanzo.\nIl romanzo greco \u00e8 in s\u00e9, almeno a giudicare dai cinque che ci sono stati conservati, un genere di produzione letteraria estremamente lineare e ripetitivo, e l'opera di Achille Tazio ne contiene tutti i caratteri propri, pi\u00f9 altri che gli conferiscono tratti di originalit\u00e0. La tematica, che mette in scena la storia d'amore tra Clitofonte e Leucippe e le loro peripezie ambientate in una terra esotica come la Fenicia, \u00e8 quella tradizionale. Al livello dell'intreccio, la narrazione non si discosta dal quadro che \u00e8 possibile delineare di questo genere di produzione, sia per quanto riguarda la struttura rocambolesca del contenuto (l'innamoramento, i continui naufragi - anche nella cornice narrativa, che si apre proprio col naufragio dell'autore -, le separazioni forzate dei due innamorati in seguito a rapimenti, le fughe e i ritrovamenti insperati costituiscono in linea di massima gli ingredienti principali di tutti i cinque romanzi pervenutici), sia per il procedimento sostanzialmente lineare della narrazione, non complicato (o comunque non ostacolato) da eccessive digressioni o flashback.\nIn questo quadro sostanzialmente stereotipato, si inseriscono alcune peculiarit\u00e0 presenti nel romanzo di Achille Tazio che non ritroviamo nelle altre opere conservate. In primo luogo, la vistosa attenzione che l'autore non disdegna di prestare agli aspetti pi\u00f9 prettamente sensuali del rapporto tra Clitofonte e Melite, che viene consumato. Questo elemento costituisce una differenza notevole rispetto alle altre opere del genere, che inscenavano storie d'amore contrastate, ma sempre pure, e che proprio per questo, con tutta probabilit\u00e0, vennero selezionate e trasmesse in epoca bizantina. Inoltre, nel romanzo \u00e8 riscontrabile un influsso delle dottrine neoplatoniche e mistiche, con espressioni prettamente giudiziali ed oratorie specie nella parte finale. La formazione di Achille Tazio si riflette nella sua compiaciuta cura di sottoporre l'opera ad un accurato procedimento di elaborazione stilistica e nello spazio che concede a digressioni erudite di vario genere. Degna di nota in questo senso la descrizione del quadro del ratto di Europa posta all'inizio del romanzo, che costituisce un procedimento (denominato in greco \"ekphrasis\", appunto descrizione) particolarmente adottato dalla cosiddetta Seconda Sofistica, soprattutto da Filostrato e Luciano di Samosata."}
{"id": "306079", "revid": "1305772", "url": "https://it.wikipedia.org/wiki?curid=306079", "title": "Pip\u00ec", "text": "Pagine correlate.\nEufemismi.\nData la rilevanza stereotipata della parola, \u00e8 frequente trovarla in contesto con altre fonologicamente simili:"}
{"id": "306082", "revid": "399", "url": "https://it.wikipedia.org/wiki?curid=306082", "title": "Piscio", "text": ""}
{"id": "306084", "revid": "37401", "url": "https://it.wikipedia.org/wiki?curid=306084", "title": "Declinazione (linguistica)", "text": "In morfologia, per declinazione si intende la flessione di un nome, aggettivo, pronome o articolo secondo il genere, il numero e il caso. Il concetto di declinazione \u00e8 dunque simile a quello di coniugazione, la quale riguarda per\u00f2 i verbi.\nStoria.\n\u00c8 generalmente accettato che gli antichi greci avessero una vaga idea delle forme di un nome nella loro lingua. Un frammento di Anacreonte sembra confermare quest'idea. Ciononostante, non si pu\u00f2 concludere che gli antichi greci davvero sapessero che cosa fossero i casi. Gli stoici svilupparono molte nozioni di base che oggi rappresentano i rudimenti della linguistica. Anche la \"scoperta\" del caso grammaticale risale agli stoici, che per primi la utilizzarono, ma non \u00e8 ancora del tutto chiaro che cosa essi intendessero esattamente con la nozione di caso. Gli sviluppi di quei primi filosofi furono ripresi successivamente dai filologi alessandrini.\nDeclinazione in italiano.\nLa declinazione riguarda, nella lingua italiana, solo genere (maschile e femminile) e numero (singolare e plurale); il caso viene sostituito dall'uso delle preposizioni. Vengono declinati sostantivi, aggettivi, articoli e pronomi.\nPer quanto riguarda le parole straniere o latine utilizzate nella lingua italiana, la grammatica prevede l'utilizzo della loro forma singolare originaria anche al plurale. \nEsempi: \"il link, i link\", \"il w\u00fcrstel, i w\u00fcrstel\", \"il vademecum, i vademecum\".\nLa parola \"curriculum\" viene talora declinata al plurale, pur essendo un sostantivo invariabile come ogni latinismo, seguendo la regola latina (quindi \"curricula\") anche in documenti ufficiali. La parola \"sauna\", di origine finlandese, diventa al plurale \"saune\".\nDeclinazione in altre lingue.\nDeclinazione in latino.\nLa declinazione latina presenta notoriamente anche l'elemento del caso grammaticale. In base alla desinenza del genitivo singolare, i sostantivi vengono suddivisi in cinque declinazioni e gli aggettivi in due classi.\nDeclinazione finlandese.\nLa declinazione finlandese, come quella ungherese, risulta particolarmente complessa da molti punti di vista. Oltre a dover tener conto dell'armonia vocalica, infatti, presenta anche il fenomeno dell'alternanza consonantica. \nOgni sostantivo pu\u00f2 assumere fino a 2500 forme diverse in base alla declinazione, e vi sono pi\u00f9 di 170 modelli di declinazione."}
{"id": "306087", "revid": "1516087", "url": "https://it.wikipedia.org/wiki?curid=306087", "title": "Shell (azienda)", "text": "La Shell plc (precedentemente Royal Dutch Shell plc / Koninklijke Nederlandse Shell NV), \u00e8 una multinazionale britannica operante nel settore petrolifero, nell'energia e nella petrolchimica. Assieme a BP, ExxonMobil e TotalEnergies \u00e8 uno dei quattro principali attori privati mondiali nel comparto del petrolio e del gas naturale. Soprattutto si dedica a tutta la filiera dei prodotti petroliferi, dall'esplorazione fino alla vendita al dettaglio. Le sue attivit\u00e0 petrolchimiche sono incentrate nella sussidiaria \"Shell Chemicals\", ma esiste anche un settore dedicato alle energie rinnovabili.\nLa societ\u00e0 opera in oltre 140 paesi del mondo, ma il suo mercato principale sono gli Stati Uniti d'America, in cui opera la sussidiaria Shell Oil Company, con sede ad Houston, nel Texas. La sede mondiale si trova a Londra presso lo Shell Centre, mentre precedentemente era situata all'Aia, nei Paesi Bassi, dove la compagnia aveva il proprio domicilio fiscale; nel 2022, tuttavia, la societ\u00e0 ha trasferito la sede fiscale e la direzione nel Regno Unito. Le azioni sono trattate principalmente nelle borse di Londra ed Amsterdam. Nel 2004 i ricavi, pari a 268 miliardi di dollari, la rendevano la quarta pi\u00f9 grande azienda del mondo per fatturato, mentre i profitti pari a 18,18 miliardi di dollari la rendevano la seconda impresa pi\u00f9 redditizia del mondo in termini di profitto lordo.\nStoria.\nLa \"Royal Dutch/Shell Group\" venne creata nel 1907. La Reale Compagnia Petrolifera Olandese (nome legale in olandese, \"N.V. Koninklijke Nederlandsche Petroleum Maatschappij\") e la \"The \"Shell\" Transport and Trading Company plc\", si fusero per competere contro il gigante petrolifero dell'epoca, la Standard Oil. Prima della fusione, il gruppo operava con un numero di accordi azionari e operativi.\nLa Reale Compagnia Petrolifera Olandese era una compagnia olandese fondata nel 1890 da Jean Kessler, assieme a Henri Deterding e Hugo Loudon, quando la regina dei Paesi Bassi Guglielmina concesse uno statuto reale a una piccola compagnia di esplorazione petrolifera nota come \"Royal Dutch\".\nLa The \"Shell\" Transport and Trading Company era una compagnia britannica fondata nel 1897 da Marcus Samuel e dal fratello Samuel Samuel.\nNel 1919, la Shell prese il controllo della Mexican Eagle Petroleum Company e nel 1921 form\u00f2 la Shell-Mex Limited che commercializzava prodotti con i marchi \"Shell\" e \"Eagle\" nel Regno Unito. Nel 1931, in parte come risposta alle difficili condizioni economiche dell'epoca, la Shell-Mex fuse le attivit\u00e0 di marketing, esclusivamente nel Regno Unito, con quelle della British Petroleum, creando la Shell-Mex and BP Ltd, una societ\u00e0 che continu\u00f2 a stare sul mercato fino a quando i marchi si separarono nel 1975.\nIl 28 ottobre 2004 venne annunciato che il gruppo Shell desiderava andare verso una struttura di propriet\u00e0 unica, creando una nuova parent company che avrebbe dovuto chiamarsi Royal Dutch Shell plc avendo come mercati di quotazione principale quelli di Londra ed Amsterdam e come quartier generale L'Aia nei Paesi Bassi. Dopo l'approvazione degli investitori dei due gruppi (28 giugno 2005), l'unificazione \u00e8 stata conclusa il 20 luglio 2005. Le quote vennero emesse in rapporto 60/40 per gli azionisti di Royal Dutch. La compagnia formata aveva un valore di 219 miliardi di dollari.\nNella vecchia struttura finanziaria, gli ADR (certificati di titoli azionari) erano scambiati sul New York Stock Exchange sotto RD (Royal Dutch) e SC (Shell).\nIl 15 novembre 2021 la compagnia ha annunciato l'intenzione di trasferire il proprio domicilio fiscale e gli organismi direzionali nel Regno Unito e di eliminare la dicitura \"Royal Dutch\" dalla propria denominazione, assimilando le azioni in un'unica linea di azioni ordinarie. Tale operazione \u00e8 stata completata il 29 gennaio 2022.\nOrigini del nome e del logo.\nL'origine del nome Shell \u00e8 collegata alla ditta The \"Shell\" Transport and Trading Company. Nel 1833, il padre del fondatore, anche lui chiamato Marcus Samuel, aveva creato una ditta di import-export di conchiglie (in inglese \"shell\") che vendeva a collezionisti londinesi. Raccogliendo esemplari di conchiglie nella zona del Mar Caspio nel 1892, il giovane Samuel cap\u00ec che poteva essere conveniente esportare petrolio da lampade dalla regione e commission\u00f2 la prima vera petroliera al mondo, la \"Murex,\" per entrare in questo mercato. Nel 1897 Samuel incluse la parola \"shell\" nel nome dell'azienda e ne disegn\u00f2 il logo, rimasto da allora praticamente lo stesso. Nel 1907 la compagnia possedeva una flotta di petroliere.\nL'emblema della Shell \u00e8 uno dei simboli commerciali pi\u00f9 famosi al mondo; \u00e8 in effetti una conchiglia pettine (\"Pecten maximus\"); l'ultima versione del logo fu disegnata da Raymond Loewy e presentata nel 1971 e successivamente rivista nel 1999, con la sparizione del nome \"Shell\" sotto al logo. Proprio negli anni '70 fu rilanciata l'immagine della compagnia, dando centralit\u00e0 al logo della conchiglia come elemento identitario dell'azienda.\nUna variante nacque in Italia nel 1987, con la conchiglia di Loewy accompagnata dal nome \"Monte Shell\", la joint-venture creata dalla compagnia petrolifera con la Montedison.\nAttivit\u00e0.\nFacente parte delle sette sorelle, Shell \u00e8 la prima compagnia petrolifera per reddito e un leader dell'industria petrolchimica e dell'energia solare. Shell ha sei \"core business\": esplorazione e produzione, gas e energia, downstream, prodotti chimici, energie rinnovabili e commercio/distribuzione e opera in pi\u00f9 di 140 paesi del mondo.\nL'attivit\u00e0 principale di Shell \u00e8 la gestione di una compagnia petrolifera \"integrata verticalmente\". Lo sviluppo di un expertise tecnico e commerciale in tutte le fasi di questa integrazione verticale dalla ricerca dei bacini petroliferi (esplorazione) attraverso la estrazione (produzione), il trasporto, la raffinazione e alla fine la distribuzione e la vendita costituiscono le caratteristiche di base del gruppo. Simili competenze sono richieste per le attivit\u00e0 legate al gas naturale che \u00e8 diventato uno dei maggiori settori d'affari di Shell e che contribuisce significativamente ai profitti della compagnia. L'attivit\u00e0 nel comparto chimico, che include la produzione e la vendita di prodotti derivati dagli idrocarburi, \u00e8 stata pure un passo logico conseguente alle attivit\u00e0 di raffinazione del greggio. Le attivit\u00e0 di Shell Chemicals, che negli ultimi 10 anni \u00e8 stata profondamente ristrutturata, sono comunque ancora rilevanti per il gruppo.\nNegli anni Shell ha a volte cercato di diversificare le proprie attivit\u00e0, andando verso settori anche lontani da quelli legati a petrolio, gas e chimica: ad esempio in quello dell'energia nucleare, (una breve joint venture con Gulf Oil negli USA), del carbone (Shell Coal \u00e8 stata a lungo attiva nel mercato con miniere e vendita), metalli (Shell acquis\u00ec la compagnia estrattiva olandese Billiton nel 1970) e generazione di energia (una joint venture con Bechtel chiamata Intergen). Comunque nessuna di queste imprese ha avuto grande successo e sono tutte state accantonate. Negli ultimi anni Shell ha fatto ricerca nel settore delle energie alternative con investimenti nel solare, nell'eolico, nell'idrogeno.\nNel 2001 lancia, prima in Italia e poi nel mondo, la V-Power, la prima benzina a 100 ottani.\nTexaco.\nNel 2001, la Federal Trade Commission (FTC) richiese che la Texaco, allo scopo di fondersi con la Chevron Corporation, vendesse 13.000 stazioni di servizio e diverse raffinerie, inclusa la quota di Texaco in Equilon (alla Shell) e in Motiva (tre raffinerie; alla Shell e Saudi Aramco, una joint venture al 50%).\nLa Shell pot\u00e9 usare in esclusiva negli USA il marchio Texaco fino a tutto il 2004 e, senza esclusiva, fino a tutto il 2006.\nBritish Gas.\nNell'aprile 2015 acquis\u00ec British Gas con un'operazione da 69 miliardi di dollari, in parte con scambio di azioni, incrementando le proprie riserve di idrocarburi del 25% e la produzione giornaliera del 20%.\nPropriet\u00e0.\nPrima della loro fusione il 20 luglio 2005, il gruppo era controllato da due holding, la Royal Dutch Petroleum Company dei Paesi Bassi e la The \"Shell\" Transport and Trading Company plc del Regno Unito. Queste due societ\u00e0 controllavano insieme tutte le compagnie che tuttora operano sui mercati di tutto il mondo, anche se qualcuna di queste ultime (ad esempio, la Shell Canada) ha anche altri azionisti ed \u00e8 quotata nei mercati borsistici dei rispettivi paesi. In diversi casi, le compagnie sussidiarie vedono anche la partecipazione dei governi locali.\nLa quota della Shell in queste sussidiarie era sempre divisa in proporzione 60/40 a favore della Royal Dutch. Anche successivamente, per ragioni principalmente fiscali, le azioni Shell erano divise in due classi, A e B, che rappresentavano le \"vecchie\" azioni Royal Dutch e Shell.\nAnche se entrambe le compagnie avevano i propri organi sociali, il gruppo in effetti era governato da un comitato esecutivo, il \"Committee of Managing Directors\" (CMD), i cui membri erano i direttori esecutivi delle due societ\u00e0.\nIl principale azionista singolo della Royal Dutch Shell \u00e8 una holding di propriet\u00e0 della famiglia reale olandese, fondata dalla regina Guglielmina.\nQuestioni ambientali e controversie.\nUna ricerca del 2019 sostiene che Royal Dutch Shell, con emissioni di 31,95 miliardi di tonnellate di CO2 equivalente dal 1965, \u00e8 stata la societ\u00e0 con le settime emissioni pi\u00f9 elevate al mondo durante quel periodo.\nNegli anni Shell \u00e8 stata criticata da gruppi ambientalisti e per la difesa dei diritti umani per alcune questioni, in particolare in Sudafrica e Nigeria.\nSud Africa.\nDurante gli anni ottanta Shell fu accusata da attivisti anti-apartheid di sostenere il regime di segregazione razziale continuando ad operare nel paese. Shell fu anche accusata di aver infranto le sanzioni. La compagnia sostenne sempre, diversamente da altre multinazionali che si erano ritirate (ad esempio Mobil), che restare era di maggior aiuto che lasciare il paese.\nNigeria.\nShell opera in joint venture con il governo nigeriano con il nome Shell Petroleum Development Company (SPDC). All'inizio degli anni novanta, l'attivista politico Ken Saro-Wiwa, come presidente del Movimento per la sopravvivenza del popolo Ogoni (MOSOP) condusse una campagna non-violenta contro i danni ambientali connessi con le attivit\u00e0 delle multinazionali petrolifere, incluse Shell e British Petroleum, nella terra degli Ogoni nella zona del delta del fiume Niger. Nel gennaio 1993, il MOSOP organizz\u00f2 marce pacifiche con circa 300.000 persone - pi\u00f9 di met\u00e0 delle quali Ogoni - in quattro citt\u00e0 Ogoni, attirando l'attenzione in tutto il mondo sulla condizione di questo popolo. Nello stesso anno Shell cess\u00f2 le sue attivit\u00e0 nella regione. Il coinvolgimento di Shell in Nigeria venne alla ribalta di nuovo nell'ottobre 1990 quando una pacifica protesta in Unchem intensific\u00f2. Ottanta persone furono uccise dalla polizia e 495 case furono distrutte. Shell afferma che aveva solamente chiesto protezione alla polizia. Nel 1995 avvenne l'esecuzione di Ken Saro-Wiwa e di altri otto dissidenti. Durante il processo per alto tradimento, Ken Saro-Wiwa aveva accusato Shell dicendo: \"...la guerra ecologica che Shell ha intrapreso... sar\u00e0 presto giudicata e il... crimine della guerra sporca della compagnia contro il popolo Ogoni sar\u00e0 punito\". Si scopr\u00ec anche che Shell forniva denaro e rifornimenti all'esercito nigeriano (Sierra Club, \"Defending Those Who Give The Earth A Voice\", 2000). Quando Saro-Wiwa fu giustiziato per imputazioni inventate, la condanna internazionale dei fatti colp\u00ec anche Shell.\nShell ha continuato ad essere condannata da gruppi come Christian Aid, che riferisce che, sebbene il gruppo dica di agire con 'onest\u00e0, integrit\u00e0 e rispetto per le persone', non abbia \"usato la sua influenza in Nigeria per operare cambiamenti nella zona del delta del Niger\". (Christian Aid, \"Behind the Mask\"). La relazione ha anche trovato prove di mancate bonifiche dopo perdite di petrolio, inquinamento dei fiumi e dei corsi d'acqua cos\u00ec come non completamento dei progetti di sviluppo per la popolazione locale. Nel 2001 uno studio di tali progetti, trapelato al giornale The Economist, diceva che di 81 progetti visitati dai controllori del piano, 20 non esistevano, 36 erano parzialmente completati positivamente e 25 stavano funzionando. Da allora i numeri sono cresciuti.\nBrent Spar.\nShell fu anche criticata da Greenpeace per il progetto di dismettere Brent Spar, una piattaforma di servizio di tipo spar per il trasporto del petrolio situata nel Mare del Nord, facendola affondare. Shell alla fine acconsent\u00ec a smontarla e portare i pezzi sulla terraferma in Norvegia, pur sostenendo che il piano originale di affondare la piattaforma fosse pi\u00f9 sicuro e meno pericoloso per l'ambiente.\nCanada.\nIn Canada, Shell Canada chiuse una causa in cui un additivo delle benzine creava problemi al misuratore di carburante, in particolare su vetture DaimlerChrysler.\nIrlanda.\nIn Irlanda Shell ha attirato critiche per il progetto di trasportare, attraverso tubature, del gas naturale dal Corrib Gas Field ad un impianto nel nord della contea di Mayo.\nRicategorizzazione di riserve di gas e petrolio.\nShell attir\u00f2 critiche nel 2004 da azionisti, analisti finanziari, mass media e dalla Securities and Exchange Commission USA quando dovette eseguire una grande \"ricategorizzazione\" delle sue riserve di petrolio, ammettendo che una parte significativa delle riserve precedentemente considerate \"certe\" non soddisfacevano tutti i requisiti richiesti dalle disposizioni ufficiali. Secondo gli ordini della commissione, Shell aveva sovrastimato le riserve certe dichiarate nel Form 20-F (anno 2002) di 4,47 miliardi di barili equivalenti (boe), cio\u00e8 circa del 23%. L'ordinanza inoltre concluse che Shell aveva sovrastimato anche la misura standard dei cash flow futuri stabiliti in questo documento in circa 6,6 miliardi di dollari. Shell corresse queste stime in un documento del 2 luglio 2004, che riportava il grado di sovrastima dal 1997 al 2002.\nL\"'Annual report and Accounts 2003\", uscito in ritardo, afferm\u00f2 di nuovo che le riserve certe erano ridotte a 6,648 milioni di dollari nel 2001 e a 6,469 milioni nel 2002. Questo corrisponde a circa il 13% della quantit\u00e0 stabilita precedentemente. Inoltre, fu chiarito che negli anni precedenti il pagamento del management direttivo era collegato alla quantit\u00e0 di petrolio delle riserve certe.\nLa controversia sulla sovrastima delle riserve di gas e petrolio di Shell fece dimettere l'allora presidente Sir Philip Watts e fece spostare il CFO, Walter van de Vijver, e altri top manager, responsabili della esplorazione e della produzione.\nSviluppo sostenibile.\nIl 17 giugno 2004, il presidente di Shell, Ronald Oxburgh afferm\u00f2 in un'intervista al giornale \"The Guardian\" di essere \"molto preoccupato per il pianeta\" relativamente alla problematica del riscaldamento globale. Come rimedio proponeva di rimuovere CO2 dall'atmosfera e di seppellirlo (rimetterlo l\u00e0 da dove proviene). Questa pratica \u00e8 indicata in inglese con l'espressione \"carbon sequestration\". I commenti di Lord Oxburgh erano coerenti con la posizione di Shell sulla questione dello sviluppo sostenibile, su cui la compagnia ha insistito per migliorare l'immagine dopo l'affare della Brent Spar.\nSachalin.\nSakhalin-II \u00e8 un progetto riguardante petrolio e gas condotto da Shell sull'isola di Sachalin in Russia che include oleodotti e gasdotti e la costruzione del primo impianto per il trattamento di gas naturale liquefatto in Russia. Il progetto \u00e8 stato avversato fin dall'inizio per i costi e per l'impatto ambientale e sociale. Nell'estate del 2005 \u201cSakhalin Energy\u201d, l'operatore del progetto raddoppi\u00f2 la stima dei costi previsti a circa 20 miliardi di dollari e la produzione di gas naturale liquefatto fu rinviata al 2008. Shell espresse \u201csorpresa\u201d per questo rialzo. Gli errori sulla stima iniziale erano in parte dovuti a ragioni ambientali. I condotti dalle piattaforme all'isola dovettero cambiare tracciato per evitare la zona in cui trovano cibo una specie di balene in pericolo. La popolazione locale dell'isola protest\u00f2 contro i danni alla pesca e all'allevamento delle renne, le loro attivit\u00e0 economiche pi\u00f9 importanti.\nLe preoccupazioni per l'ambiente e la societ\u00e0 giunsero a un punto critico quando alla fine di novembre 2005 il Chief Executive del WWF Robert Napier disse che l'operazione avrebbe avuto un \"impatto negativo sulla popolazione e l'ambiente naturale di Sachalin\". Questo attacco giunse proprio quando Shell e gli altri partner del consorzio stavano chiedendo finanziamenti per il progetto alla Banca Europea per la ricostruzione e lo sviluppo (EBRD). Il WWF disse che Sakhalin-II minacciava la vita marina cos\u00ec come era potenzialmente pericolosa per le comunit\u00e0 locali. La EBRD \u00e8 vincolata a finanziare solo progetti \"eticamente corretti\", secondo la carta \"Equator Principles\". Shell comment\u00f2 le affermazioni del WWF dicendo che il progetto rispettava le politiche etiche del finanziatore e anche le questioni ambientali e sociali.\nAnnunci di profitti.\nIl 2 febbraio 2006 la compagnia pubblic\u00f2 i dettagli dei propri profitti, facendo il record del pi\u00f9 alto profitto annuale per una compagnia inglese o olandese. Il totale ammonta a 23,5 miliardi di dollari, maggiore di un terzo di quello dell'anno precedente. Questo fece scandalo in Europa, dati gli alti prezzi della benzina, ma la maggior parte di questi profitti era dovuto alla vendita del petrolio estratto ad altri distributori.\nIn Italia.\nLe attivit\u00e0 della Shell in Italia iniziarono il 13 luglio 1912, con la creazione della societ\u00e0 Nafta a La Spezia, fondata approfittando del momento di debolezza dell'ex trust Standard Oil, sciolto l'anno precedente.\nDurante la Prima guerra mondiale, la Nafta abbandon\u00f2 il settore privato, concentrandosi sulle forniture belliche allo Stato italiano. Durante il conflitto, la societ\u00e0 si espanse, con l'apertura di nuovi impianti a Napoli e ad Augusta e, dopo la fine delle ostilit\u00e0, di ulteriori depositi interni.\nNel dopoguerra, la societ\u00e0 controllava il mercato interno italiano assieme alla SIAP, filiale locale della Standard of New Jersey (Esso). Nel 1921, su pressione dell'Amministratore delegato Giovanni Attilio Pozzo (poi eletto anche presidente nel 1923), il capitale sociale fu aumentato raggiungendo i 100 milioni di lire. I prodotti venduti all'epoca comprendevano le \"Benzine Shell\" e i \"Petroli Aureola\".\nNel 1922, nonostante la difficile situazione economica del paese, la societ\u00e0 era in piena espansione, e venne inaugurato il nuovo stabilimento di Vado Ligure. L'inaugurazione, peraltro, caus\u00f2 un breve scontro politico tra il Presidente del Consiglio Facta e il deputato socialista Tonello, che in una interrogazione parlamentare critic\u00f2 aspramente il telegramma ufficiale inviato da Facta alla \"Nafta\" in occasione della cerimonia. Nello stesso anno, proseguirono inoltre i lavori per un impianto costiero a Venezia.\nLa nascita dell'Agip cre\u00f2 qualche dissapore fra la \"Nafta\" e il Ministero dell'Economia Nazionale, che nel 1926 chiese ai prefetti di subordinare il rilascio di nuove concessioni per l'impianto di distributori di benzina ad un preventivo benestare dell'Agip; la questione si risolse pacificamente nel 1927 su iniziativa della stessa societ\u00e0 italiana.\nAlla fine del decennio, sfruttando una legislazione particolarmente vantaggiosa, la societ\u00e0 si lanci\u00f2 nel settore della raffinazione, con la costituzione di apposite societ\u00e0 sussidiarie e di un impianto a La Spezia.\nIl 27 aprile 1939 Pozzo lasci\u00f2 la \"Nafta\", dopo 20 anni alla guida della societ\u00e0. L'azienda controllava all'epoca circa il 20% del mercato italiano.\nL'8 agosto 1940, in seguito all'ingresso in guerra dell'Italia, la societ\u00e0 \"Nafta\" fu messa sotto sequestro e posta sotto la gestione dell'Agip, seguita l'anno successivo dalle societ\u00e0 statunitensi operanti in Italia (SIAP, Vacuum, Texaco); il 30 luglio 1942 le societ\u00e0 petrolifere straniere vennero ufficialmente trasferite all'Agip, anche se il reale assorbimento delle loro attivit\u00e0 fu alquanto complesso e rimase sostanzialmente incompiuto. Il 22 ottobre 1945, dopo la fine delle ostilit\u00e0, i provvedimenti vennero cancellati e la \"Nafta\" e le altre societ\u00e0, sotto la guida del Comitato Italiano Petroli, tornarono alla normale attivit\u00e0.\nNel 1949 la societ\u00e0, ormai pienamente ristabilita, fu rinominata \"Shell Italiana spa\", con un capitale sociale superiore ai 2 miliardi. Ancora nei primi anni '60, la Shell copriva circa il 20% del fabbisogno petrolifero italiano.\nNel 1959 la societ\u00e0 acquist\u00f2 la raffineria ex Condor di Rho e nel 1967 costru\u00ec un grande impianto a Taranto, i cui lavori erano iniziati nel 1964 con un investimento iniziale di 25 miliardi di lire.\nLa Shell rimase attiva nel paese fino all'aprile 1974 quando, in seguito alle difficolt\u00e0 del settore petrolifero causate dalla Guerra del Kippur e alle condizioni generali dell'economia italiana, ormai poco favorevoli, cedette all'ENI la vecchia societ\u00e0, che divenne Italiana Petroli (IP), rimanendo presente nel paese in modo marginale. La societ\u00e0 torn\u00f2 poi attiva nella distribuzione di carburante nel 1980, con l'acquisizione della rete Conoco e soprattutto con la creazione della Monteshell nel 1987, la cui rete fu poi interamente ceduta alla Shell nel 1995.\nShell ha ceduto nel luglio 2014 la propria rete di stazioni di servizio e di depositi carburanti presenti sul territorio italiano alla Kuwait Petroleum Italia (Q8). La compagnia \u00e8 rimasta presente nel paese con il business dei lubrificanti (Shell Italia Oil Products/S.I.O.P.), Gas&amp;Power (Shell Energy) e la divisione upstream per l'estrazione petrolifera.\nNel 2022 viene annunciato un accordo con la societ\u00e0 PAD Multienergy, per un nuovo ritorno del marchio e dei prodotti Shell in oltre 500 stazioni di servizio italiane.\nIn Italia oggi Shell opera tramite Shell Italia S.p.A. controllata da Shell Italia Finanziaria S.p.A. Le sedi principali sono a Sesto San Giovanni e Roma. Inoltre da anni \u00e8 fornitore tecnico dell'italiana Ferrari in Formula 1, con la quale ha sviluppato il carburante V-Power, e della Ducati Corse nel motociclismo.\nLa Shell Italia \u00e8 stata anche la prima azienda a essere pubblicizzata col Carosello."}
{"id": "306088", "revid": "339392", "url": "https://it.wikipedia.org/wiki?curid=306088", "title": "Shell (compagnia petrolifera)", "text": ""}
{"id": "306089", "revid": "1005847", "url": "https://it.wikipedia.org/wiki?curid=306089", "title": "Partito Radicale Italiano", "text": "Il Partito Radicale Italiano \u00e8 stato un partito politico italiano costituitosi ufficialmente nel 1904, erede di una parte dell'Estrema sinistra storica fondata da Agostino Bertani e Felice Cavallotti alla fine degli anni settanta dell'Ottocento e all'interno della quale costituiva l'ala meno intransigente. In alcuni contesti il precedente partito viene indicato come Partito Radicale Storico (analogamente ai termini destra storica e sinistra storica) in modo da scongiurare possibili confusioni con omonimi partiti d'ispirazione affine, ma appartenenti alla storia della seconda met\u00e0 del Novecento. Il suo colore politico fu il verde, comune a tutta l'area della sinistra liberale.\nIl programma dell'estrema sinistra radicale.\nIl gruppo detto dell'estrema sinistra era rappresentato in Parlamento e affondava le sue radici ideali nel filone pi\u00f9 laico, democratico e repubblicano del Risorgimento, quello mazziniano e garibaldino, ma con riferimenti propri al pensiero e all'azione di Carlo Cattaneo e di Carlo Pisacane. All'interno di questo gruppo, cui afferivano anche i repubblicani e i socialisti, i radicali costituivano la fazione relativamente pi\u00f9 moderata, essendo gli unici a considerare transitoriamente implementabile il loro programma politico nel vigente contesto della monarchia costituzionale.\nI punti fondanti del programma dell'estrema sinistra espressi nei congressi di Roma del novembre 1872 e del 13 maggio 1890 erano:\nLa costituzione del Partito Radicale Italiano.\nIl Partito Radicale Italiano si costitu\u00ec ufficialmente in partito politico nel corso del I Congresso Nazionale a Roma il 27-30 maggio 1904. All'epoca il presidente del partito era Ettore Sacchi, che progressivamente lo condusse alla partecipazione ad alcuni governi liberal democratici dell'et\u00e0 giolittiana (1903-1914). Contemporaneamente un altro esponente radicale, Giuseppe Marcora, fu per molti anni alla presidenza della Camera dei deputati (1904-1919).\nNei confronti dei governi presieduti o sostenuti da Giovanni Giolitti i radicali assunsero un atteggiamento inizialmente ambiguo. Il rifiuto dei socialisti di Filippo Turati all'invito di Giolitti di aderire al suo secondo governo (1903-05) ebbe come conseguenza il ritrarsi dei radicali da ogni trattativa, fino alla nomina di Marcora alla presidenza della Camera. Dopodich\u00e9 tra il 1904 e il 1905 parte dei deputati radicali fornirono un appoggio esterno al governo Giolitti II. Successivamente non vedendo soddisfatte le aspettative di riforme democratiche contribuirono alla sua caduta.\nI radicali si scissero poi sul sostegno dei due governi guidati da Alessandro Fortis (1905-1906), antico militante radicale. Infatti anche se la maggioranza del gruppo parlamentare si schier\u00f2 all'opposizione, accusando il governo di poca chiarezza programmatica e di trasformismo, due deputati radicali vi entrarono come sottosegretari.\nDopo la caduta di Fortis, Sacchi strinse un accordo con il presidente della destra storica Sidney Sonnino per la formazione di una maggioranza antigiolittiana, sia pure eterogenea. Il governo Sonnino I nacque con il sostegno dei radicali, del Partito Socialista Italiano e del Partito Repubblicano Italiano. Nel successivo governo presieduto da Giolitti i radicali si schierarono nuovamente all'opposizione. Nel 1910 vi entrarono invece nel governo Luzzatti, con Sacchi come Ministro dei lavori pubblici e nel 1911 (Governo Giolitti IV) e Nitti come Ministro dell'agricoltura, dell'industria e del commercio.\nNell'imminenza delle elezioni politiche del 1913 il Partito Radicale riusc\u00ec a fare approvare dal Parlamento una delle sue istanze prioritarie, il suffragio universale, sia pur soltanto maschile. Le elezioni successive in cui il partito consegu\u00ec il massimo numero di deputati della sua storia (62) furono tuttavia segnate dalla svolta della politica giolittiana impressa dal Patto Gentiloni, cio\u00e8 l'accordo elettorale del partito di governo con le gerarchie cattoliche in funzione anti radicale e anti socialista. Di conseguenza nel successivo congresso che si tenne a Roma nel febbraio 1914 in un ambiente infuocato il Partito Radicale vot\u00f2 a grande maggioranza l'uscita dal governo.\nAlla vigilia della prima guerra mondiale il Partito Radicale nel solco della tradizione mazziniana e risorgimentale si colloc\u00f2 per la maggior parte sulle posizioni dell'interventismo democratico. Tale linea, non fu unanime (lo stesso Ettore Sacchi evit\u00f2 di pronunciarsi nettamente) e soprattutto segn\u00f2 un fossato non facilmente colmabile con i socialisti, isolando il radicalismo dal panorama politico parlamentare. I radicali rientrarono nella compagine governativa solo nei due governi di unione nazionale (1916-1919) di Paolo Boselli e di Vittorio Emanuele Orlando.\nIl radicalismo laico e democratico italiano conobbe all'inizio del secolo figure significative quali il repubblicano Ernesto Nathan e Francesco Saverio Nitti. Nathan, dal 1907 al 1913 sindaco repubblicano di Roma con il sostegno dei socialisti, si rese fautore di accese battaglie a beneficio dei ceti pi\u00f9 poveri della Capitale e contro le ingerenze della Chiesa cattolica.\nFrancesco Saverio Nitti, economista e uno dei maggiori rappresentanti del Meridionalismo, contribu\u00ec con i suoi progetti ad attenuare il pi\u00f9 possibile i mali del Mezzogiorno postunitario. Era stato Ministro dell'agricoltura, dell'industria e del commercio nel Governo Giolitti IV ed esponente della minoritaria corrente neutralista del partito alla vigilia della grande guerra. Fu il primo radicale a diventare Presidente del Consiglio dal 1919 al 1920, si trov\u00f2 alle prese con il problema della smobilitazione dell'esercito dopo la prima guerra mondiale; var\u00f2 un'amnistia per i disertori, avvi\u00f2 un'ampia indagine sull'arretratezza e i bisogni del Mezzogiorno e fiss\u00f2 un prezzo politico per il pane. Fu tuttavia travolto dalla crisi connessa all'impresa di Fiume di Gabriele D'Annunzio.\nIl radicalismo durante il regime fascista.\nIl 12 giugno 1921 la delegazione alla Camera del Partito Radicale costitu\u00ec un gruppo parlamentare unico, Democrazia Sociale, insieme agli eletti di Democrazia Sociale e a quelli di Rinnovamento Nazionale (una lista di deputati eletti in rappresentanza degli ex combattenti) per un totale di 65 deputati. Un analogo raggruppamento fu costituito in Senato. Il 25 novembre 1921 avvenne la fusione tra i gruppi demosociale e demoliberale in un unico gruppo democratico, che divenne il pi\u00f9 numeroso, sia alla Camera (150 deputati) sia al Senato (155 senatori).\nNel gennaio del 1922 fu costituito il Consiglio nazionale della Democrazia Sociale e Radicale, cui ader\u00ec anche la direzione del Partito Radicale, sancendo di fatto la propria dissoluzione. Quest'ultimo organismo al primo congresso svoltosi a Roma nell'aprile 1922 dette forma al nuovo partito denominato Partito Democratico Sociale Italiano, cui peraltro non aderirono alcuni esponenti radicali quali Francesco Saverio Nitti e Giulio Alessio.\nIl PDSI accord\u00f2 la fiducia al governo Mussolini e fece parte della squadra governativa con due ministri sino al 4 febbraio 1924; il giorno successivo il partito abbandon\u00f2 la maggioranza di governo, passando all'opposizione. Si present\u00f2 poi alle elezioni politiche italiane del 1924 con una lista autonoma e ottenendo l'1,55% dei suffragi e 10 seggi.\nNonostante l'iniziale fiducia del partito demo-sociale al fascismo, il radicalismo italiano continu\u00f2 a esprimersi prima e dopo il delitto Matteotti nel rigoroso antifascismo di uomini come Piero Gobetti, la cui rivoluzione liberale ha rappresentato il tentativo di rifondare il liberalismo in senso progressista e popolare con un occhio all'ideologia socialista o come lo stesso Francesco Saverio Nitti. Nel novembre 1924 numerosi esponenti radicali indipendenti (Giulio Alessio, Piero Calamandrei, Meuccio Ruini e Nello Rosselli) aderirono al movimento fortemente antifascista dell'Unione nazionale delle forze democratiche e liberali di Giovanni Amendola."}
{"id": "306097", "revid": "438678", "url": "https://it.wikipedia.org/wiki?curid=306097", "title": "Modello (logica matematica)", "text": "Un modello, nella logica matematica, \u00e8 uno standard di un linguaggio o una teoria formale \u00e8 intuitivamente un'attribuzione di un significato a tutti gli enunciati (le formule) del linguaggio.\nLinguaggi del primo ordine.\nUn modello di un linguaggio del primo ordine \u00e8 individuato da:\nModello di una formula.\nUn modello per una formula ben formata di un linguaggio del primo ordine \u00e8 un modello per il linguaggio in cui l'interpretazione della formula risulti vera. Una formula \u00e8 detta\nModelli di teorie assiomatiche.\nUn modello per una teoria del primo ordine \u00e8 un modello per il suo linguaggio per cui siano vere tutte le formule che sono assiomi della teoria, e di conseguenza saranno verificate nel modello tutte le formule corrispondenti ai teoremi della teoria."}
{"id": "306098", "revid": "2225", "url": "https://it.wikipedia.org/wiki?curid=306098", "title": "Bocca della verit\u00e0", "text": ""}
{"id": "306099", "revid": "5680", "url": "https://it.wikipedia.org/wiki?curid=306099", "title": "Modello (logica)", "text": ""}
{"id": "306100", "revid": "124630475", "url": "https://it.wikipedia.org/wiki?curid=306100", "title": "Radicalismo", "text": "Il radicalismo \u00e8 una corrente ideologica sorta nel XVIII secolo all'interno del movimento liberale. I \"radicali\" rappresentavano l'ala pi\u00f9 estrema dello schieramento liberale identificandosi nella sinistra liberale. \n Essi proponevano riforme politiche appunto radicali in senso egualitario, tra le quali l'introduzione del suffragio universale, l'abolizione dei titoli nobiliari e, taluni, la repubblica. Inoltre, i radicali sostenevano la libert\u00e0 di stampa e la rigida separazione fra Stato e Chiesa.\nIl radicalismo storico si caratterizza per la sua posizione intransigente rispetto a una serie di principi umanisti, razionalisti, laici, repubblicani e anticlericali, e per una visione pi\u00f9 avanzata della societ\u00e0 da una prospettiva liberale progressista con particolare attenzione ai diritti civili e ai diritti politici.\nNegli Stati Uniti d'America, dove i partiti di ispirazione socialista sono stati repressi e il liberalismo \u00e8 condiviso dai principali partiti politici, se il termine \"liberal\" indica una posizione assimilabile alla socialdemocrazia, il termine \"radical\" viene usato per l'estrema sinistra di stampo marxista e la cosiddetta nuova sinistra, nata dai movimenti studenteschi degli anni sessanta del Novecento; da cui l'utilizzo anche da parte dei giornalisti italiani dell'espressione sinistra radicale per riferirsi alla sinistra comunista.\nRegno Unito.\nSecondo l'\"Encyclopedia Britannica\" il primo utilizzo della parola \"Radical\" in senso politico \u00e8 generalmente ascritto al parlamentare inglese whig Charles James Fox. Nel 1797, Fox si espresse per una \"riforma radicale\" del sistema elettorale, concedendo il suffragio universale maschile. Ci\u00f2 port\u00f2 ad identificare con tale termine tutti coloro che supportavano il movimento per la riforma parlamentare. Sempre secondo la \"Britannica\" Fox si dimise dal Privy Council nel 1798 per riaffermare la dottrina della sovranit\u00e0 popolare in un discorso pubblico. Fox non era comunque un democratico ed era noto per le sue incongruenze. Egli infatti sosteneva anche che un paese sarebbe prospero se il suo governo fosse affidato all'aristocrazia.\nInizialmente limitato alle classi superiore o media, nel XIX secolo si potevano distinguere i \"popular radicals\", che portarono ad agitazioni di artigiani e lavoratori, duramente represse dal governo, ed i \"philosophical radicals\" che seguivano la filosofia utilitarista di Jeremy Bentham e chiedevano con forza la riforma parlamentare, ma erano generalmente contrari alle argomentazioni e ai metodi dei \"popular radicals\". Alla met\u00e0 del secolo i Radicali si unirono con altri nel Parlamento britannico e formarono il Liberal Party, per realizzare finalmente la riforma del sistema elettorale.\nFrancia.\nAll'indomani delle Guerre Napoleoniche, fino al 1848, in Francia era tecnicamente illegale proclamarsi apertamente repubblicano. . Dal 1869 una fazione, guidata da Georges Clemenceau, si proclamava come erede della Francia rivoluzionaria, allontanandosi dal repubblicanesimo moderato di L\u00e9on Gambetta. A Montmartre nel 1881 presentarono un programma di ampie riforme sociali. All'epoca i radicali, che si auto-collocavano a sinistra, si opponevano ai \"Repubblicani opportunisti\" (Gambetta), ai liberali orleanisti, ai legittimisti (di entrambe le fazioni monarchiche) ed ai Bonapartisti.\nStoria dell'ideologia.\nIn molti Paesi europei infatti (si pensi a Regno Unito, Francia, Norvegia, Danimarca e Paesi Bassi) alla fine dell'Ottocento la contrapposizione politica era tra conservatori e liberali. I primi erano espressione dell'aristocrazia terriera, i secondi, invece, raccoglievano gli intellettuali, la piccola e media borghesia, i piccoli contadini ed erano portatori di istanze di rinnovamento e ricambio economico-sociale. All'interno del pensiero politico liberale, che solitamente si incarnava in partiti posizionati alla sinistra dello schieramento parlamentare, si form\u00f2 una frangia particolarmente attenta alle questioni sociali. I sostenitori di liberalismo progressista e di sinistra vennero dunque chiamati \"radicali\".\nCon la nascita dei partiti socialisti e socialdemocratici, i radicali si sono di conseguenza spostati verso il centro-sinistra dello schieramento politico, mentre i liberali si spostarono verso il centro e in taluni casi verso il centro-destra (per esempio in Danimarca). Sia i liberali sia i radicali vennero schiacciati tra i conservatori e le forze socialdemocratiche, tanto che in molti Paesi finirono per riunirsi in uno stesso partito. Sebbene esistano ancora partiti \"radicali\", il termine \"radicalismo\" \u00e8 stato soppiantato nel gergo politologico da liberalismo sociale, che sta appunto ad indicare le correnti di sinistra del liberalismo.\nPartiti radicali per tradizione o per nome.\nIn Italia l'esperienza politica del radicalismo pu\u00f2 riferirsi, ad esempio, al Partito d'Azione o al Partito Repubblicano Italiano delle origini, nonch\u00e9 al partito radicale storico di Felice Cavallotti. Da quest'ultima esperienza hanno preso spunto alcuni membri della sinistra interna del Partito Liberale Italiano, tra i quali spiccava il nome di Marco Pannella, che diedero vita nel 1955 al Partito Radicale. Posizionatosi nell'alveo della \"sinistra democratica\", tale partito si \u00e8 poi via via spostato verso il centro e, dagli anni novanta, come Lista Pannella, Lista Bonino e infine Radicali Italiani, ha abbracciato compiutamente il liberismo. I Radicali Italiani si autodefiniscono come \"movimento liberale, liberista e libertario\", cio\u00e8 come un partito liberale in materia di diritti civili e liberista in economia.\nTra i partiti riconducibili alla storica tendenza del radicalismo storico in Europa e nel mondo si possono ricordare la Sinistra Radicale danese, il Partito Radicale e il Partito Radicale di Sinistra in Francia, il Partito Liberale Radicale svizzero e l'Unione Civica Radicale argentina. Si tratta di partiti in gran parte socio-liberali, anche se alcuni, come il Partito Radicale francese e il Partito Liberale Radicale svizzero fanno ora parte del centro-destra nei loro Paesi, e altri, come l'Unione Civica Radicale e il Partito Radicale di Sinistra, hanno aderito all'Internazionale Socialista o al Partito del Socialismo Europeo.\nSebbene sorti dopo l'epoca d'oro del radicalismo storico, molti partiti contemporanei che si proclamano socio-liberali hanno un forte legame ideale con tale tradizione (vedi partiti liberali progressisti)."}
{"id": "306104", "revid": "1226", "url": "https://it.wikipedia.org/wiki?curid=306104", "title": "Letteratura fantastica", "text": ""}
{"id": "306108", "revid": "2225", "url": "https://it.wikipedia.org/wiki?curid=306108", "title": "OnStage!", "text": ""}
{"id": "306115", "revid": "339392", "url": "https://it.wikipedia.org/wiki?curid=306115", "title": "Allevamenti pelliccia", "text": ""}
{"id": "306118", "revid": "92920", "url": "https://it.wikipedia.org/wiki?curid=306118", "title": "Competizioni italiane di hockey su pista", "text": ""}
{"id": "306122", "revid": "119654583", "url": "https://it.wikipedia.org/wiki?curid=306122", "title": "Piss Christ", "text": "Piss Christ (in italiano \"Cristo di piscio\") \u00e8 una fotografia realizzata nel 1987 dal fotografo statunitense Andres Serrano.\nDescrizione.\nLa foto raffigura un piccolo crocefisso di plastica immerso in un bicchiere di vetro contenente l'urina (volgarmente nota come \"piscio\") dell'autore.\nOvviamente uno dei messaggi contenuti nell'opera \u00e8 di intenzione provocatoria.\nL'opera ha vinto, nel 1989, il premio \"Awards in the Visual Arts\" messo in palio dal Southeastern Center for Contemporary Art e sponsorizzato dal National Endowment for the Arts, un ente governativo statunitense che tutela e finanzia progetti a cui \u00e8 riconosciuta un'eccellenza artistica. L'opera \u00e8 stata danneggiata da cattolici il 17 aprile 2011 durante la sua esposizione ad Avignone, in Francia.\nNel corso degli anni, Serrano ha realizzato opere analoghe come \"Madonna and Child II\" (\"Madonna e Bambino II\", 1989): una stampa ilfochrome il cui soggetto \u00e8 anch'esso immerso nell'urina, ma non nota quanto \"Piss Christ\".\nControversie.\nL'esposizione dell'opera, nel 1989, suscit\u00f2 ampio scandalo negli Stati Uniti; tra i suoi principali detrattori vi furono i senatori repubblicani Al D'Amato e Jesse Helms che portarono il dibattito nell'aula del senato; in un discorso tenuto il 18 maggio 1989 al Senato degli Stati Uniti, i due parlamentari accusarono l'opera di volgarit\u00e0 e blasfemia, e che il premio di 15.000 dollari ottenuto da Serrano per \"Piss Christ\" violava il principio di separazione tra stato e chiesa, in quanto finanziato con denaro pubblico da parte di un ente federale (il National Endowment for the Arts). I sostenitori dell'opera, al contrario, la definirono un significativo esempio di libert\u00e0 di parola e di espressione in campo artistico; tra i suoi difensori vi fu anche la suora e critico d'arte inglese Wendy Beckett secondo la quale \"Piss Christ\" non aveva un intento blasfemo, ma rappresentava il modo in cui la societ\u00e0 contemporanea si poneva nei riguardi di Cristo e dei valori che rappresenta.\nNel 1997, la polemica riesplose in Australia in occasione di una retrospettiva dedicata a Serrano presso la National Gallery of Victoria, quando l'arcivescovo cattolico di Melbourne, George Pell, cerc\u00f2 inutilmente di ottenere una ingiunzione da parte della Corte Suprema dello stato di Victoria che impedisse l'esposizione della foto ritenuta blasfema. Nei giorni successivi, alcuni vandalismi che danneggiarono l'opera condussero la National Gallery alla decisione di annullare la mostra su Serrano per le preoccupazioni sulla sicurezza di un'esposizione contemporanea su Rembrandt.\nNel 2006 \"Piss Christ\" ha fatto parte di \"Down by Law\", un'esposizione nell'ambito della Biennale di Whitney a New York.\nNell'aprile del 2011 l'esposizione dell'opera ad Avignone nel contesto della manifestazione \"I Believe in Miracles\" non ha mancato di sollevare polemiche e manifestazioni di protesta, culminate il giorno 16 con una marcia organizzata di un migliaio di persone che hanno attraversato la citt\u00e0 fino a raggiungere il museo. Il giorno successivo, quattro giovani sono entrati nel museo stesso minacciando ed immobilizzando le due guardie, hanno infranto il vetro protettivo ed hanno danneggiato irrimediabilmente la foto. \u00c8 stata vandalizzata anche una seconda fotografia dello stesso autore, raffigurante una monaca in meditazione.\nInfluenza culturale.\nQuest'opera \u00e8 stata spesso utilizzata come banco di prova della libert\u00e0 di espressione: la rivista \"Arts &amp; Opinion\" la descrive, per esempio, come \"\u00abuno scontro che vede da una parte gli interessi degli artisti sulla libert\u00e0 di espressione, e dall'altra l'offesa che tali opere potrebbero causare ad una parte della comunit\u00e0\u00bb\".\nNel 1991 la controversia su \"Piss Christ\" \u00e8 stata riassunta nel documentario \"Damned in the USA\" della BBC e l'opera \u00e8 stata pi\u00f9 volte citata in letteratura come nel libro di satira \"When You Ride Alone You Ride with bin Laden\" di Bill Maher."}
{"id": "306123", "revid": "2075278", "url": "https://it.wikipedia.org/wiki?curid=306123", "title": "Toyota", "text": "La \u00e8 una multinazionale giapponese che produce autoveicoli. La sede si trova nell'omonima citt\u00e0 di Toyota.\nSi tratta della maggiore societ\u00e0 automobilistica del Giappone, con una produzione stimata in circa nove milioni di veicoli l'anno. La societ\u00e0 domina il mercato giapponese con circa il 40% delle nuove auto registrate nel 2004, e gode di una consistente fetta di mercato sia in Europa sia negli Stati Uniti. Ha quote di mercato significative anche in diversi paesi del sud-est asiatico.\nL'azienda produce una grande variet\u00e0 di veicoli generalmente stimati per qualit\u00e0 dei materiali e buona progettazione.\nNel corso del 2008 la Toyota super\u00f2 la General Motors, diventando la prima azienda automobilistica al mondo per numero di veicoli e per fatturato.\nAi primi del 2011 Toyota \u00e8 tornata leader mondiale nelle vendite, con quasi 8 milioni e mezzo di veicoli venduti nel 2010, con un aumento di circa l'8% rispetto al 2009 (a ruota seguono il gruppo GM e il gruppo VW). Il colosso automobilistico giapponese nel 2012 ha venduto 9,75 milioni di auto, livello record che ha permesso il sorpasso sull'americana General Motors e sulla tedesca Volkswagen. Si tratta di un incremento delle immatricolazioni del 22,6% rispetto all'esercizio precedente: in Giappone le vendite sono aumentate del 35,2% a 2,41 milioni, mentre sui mercati esteri la crescita si \u00e8 attestata al 19% a 7,34 milioni di unit\u00e0. Toyota torna quindi sul gradino pi\u00f9 alto del podio, dove aveva gi\u00e0 soggiornato dal 2008 al 2010, mentre nel 2011 era scivolata al terzo posto in scia all'impatto devastante del disastro di Fukushima.\nInoltre, nonostante i richiami del 2009, Toyota \u00e8 tornata nel 2011 il marchio con il pi\u00f9 alto valore aggiunto come percezione da parte del pubblico.\nNel 2016, Toyota lancia un'iniziativa di \"car sharing\" ibrido, chiamata \"Yuk\u00f5\": la prima citt\u00e0 scelta per tale iniziativa \u00e8 Dublino, in Irlanda; la seconda \u00e8 Forl\u00ec, in Italia. Nel 2018 il servizio \u00e8 stato esteso anche a Venezia.\nNell'anno fiscale 2019 fattura 29.500 miliardi di yen (circa 220 miliardi di USD).\nSempre nel 2019 Toyota fa un accordo di scambio azionario del 5% con Suzuki con cui ha una collaborazione industriale e commerciale su piattaforme ibride ed elettrificate.\nNel giugno 2020 Tesla ha superato Toyota in termini di capitalizzazione di mercato (sul mercato azionario), spodestando l'azienda che rimaneva imbattuta dal 2011, ma non la supera per fatturato.\nOrigini.\nLa storia della Toyota Motor Corporation ebbe inizio nel settembre del 1933, quando la Toyoda Automatic Loom (nata nel 1890 come produttore di telai tessili, che ebbe un grande successo grazie all'invenzione del suo creatore: il telaio tessile in legno) apr\u00ec una nuova divisione destinata alla produzione di automobili, sotto la direzione di Kiichir\u014d Toyoda, figlio del proprietario Toyoda Sakichi.\nNel 1934 vennero prodotti i primi motori \"Type A Engine\", usati l'anno seguente sull'automobile \"Model A1\" e sull'autocarro \"G1\". Nel 1936 ebbe inizio la produzione in serie dell'automobile \"Model AA\".\nBench\u00e9 il gruppo Toyota sia oggi conosciuto soprattutto per le automobili, esso \u00e8 ancora attivo nel settore tessile e continua a produrre telai, ovviamente automatizzati, e macchine per cucire venduti in tutto il mondo. La Toyota Motor Company fu istituita come societ\u00e0 indipendente nel 1937.\nIl nome della ditta era stato trasformato dal cognome del fondatore Toyoda Sakichi ( tradotto significa \"fertile campo di riso\") in \"Toyota\" per motivi scaramantici, potendosi quest'ultimo scrivere, in giapponese, con otto colpi di pennello (l'8 \u00e8 considerato un numero fortunato in Giappone e Cina). Inoltre il nome fu cambiato per distinguere vita privata e carriera dei fondatori, e semplificarne la pronuncia.\nDurante la guerra del Pacifico l'azienda fu impiegata nella produzione di autocarri per l'Esercito imperiale giapponese, impiegando i processi pi\u00f9 economici possibile: ad esempio erano dotati di un solo proiettore, al centro del tetto.\nFortunatamente per Toyota la guerra fin\u00ec poco prima che un bombardamento pianificato dagli alleati ne colpisse le fabbriche nella prefettura di Aichi.\nLa produzione commerciale di automobili ebbe inizio nel 1947 con il modello \"SA\". Nel 1950 nacque una societ\u00e0 distinta per la vendita, la \"Toyota Motor Sales Company\" (che dur\u00f2 fino al luglio del 1982). Nell'aprile del 1950 venne costituita la catena di vendita \"Toyopet\".\nPresenza nel mondo.\nToyota possiede stabilimenti in tutto il mondo per produrre o assemblare i veicoli destinati ai mercati locali. Essi sono presenti in Stati Uniti, Giappone, Australia, Canada, Indonesia, Polonia, Sudafrica, Turchia, Gran Bretagna, Francia, Portogallo, Brasile, e, pi\u00f9 recentemente, anche in Pakistan, India, Argentina, Repubblica Ceca, Messico e Venezuela.\nIn Europa, \u00e8 attiva una joint venture con il gruppo PSA Peugeot Citro\u00ebn che in un impianto situato a Kol\u00edn, nella Repubblica Ceca produce, nelle sue varie versioni, un modello di city car progettato in comune e commercializzato con i marchi Toyota Aygo, Peugeot 108 e Citro\u00ebn C1\nSono attive le partnership di produzione dopo scambio azionario con Mazda e Suzuki.\nProduzione.\nToyota investe molto della sua ricerca in veicoli ibridi come la Toyota Prius, basata sulla tecnologia Hybrid Synergy Drive. Nel corso del 2013 \u00e8 stato raggiunto l'incredibile numero di 3.000.000 di Toyota Prius nel Mondo, che porta la cifra, inclusa Lexus, a oltre 5.000.000 di ibride nel Mondo, solo nel corso del 2012 Toyota ne ha vendute 1,22 milioni e con l'arrivo delle nuove Prius Wagon, Yaris HSD, Auris HSD e Auris Wagon HSD, il numero aumenter\u00e0 considerevolmente. Nel 2002, Toyota test\u00f2 con successo una nuova versione della RAV4 a celle a combustibile. \"Scientific American\" dichiar\u00f2 l'azienda \"Business Leader of the Year\" nel 2003 per commercializzare automobili ibride a un prezzo abbordabile.\nToyota \u00e8 famosa anche per la sua filosofia di produzione, chiamata Sistema di produzione Toyota, in particolare per il metodo Just in time che viene adottato in tutto il mondo da molte aziende manifatturiere.\nAzionisti.\nLa Toyota \u00e8 una societ\u00e0 per azioni quotata alla borsa di Tokyo con il numero \"7203\" (prima sezione), a quella di New York con la sigla \"TM\" e alla borsa di Londra come \"TYT\".\nMarchi e holding.\nLa Toyota commercializza i suoi prodotti con i marchi Toyota, Scion e Lexus. Lexus viene utilizzato per il settore delle automobili di lusso mentre il marchio Scion viene utilizzato solo negli Stati Uniti per commercializzare modelli destinati a un pubblico giovane. La Toyota conta 529 sussidiarie e 226 affiliate.\nLe societ\u00e0 controllate dalla Toyota sono:\nLe partecipazioni sono:\nAttivit\u00e0 non automobilistiche.\nBiotecnologie agricole.\nToyota investe in molte piccole aziende e partnership nel settore delle biotecnologie, fra le quali:\nCorse automobilistiche.\nRally.\nToyota ha partecipato a gare di rally con la Toyota Celica e la Toyota Corolla ed \u00e8 stata campione del mondo 9 volte: 5 tra i piloti (1990 e 1992 con Carlos Sainz, 1993 con Juha Kankkunen, 1994 con Didier Auriol, 2019 con Ott Tanak) e 4 come costruttore (1993, 1994, 1998, 2018). Ha fatto il suo ritorno nel Campionato del mondo rally 2017 con la Yaris WRC, vincendo il titolo la stagione successiva. Nel 2019 da segnalare la prima vittoria alla Dakar.\nCorse di prototipi sportivi e 24 ore di Le Mans.\nDopo vari tentativi nel Gruppo C nel 1998 la Toyota fece esordire alla 24 ore di Le Mans il nuovo prototipo Gt-One nella classe GT1. Le tre Toyota GT-One (nome in codice TS020) furono tra le auto pi\u00f9 veloci della competizione ma mancarono la vittoria a causa di vari problemi meccanici ed elettronici. Toyota partecip\u00f2 nuovamente alla competizione l'anno successivo con una versione riveduta del prototipo GT-One (iscritto quest'anno nella classe LMGTP). Le auto furono ancora pi\u00f9 veloci della volta precedente ma anche questa volta due di esse furono costrette al ritiro a causa di problemi di affidabilit\u00e0, mentre la superstite conquist\u00f2 il secondo posto. Dopo questa partecipazione l'azienda ferm\u00f2 lo sviluppo della GT-One per concentrarsi sulla prossima entrata in campo nella Formula Uno.\n\u00c8 tornata a gareggiare nella categoria nel 2012 con una vettura ibrida vincendo il mondiale nel 2014, ma senza ottenere il successo alla 24 Ore di Le Mans dove una TS040 si \u00e8 fermata per un principio d'incendio alle 5 di mattina e la vettura gemella \u00e8 finita terza.\nNell'edizione 2015 della 24 Ore la vettura non \u00e8 all'altezza delle rivali Porsche e Audi, finendo in sesta e ottava posizione.\nNell'edizione 2016 con la nuova TS050 sfiora la vittoria, restando in testa alla gara sino al penultimo giro, quando, fermata da un problema meccanico viene superata dalla Porsche.\nSolo nel 2018 arriva per le tre ellissi la vittoria, con il trio Buemi-Nakajima-Alonso primo sulla Sarthe, replicando poi la vittoria l'anno successivo.\nFormula 1.\nDal 2002 Toyota ha partecipato al campionato di Formula Uno con il \"Toyota Team Europe\", con sede a Colonia. Nonostante il grande investimento le prestazioni della scuderia sono state per 3 stagioni mediocri. Nel 2004 fu ingaggiato il noto designer Mike Gascoyne; solo nel 2005, con Jarno Trulli e Ralf Schumacher, la scuderia avanz\u00f2 dalle posizioni di met\u00e0 classifica entrando in competizione per le posizioni di testa. Trulli arriv\u00f2 due volte secondo e una volta terzo (con una pole-position a Indianapolis) nelle prime cinque gare della stagione, aiutando la squadra a mantenere la seconda posizione nella Classifica Costruttori per diverse gare. A fine stagione chiuder\u00e0 al quarto posto. La coppia di piloti \u00e8 confermata per altre due stagioni, ma con risultati inferiori.\nNel 2008 e nel 2009 ad affiancare Trulli \u00e8 stato chiamato un altro tedesco, Timo Glock.\nA seguito della crisi economica e degli scarsi risultati il 4 novembre 2009 la Toyota, che stava preparando la vettura per il 2010, annuncia, tra le lacrime di un dirigente, l'intenzione di abbandonare la Formula 1.\nNASCAR.\nToyota partecipa con la Camry alla \"Sprint Cup Series\" e alla \"Xfinity Series\" e con la Tundra alla \"Camping World Truck Series\".\nJGTC.\nNel JGTC/SuperGT GT300, la Reckless's MR-S guidata da Kota Sasaki &amp; Tetsuya Yamano ha vinto il campionato del 2005, precedentemente, nel 2002 Morio Nitta &amp; Shinichi Takagis' con una ARTA Toyota MR-S hanno conseguito lo stesso titolo.\nToyota \u00e8 stata presente per anni nel campionato delle super gran turismo giapponesi con Supra, Celica, MR2, MR-S e Trueno, vincendo svariate edizioni.\nIl marchio Toyota \u00e8 stato presente nelle versioni televisive di \"best motoring\" con auto test come Corolla Trueno AE86, e Techno Pro Spirit MR-S, il tutto testato dal pilota pluripremiato Keiichi Tsuchiya.\nFormula Atlantic.\nTra il 1989 e il 2006 la casa nipponica si impegn\u00f2 nella fornitura dei propulsori per la Formula Atlantic.\nSport.\nToyota \u00e8 lo sponsor principale e il fondatore di tre squadre sportive giapponesi:\nL'azienda inoltre sponsorizza e d\u00e0 il proprio nome a varie strutture sportive in tutto il mondo come:"}
{"id": "306162", "revid": "76963", "url": "https://it.wikipedia.org/wiki?curid=306162", "title": "Winsor McCay", "text": "Prolifico ed eclettico artista, \u00e8 stato un pioniere del fumetto e del cinema d'animazione. Nel 1905 ha creato la serie onirica \"Little Nemo\". Fra le altre sue serie vanno ricordate almeno \"Little Sammy Sneeze\" (pubblicato dal 1904 al 1906) e \"Dream of the Rarebit Fiend\" (pubblicata dal 1904 al 1914).\nBiografia.\nWinsor McCay era figlio di Janet Murray e Robert McKay (cognome poi cambiato in McCay). Suo padre, in tempi diversi, aveva lavorato come trasportatore, droghiere e agente immobiliare. Non si conoscono con certezza il luogo preciso e la data di nascita esatta di Winsor McCay. Lui ha affermato di esser nato a Spring Lake, in Michigan, nel 1871, ma la sua lapide riporta come anno il 1869. In un censimento della popolazione dell'epoca risulta esser nato in Canada nel 1867. In origine il suo nome completo era Zenas Winsor McKay, in onore del datore di lavoro di suo padre, Zenas G. Winsor. In seguito ha abbandonato il nome Zenas.\nNel 1886 i suoi genitori lo mandarono a studiare alla Cleary School of Penmanship di Ypsilanti per farlo diventare un uomo d'affari. Qui ricevette la sua unica istruzione artistica formale da John Goodison del Michigan State Normal College. Goodison, un ex pittore di vetrate, che stava allora sperimentando un suo personale metodo d'insegnamento del disegno per ragazzi dotati basato sullo studio intensivo della rappresentazione delle forme geometriche base in tre dimensioni, gli insegn\u00f2 la rigorosa applicazione dei fondamenti della prospettiva, di cui McCay fece largo uso durante la sua carriera di fumettista, e influenz\u00f2 il suo utilizzo del colore.\nNel 1889 McCay si trasfer\u00ec a Chicago con l'intenzione di studiare alla School of the Art Institute of Chicago ma, a causa di mancanza di soldi, si vide costretto a cercare lavoro. Trov\u00f2 impiego alla National Printing and Engraving Company, producendo xilografie per manifesti circensi e teatrali. Due anni dopo si trasfer\u00ec a Cincinnati dove lavor\u00f2 come artista per il Kohl and Middleton's Vine Street Dime Museum e dove spos\u00f2 Maude Leonore Dufour. Nel 1906 Winsor McCay inizi\u00f2 a esibirsi nei chalk talk, spettacoli di vaudeville molto popolari tra la fine dell'Ottocento e l'inizio del Novecento in cui un attore intratteneva il pubblico con un monologo, su argomenti diversi, mentre disegnava caricature o disegni umoristici su una lavagna con un gesso. Nel suo sketch \"The Seven Ages of Man\" McCay disegnava due volti per poi invecchiarli progressivamente.\nLa prima importante serie a fumetti di McCay fu \"Tales of the Jungle Imps by Felix Fiddle\". L'opera fu pubblicata in 43 puntate, da gennaio a novembre 1903, sul \"The Cincinnati Enquirer\". La striscia era basata sulle poesie di George Randolph Chester, all'epoca giornalista e redattore dell\"'Enquirer\". I racconti avevano come protagonisti animali della giungla e descrivevano i modi in cui essi si erano adattati a un mondo ostile, con titoli differenti quali \"How the Elephant Got His Trunk\" e \"How the Ostrich Got So Tall\".\nLe sue strisce \"Little Nemo\" e \"Dream of the Rarebit Fiend\" erano entrambe ambientate nei sogni dei loro personaggi e caratterizzate da un tocco di arte fantasy che tentava di richiamare l'atmosfera e le sensazioni della dimensione onirica. I fumetti di McCay non furono mai popolarissimi ma ebbero sempre un forte seguito grazie anche al suo stile grafico molto espressivo. Le pagine dei giornali dell'epoca erano pi\u00f9 grandi delle attuali e l'autore ne aveva solitamente a disposizione mezza per illustrare il suo lavoro. Per quanto riguarda l'arte fantasy nel fumetto il solo rivale di McCay era Lyonel Feininger, il quale intraprese una carriera da pittore dopo aver abbandonato il mondo dei comics.\nWinsor McCay ha anche realizzato alcuni importanti filmati di animazione, in cui ogni singolo fotogramma veniva disegnato a mano dallo stesso artista o, occasionalmente, dai suoi collaboratori. Nel cortometraggio in tecnica mista \"Gertie il dinosauro\" (\"Gertie the Dinosaur\") univa animazione e vaudeville, portando nei teatri il suo film del \"dinosauro ammaestrato\" e interagendo con esso durante gli spettacoli.\nTra le altre opere d'animazione spicca \"L'affondamento del Lusitania\" (\"The Sinking of the Lusitania\"), racconto realistico e allo stesso tempo ricco di suggestioni di un episodio che ha contribuito all'ingresso degli Stati Uniti nella prima guerra mondiale.\nNell'ultima parte della sua vita si \u00e8 dedicato soprattutto a illustrare, con la sua tecnica accuratissima e il suo talento visivo, gli editoriali dei giornali del gruppo Hearst.\nWinsor McCay mor\u00ec nel 1934 e fu sepolto al Cemetery of the Evergreens di Brooklyn, New York.\nL'editore e autore Woody Gelman scopr\u00ec numerose strisce originali di \"Little Nemo\" in uno studio dove lavor\u00f2 il figlio di McCay nel 1966. Molti dei disegni recuperati da Gelman furono esposti al Metropolitan Museum of Art sotto la direzione del curatore, A. Hyatt Mayor.\nFumetti.\nLista fumetti di McCay con giornali su cui avveniva la pubblicazione e le date di pubblicazione."}
{"id": "306167", "revid": "287204", "url": "https://it.wikipedia.org/wiki?curid=306167", "title": "Cicloserina", "text": "La cicloserina \u00e8 un composto organico a struttura ciclica che presenta all'interno del suo anello a cinque termini due eteroatomi. La cicloserina ha una struttura simile all'amminoacido alanina e agisce interferendo con la formazione della parete cellulare dei batteri. La cicloserina, oltre ad essere un antibiotico ad ampio spettro d'azione \u00e8 anche un anti-tubercolare di seconda scelta. Dalla cicloserina deriva un antitubercolare maggiormente attivo rispetto alla molecola progenitrice, il terizidone.\nLa cicloserina \u00e8 stata scoperta nel 1954 dallo \"Streptomyces orchidaceus\". \u00c8 inclusa nell'elenco dei medicinali essenziali dell'Organizzazione mondiale della sanit\u00e0, che riporta i medicinali pi\u00f9 efficaci e sicuri necessari in un sistema sanitario.\nMeccanismo d'azione.\nAgisce inibendo due enzimi, la D-alanina-D-alanina sintetasi e l'alanina-racemasi, che catalizzano la sintesi della parete batterica dei micobatteri in particolare.\nPresenta adeguate caratteristiche farmacocinetiche e farmacodinamiche, in quanto somministrato per via parenterale, viene assorbito efficacemente e ha un buon volume apparente di distribuzione.\nUtilizzo.\nLo spettro di azione di questo farmaco \u00e8 ampio, orientato principalmente sui Batteri Gram-positivi, in particolare Stafilococchi e Streptococchi, anche resistenti, ed anche enterobatteri e su alcuni batteri gram negativi come l\"H.Influenzae\" e l\"E.coli\". A causa della sua tossicit\u00e0 viene utilizzato solamente come antitubercolare di seconda scelta.\nTubercolosi.\nLa cicloserina \u00e8 classificata come farmaco di seconda scelta per il trattamento della tubercolosi, quindi viene adoperata solo se uno o pi\u00f9 farmaci di prima scelta non possono essere utilizzati, come nel caso in cui si abbia a che fare con ceppi di \"M. tuberculosi\" resistenti ai farmaci e ampiamente resistenti ai farmaci\".\" Un altro motivo per l'uso limitato del farmaco sono gli effetti collaterali neurologici, poich\u00e9 \u00e8 in grado di penetrare nel sistema nervoso centrale e causare mal di testa, sonnolenza, depressione, vertigini, vertigini, confusione, parestesie, disartria, irritabilit\u00e0, psicosi, convulsioni e tremori. Il sovradosaggio di cicloserina pu\u00f2 causare paresi, convulsioni e coma. Il consumo di alcol pu\u00f2 aumentare il rischio di convulsioni. La somministrazione concomitante di piridossina pu\u00f2 ridurre l'incidenza di alcuni degli effetti collaterali sul SNC (ad es. le convulsioni) causati dalla cicloserina.\nEffetti collaterali.\nAttraversando efficacemente la barriera emato-encefalica, penetra facilmente all'interno del sistema nervoso centrale, provocando svariati effetti collaterali, poich\u00e9 \u00e8 molto tossica. Infatti il suo impiego ed uso \u00e8 alquanto raro. Gli effetti collaterali comuni includono reazioni allergiche, convulsioni, sonnolenza, instabilit\u00e0 e intorpidimento. Non \u00e8 raccomandato nelle persone con insufficienza renale, epilessia, depressione o alcolisti. Non \u00e8 chiaro se l'uso durante la gravidanza \u00e8 sicuro per il bambino."}
{"id": "306169", "revid": "339392", "url": "https://it.wikipedia.org/wiki?curid=306169", "title": "Jasper Beardley", "text": ""}
{"id": "306182", "revid": "1372005", "url": "https://it.wikipedia.org/wiki?curid=306182", "title": "Brandeburgo sulla Havel", "text": "Brandeburgo sulla Havel (in tedesco Brandenburg an der Havel, in basso tedesco \"Brannenborg an de Havel\") \u00e8 una citt\u00e0 extracircondariale (targa BRB) tedesca di abitanti.\nNel medioevo diede il nome alla regione circostante, detta Marca di Brandeburgo, e successivamente al \"Land\" del Brandeburgo, a cui appartiene.\nAnche la notissima Porta di Brandeburgo, a Berlino, prende nome dalla citt\u00e0.\nGeografia fisica.\nBrandeburgo sulla Havel si trova nel Brandeburgo occidentale, a circa ad ovest di Berlino. La citt\u00e0 sorge lungo le sponde del fiume Havel che, proprio quando raggiunge il centro cittadino, si divide in diversi rami formando cos\u00ec alcune isole. Brandeburgo \u00e8 l'approdo pi\u00f9 importante che s'incontra percorrendo il fiume da Potsdam e Havelberg, dove l'Havel sfocia nell'Elba.\nStoria.\nIl castello di Brandeburgo era in origine una fortezza di una trib\u00f9 slava e fu conquistato nel 929 dal re Enrico l'Uccellatore a seguito della battaglia di Lenzen.\nLa citt\u00e0 rimase tedesca fino al 983, quando vi fu una ribellione da parte degli abitanti slavi che spazz\u00f2 via la marca del Nord; per i successivi 170 anni rimase sotto il controllo della trib\u00f9 slava degli Evelli.\nL'ultimo principe slavo, \"Pribislaw\", mor\u00ec nel 1150 e lasci\u00f2 le sue terre in eredit\u00e0 al principe tedesco Alberto l'Orso, che fond\u00f2 la marca del Brandeburgo. La citt\u00e0 rimase per secoli divisa in tre differenti zone, ovvero tre isole, divise dalla Havel: la Citt\u00e0 vecchia, Citt\u00e0 nuova e il Distretto delle cattedrali. Inizi\u00f2 un periodo di fioritura dei commerci e delle manifatture, nel 1314 entr\u00f2 nella Lega anseatica, che termin\u00f2 dopo la Guerra dei Trent'anni, Brandeburgo venne infatti distrutta e per di pi\u00f9 la corte lasci\u00f2 la citt\u00e0 per Potsdam, che divenne la nuova capitale della Marca. Nel XIX secolo divenne un importante centro industriale dell'Impero tedesco, ma venne pressoch\u00e9 rasa al suolo durante la seconda guerra mondiale. In un sobborgo di Brandeburgo i Nazisti crearono una prigione dove venivano rinchiusi persone con disturbi mentali, che venivano successivamente eliminate. L\u00ec \u00e8 morto martire anche beato Franz J\u00e4gerst\u00e4tter, che a causa della sua profonda fede cattolica ha rifiutato di combattere per la Germania nazista e giurare la fedelt\u00e0 a Hitler. Dopo la caduta del Muro di Berlino, la popolazione, in particolar modo quella giovanile, \u00e8 emigrata dalla citt\u00e0, il cui futuro rimane incerto.\nIl 20 settembre 1993 vennero annessi alla citt\u00e0 il soppresso comune di Klein Kreutz e la localit\u00e0 Mahlenzien del comune di Viesen. Il 24 marzo 2003 seguirono i comuni di Gollwitz e Wust.\nArchitetture.\nIl centro storico della citt\u00e0 \u00e8 la cosiddetta \"Dominsel\" (Isola della cattedrale), qui vi sono i monumenti pi\u00f9 importanti.\nDuomo.\nSu tutti il \" Dom St. Peter und Paul \" (Cattedrale di San Pietro e San Paolo), un imponente basilica romanica in mattoni. Altra chiesa di notevole importanza \u00e8 la \"Katharinenkirche\" (Chiesa di Santa Caterina), in stile Gotico baltico, edificata alla fine del 1300, venne nel corso del tempo ampliata e nel 1585 venne aggiunta la torre campanaria.\nMunicipio.\nDavanti all\"Altst\u00e4dtische Rathaus\", il vecchio municipio, un edificio in stile tardo-gotico, vi \u00e8 una statua in pietra, datata 1474, del paladino Orlando alta 5,35 metri. Delle antiche mura medioevali rimangono alcuni resti e quattro torri, la \"Steintorturm\", la \"M\u00fchlentorturm\", la \"Rathenower Torturm\" e la \"Plauer Torturm\".\nSuddivisione amministrativa.\nAppartengono alla citt\u00e0 di Brandeburgo sulla Havel le frazioni (\"Ortsteil\") di G\u00f6ttin, Gollwitz, Kirchm\u00f6ser, Klein Kreutz/Saaringen, Mahlenzien, Plaue, Schmerzke e Wust.\nAmministrazione.\nGemellaggi.\nBrandeburgo \u00e8 gemellata con:"}
{"id": "306184", "revid": "1442080", "url": "https://it.wikipedia.org/wiki?curid=306184", "title": "Piero Guccione", "text": "Biografia.\nPiero Guccione nasce il 5 maggio 1935 a Scicli, piccola citt\u00e0 della fascia sud-orientale della Sicilia, in provincia di Ragusa. Terzogenito di una famiglia della piccola borghesia, il padre era un sarto, sua madre casalinga. Frequenta per un anno la Scuola d'arte di Comiso, quindi si trasferisce all'Istituto d'arte di Catania, dove si diploma nel 1954. \nNell'ottobre del 1954, a seguito della morte prematura del padre avvenuta durante l'estate, decide di trasferirsi a Roma dove s'iscrive all'Accademia di Belle Arti che frequenta solo per un mese. Vive in un pensionato a San Francesco a Ripa mantenendosi col sussidio di 500 Lire che riceve da una scuola parastatale di cartellonismo pubblicitario, destinato a chi proveniva da fuori citt\u00e0. Nei primi due anni romani non dipinge quasi mai. Lavora come grafico in uno studio romano, dove ha la possibilit\u00e0 di sperimentare nuove forme espressive quali manifesti pubblicitari, caricature per giornali, disegni di mobili.\nAnni Sessanta - Settanta.\nDal 1958 al 1969 partecipa alle missioni paleontologiche nel deserto del Sahara libico, con l'\u00e9quipe del paletnologo Fabrizio Mori, per il rilevamento di pitture rupestri.\nIl 23 aprile 1960 tiene la sua prima mostra personale alla Galleria Elmo di Roma, in via Margutta, presentata dal critico d'arte Duilio Morosini. \nNel 1961, su richiesta dell\"'American Federation of Art\", organizza una mostra delle pitture rupestri del deserto libico alla Columbia University di New York, successivamente ospitata nelle altre maggiori universit\u00e0 americane.\nNel 1962 compare, nel ruolo di s\u00e9 stesso, nel film \"I giorni contati\" di Elio Petri.\nDal 1962 al 1964 ha fatto parte del gruppo \"Il pro e il contro\", con i pittori Attardi, Calabria, Farulli, Guerreschi, Gianquinto e Vespignani e i critici d'arte Antonio Del Guercio, Dario Micacchi e Morosini. Nel novembre del 1962 espone la seconda personale alla Galleria La Nuova Pesa di Roma. \nNel 1963 Illustra \"Il rosso e il nero\" di Stendhal per l'editore Parenti. Nello stesso anno una sua opera viene esposta alla mostra \"Contemporary Italian Paintings\", allestita in alcune citt\u00e0 australiane. Nel 1963-64 espone alla mostra \"Peintures italiennes d'aujourd'hui\", organizzata in Medio Oriente e in Nordafrica.\nNell'aprile del 1965 tiene la sua terza personale, presentata da Dario Micacchi e Renato Guttuso, che lo definisce \"\u00abil pi\u00f9 pittore dopo Turcato (e dopo Mafai) che fosse comparso in Roma\u00bb\". Il 1966 segna la sua prima partecipazione alla Biennale Internazionale d'Arte di Venezia, dove sar\u00e0 invitato altre cinque volte, nel 1972, 1978, 1982, 1988, e 2011. Nel 1966 diventa anche assistente di Renato Guttuso all\u2019Accademia di Belle Arti di Roma e, in seguito, titolare di cattedra fino al 1969. \nNel 1968 espone per la prima volta alla Galleria il Gabbiano di Roma, dove presenta le opere del ciclo \"Citt\u00e0 riflessa\" tra i quali i paesaggi riflessi sulla carrozzeria della sua Volkswagen. Tra il 1969 e 1970 dipinge la breve serie \"Attese di partire\" composta da nove tele numerate dal 1 al 9, esposte alla Galleria Forni di Bologna nell\u2019aprile del 1970. Nel giugno del 1971, la citt\u00e0 di Ferrara gli dedica la prima antologica a Palazzo dei Diamanti con l'esposizione di ottanta opere realizzate tra il 1962 e il 1970, presentata da Enzo Siciliano. Esce qualche mese dopo la prima monografia dedicata all'artista (Il Gabbiano Edizioni d'arte Roma) curata sempre Enzo Siciliano. Partecipa alla X e alla XII edizione della Quadriennale di Roma (1972 e 1992).\nAlla fine degli anni Sessanta costruisce una casa estiva in un lembo estremo della Sicilia Orientale, dove i suoi soggiorni si fanno sempre pi\u00f9 frequenti e prolungati. Nel 1973 Leonardo Sciascia, presentando una sua mostra a Palermo, conia il termine \"platitude\" per definire la sua cifra stilistica come una fuga dalle sensazioni per andare e restare oltre il tempo. Nel 1976 espone per la prima volta a Parigi, con una personale alla Galerie Claude Bernard dove sar\u00e0 invitato nuovamente nel 1983, 1988 e 1998. Nel 1979 anno tiene la cattedra di pittura all'Accademia di belle arti di Catania e, nello stesso anno, torna a vivere in Sicilia, in una campagna (Contrada Quartarella), tra Scicli e Modica dove trascorrer\u00e0 tutto il resto della sua vita. Assieme al pittore e amico fraterno, Franco Sarnari, diventa in Sicilia punto di riferimento di un gruppo di artisti il Gruppo di Scicli che comincia a frequentarsi con assiduit\u00e0 per comuni interessi per la pittura e la scultura. \nAnni Ottanta-Novanta.\nNel periodo 1981-1985 Guccione inizia una nuova fase artistica, abbandonando in gran parte la pittura a olio, che riprender\u00e0 anni dopo, per dedicarsi prevalentemente ai disegni e ai pastelli. Nel 1981, alla Galleria Il Gabbiano di Roma espone ventuno pastelli dedicati al \"Carrubo: immagini e riflessioni intorno ad un albero che muore\". Nello stesso anno illustra \"Elogio dell'ombra\" di Roberto Tassi, con una serie di pastelli sul tema del cielo e dei tramonti. A seguire, nel 1984, sempre alla Galleria Il Gabbiano, presenta il ciclo di pastelli \"Viaggio attorno a Caspar David Friedrich\", firmato da trentatr\u00e9 tavole, omaggio all'artista tedesco ammirato nel 1977 a Parigi alla mostra sulla pittura del Romanticismo. Nel 1983 Enrico Crispolti presenta la prima antologica sulla grafica dal 1961 al 1983 alla Galleria Giulia di Roma, in contemporanea ma indipendente, da un'analoga esposizione alla Galleria d'Arte Moderna del Comune di Patern\u00f2 (Ct).\nNel 1984, dieci anni dopo il primo incontro palermitano, Leonardo Sciascia presenta due mostre di Guccione: i disegni di \"Diario Parigino\" alla Galleria Bambaia (Busto Arsizio, Milano) e una serie di pastelli raffiguranti il paesaggio Ibleo alla Galleria La Tavolozza di Palermo, dove le opere di Guccione vengono esposte assieme alle fotografie di Giuseppe Leone. A Palazzo Dugnani, con il patrocinio del Comune di Milano, ha luogo nel 1986 la mostra personale \"Dopo il vento d'occidente\". Nel 1987 illustra l'edizione un\u2019edizione americana del Il Gattopardo di Tomasi di Lampedusa, presentata dallo scrittore Leonardo Sciascia. La Biennale di Venezia del 1988, nel Padiglione italiano, gli rende omaggio con una sala personale, dove viene esposto il grande quadro \"L'ultimo mare\". Nello stesso anno \u00e8 finalista con Burri, Schifano e Perez al premio Artista dell\u2019anno a Napoli, promosso da 120 critici italiani. Nel 1989 si svolge la seconda antologica alla Galleria d'Arte Moderna del Comune di Conegliano (Treviso) curata da Marco Goldin.\nNel 1980, espone alla Odyssia Gallery di New York, presentato in catalogo dallo scrittore Alberto Moravia. Nel 1984 l'Hirshhorn Museum di Washington lo invita alla mostra internazionale \"Drawings 1974-84\". Nel 1985 \u00e8 invitato dal Metropolitan Museum of Art di New York / The Mezzanine Gallery, per un'antologica di grafica. Presenta le sue opere nelle principali Fiere d'Arte Internazionali: alla Kunstmesse di Basilea nel 1984, alla \"Foire internationale d'art contemporain\" (FIAC) di Parigi nel 1979 e nel 1990, alla \"C.LA.E.\" di Chicago e a \"The Armory Show\" di New York nel 1988. Nel 1985 illustra l'Agenda Olivetti Edizione 1985. Nel 1986 lavora a quindici pastelli, romantici ed espressionisti insieme, per il racconto \"Senso\" di Camillo Boito, che uscir\u00e0 nel 1986 per le Edizioni Franca May, con un'introduzione di Alberto Moravia. Contemporaneamente all'illustrazione di \"Senso\", realizza diciassette pastelli, di cui dieci pubblicati nel volume di poesie di Giorgio Soavi, stampato dalla Grafica dei Greci nel 1987. Nel 1989, Michael_Peppiatt presenta una personale di Guccione alla James Goodman Gallery di New York, mentre nello stesso anno viene pubblicata un\u2019importante monografia sull\u2019artista curata da Enzo Siciliano e Susan Sontag per la collana \"Grandi Monografie d'arte\" della Fabbri editori. Nel 1991 espone alla Galleria il Gabbiano i bozzetti per le scenografie di \"Norma\", di Vincenzo Bellini, andata in scena nel Maggio 1990 al Teatro Massimo di Catania con la regia di Mauro Bolognini.\nNel 1992 una retrospettiva con il titolo \"Variazioni\" \u00e8 patrocinata dalla Provincia Regionale al Palazzo dei Leoni di Messina. Nel 1993 partecipa alla mostra \"Tutte le strade portano a Roma?\" a cura di Achille Bonito Oliva, al Palazzo delle Esposizioni di Roma. Nel 1993 il Comune di Viareggio presenta a Palazzo Paolina \"Omaggio al Maestro\", un'antologica sul tema \"Il mare\", in seno alle manifestazioni per il 64\u00ba Premio Letterario. Nel 1995 l'Assessorato alla Cultura del Comune di Conegliano (Treviso) propone per la seconda volta una sua retrospettiva (curata da Marco Goldin) \"I colori del mare 1967/95\". L'anno successivo viene presentata una retrospettiva di pastelli a Villa Foscarini Rossi, Stra (Treviso) \"Pastelli 1974-1996\" a cura di Marco Goldin. Nel 1998 un'antologica viene presentata a Palazzo Reale di Milano. Nel 1995 \u00e8 nominato Accademico di San Luca. Nel 1999 riceve dalla Presidenza del Consiglio dei Ministri il Premio Speciale per la Cultura con Riccardo Muti e Rita Levi Montalcini. Nello stesso anno riceve il Premio Carlo Levi presso Aliano (Matera).\nAnni Duemila.\nNel 2000 realizza assieme Franco Sarnari, Piero Roccasalva e Giuseppe Colombo, una tela del diametro di 440 cm, per la volta della sala del teatro Garibaldi di Modica. Nel 2001, viene pubblicato da Il Cigno GG Edizioni di Roma, la riedizione dell\u2019opera originale di Galileo Galilei, \"Discorsi intorno a due Nuove Scienze\" con la prefazione di Giovanni Paolo II, illustrato da dieci incisioni di Piero Guccione. Nel 2004 Carlo Azeglio Ciampi gli conferisce la medaglia d'oro alla Presidenza della Repubblica Italiana come benemerito dell'arte e della cultura. Nel luglio 2006 Palazzo Madama a Roma, sede del Senato della Repubblica Italiana accoglie sulla parete della Sala Italia la grande tela \"Il nero e l'azzurro\". Nel 2008 le citt\u00e0 di Milano e Roma lo celebrano dedicandogli una mostra antologica, rispettivamente a Palazzo Reale curata da Vittorio Sgarbi e alla Galleria Nazionale d'Arte Moderna (GNAM) curate da Maurizio Calvesi. Nel 2006 presso la Fondazione Bufalino si \u00e8 svolta la mostra \"Bufalino e Guccione\", una mostra in ricordo del decennale della scomparsa dello scrittore. Nel gennaio 2010 Basilica di Santa Maria degli Angeli e dei Martiri a Roma accoglie Le pale della Maddalena realizzate dall'artista per il Battistero. \nNel 2011 il regista Nunzio Massimo Nifos\u00ec gira il documentario \"Piero Guccione, verso l'infinito\" presentato al Festival internazionale del film di Roma, al Festival del film italiano di Madrid e alla Biennale di Venezia. Nel luglio riceve Premio Pio Alferano 2017 presso il Castello dell'Abate (Castellabate, Salerno). Il 5 Maggio 2018 \u00e8 costituito a Roma l'Archivio Piero Guccione presieduto dalla figlia, Paola Guccione.\nPiero Guccione si spegne il 6 ottobre 2018, a ottantatr\u00e9 anni, nella sua casa-studio di Quartarella nella campagna modicana. Dal 9 ottobre 2021 le ceneri del pittore sono conservate in una tomba nella parte monumentale del cimitero di Scicli (RG).\nPremi e riconoscimenti.\nGuccione ha ricevuto numerosi riconoscimenti e premi: \nIllustrazioni di opere letterarie.\nGuccione ha illustrato alcune opere letterarie, tra cui:"}
{"id": "306185", "revid": "289247", "url": "https://it.wikipedia.org/wiki?curid=306185", "title": "Brandenburg an der Havel", "text": ""}
{"id": "306186", "revid": "268129", "url": "https://it.wikipedia.org/wiki?curid=306186", "title": "Campionato asiatico giovanile di calcio 2000", "text": "Il campionato asiatico giovanile di calcio 2000 si \u00e8 disputato in Iran fra il 12 novembre e il 26 novembre.\n\u00c8 stato vinto dall'Iraq sul Giappone per 2-1.\nFase di qualificazione.\nGli altri qualificati sono stati:\nFase a gironi.\nTutti gli incontri sono stati giocati allo Shiroudi Stadium a Teheran\nGruppo A.\n12 novembre 2000 2 - 1 \n12 novembre 2000 1 - 0 \n14 novembre 2000 3 - 2 \n14 novembre 2000 6 - 1 \n16 novembre 2000 2 - 2 \n16 novembre 2000 2 - 5 \n18 novembre 2000 0 - 3 \n18 novembre 2000 0 - 3 \n20 novembre 2000 0 - 0 \n20 novembre 2000 3 - 1 \nGruppo B.\n13 novembre 2000 1 - 0 \n13 novembre 2000 2 - 1 \n15 novembre 2000 7 - 0 \n15 novembre 2000 0 - 0 \n17 novembre 2000 3 - 2 \n17 novembre 2000 1 - 0 \n19 novembre 2000 6 - 0 \n19 novembre 2000 2 - 4 \n21 novembre 2000 3 - 1 \n21 novembre 2000 0 - 0 \nSemifinali.\n24 novembre 2000 0 - 0 (6-7 ai rigori)\n24 novembre 2000 0 - 2 \nFinale per il terzo posto.\n26 novembre 2000 2 - 2 (6-5 ai rigori)\nFinale.\n26 novembre 2000 2 - 1 (Golden Goal)\nIraq, Giappone, Cina e Iran si qualificano per il Campionato mondiale giovanile di calcio 2001."}
{"id": "306190", "revid": "547034", "url": "https://it.wikipedia.org/wiki?curid=306190", "title": "Johann Michael Vogl", "text": "Biografia.\nNato a Ennsdorf, un quartiere della citt\u00e0 di Steyr, in Alta Austria, studi\u00f2 nel convento di Kremsm\u00fcnster e giunse a Vienna nel 1785. Dotato di grandi capacit\u00e0 canore e non comune conoscenza della poesia, padroneggiava anche la filosofia e gli autori classici, conoscendo alla perfezione il latino e il greco.\nIl suo nome \u00e8 oggi legato ai suoi rapporti professionali e alla profonda amicizia con il celebre musicista Franz Schubert, ma gi\u00e0 prima del sodalizio era il cantante pi\u00f9 in voga d'Austria. Schubert fu enormemente colpito dal talento di Vogl nel 1813, quando ascolt\u00f2 un'esecuzione dell'\"Ifigenia in Tauride\" di Gluck, opera nella quale Vogl ricopriva il ruolo di Oreste. Si dice che l'anno successivo, quando Vogl doveva rappresentare il personaggio di Pizarro alla prima del \"Fidelio\" di Beethoven, Schubert arriv\u00f2 a vendere i propri libri scolastici, per potersi acquistare un biglietto d'ingresso.\nPer tramite del cantante d'opera Joseph Sidoni Vogl strinse amicizia con Franz von Schober, intimo di Schubert. Von Schober credette di aver trovato l'interprete ideale dei \"Lieder\" schubertiani, con la sua voce a met\u00e0 fra il tenore e il baritono. Vogl era piuttosto altezzoso e conscio della propria superiorit\u00e0, e ci volle del tempo perch\u00e9 accettasse nel 1817 di esaminare alcuni \"Lieder\" di un compositore dalla produzione gi\u00e0 vastissima, ma ancora sostanzialmente sconosciuto. La prima valutazione, per quanto positiva, fu alquanto fredda e non lasciava sperare in bene.\nTuttavia ebbe modo, poco dopo, di ascoltare \"Die Dioskuren\" (\"I Dioscuri\"), \"Lied\" che lo colp\u00ec profondamente; torn\u00f2 dal compositore viennese e si dette a un'analisi approfondita della sua opera, rimanendone sempre pi\u00f9 incantato. Da quel momento divent\u00f2 il cantore ufficiale di Schubert e i due si esibirono spesso insieme. Franz scrisse molte sue composizioni per Vogl e Vogl stesso continu\u00f2 a cantare la musica di Schubert anche dopo la morte dell'amico nel 1828 (talvolta in circoli privati, altre volte in pubblico; l'ultima esibizione pubblica dell'\"Erlk\u00f6nig\" risale al 1834). Raramente nella storia della musica una simile amicizia si rivel\u00f2 cos\u00ec produttiva dal punto di vista musicale.\nFu maestro di canto di Caroline Unger.\nCollegamenti esterni.\nBiografia di Vogl"}
{"id": "306194", "revid": "400518", "url": "https://it.wikipedia.org/wiki?curid=306194", "title": "Concorso pianistico internazionale Fryderyk Chopin", "text": "Il concorso pianistico internazionale Fryderyk Chopin di Varsavia (in lingua polacca: \"Mi\u0119dzynarodowy Konkurs Pianistyczny im. Fryderyka Chopina\") \u00e8 una delle pi\u00f9 antiche e prestigiose competizioni pianistiche internazionali, ed \u00e8 interamente dedicato alla musica del grande compositore polacco.\nLa manifestazione nasce nel 1927 e si tiene ogni cinque anni dal 1955, e fu ideato da Jerzy \u017burawlew (1887-1980).\nLe successive edizioni furono organizzate nel 1932 e nel 1937; la quarta e la quinta edizione del dopoguerra furono tenute nel 1949 e nel 1955. Nel 1957 la competizione divenne uno dei membri fondatori della Federazione mondiale dei concorsi internazionali di musica a Ginevra.\nIl concorso \u00e8 organizzato dall'Istituto Fryderyk Chopin di Varsavia.\nOltre ai sei vincitori, vengono assegnati quattro premi speciali:\nGiuria.\nOgni cinque anni la giuria del concorso si compone di pianisti di fama mondiale, musicisti e famosi esponenti della cultura polacca. Sono stati presidenti della giuria Arthur Rubinstein, Jan Ekier e Andrzej Jasi\u0144ski e tradizionalmente questo ruolo \u00e8 ricoperto da un musicista polacco:\nMembri del passato della giuria hanno incluso nomi come Martha Argerich, Vladimir Ashkenazy, Stefan Askenase, Wilhelm Backhaus, Paul Badura-Skoda, Nadia Boulanger, Dang Thai Son, Bella Davidovich, Philippe Entremont, Fou Ts'ong, Nelson Freire, Vera Gornostayeva, Arthur Hedley, Mieczys\u0142aw Horszowski, Vladimir Krainev, Marguerite Long, Lazare L\u00e9vy, Nikita Magaloff, Arturo Benedetti Michelangeli, Heinrich Neuhaus, Vlado Perlemuter, Maurice Ravel, Arthur Rubinstein, Emil von Sauer, Magda Tagliaferro, Rodolfo Caporali e molti illustri pianisti polacchi, insegnanti, direttori d'orchestra, nonch\u00e9 compositori (ad esempio Karol Szymanowski, Witold Lutos\u0142awski e Lidia Grychto\u0142\u00f3wna).\nCaso Pogoreli\u0107.\nLa decima edizione del concorso, svoltasi nel 1980, ha visto accese discussioni tra i membri della giuria per le divergenze di opinione su un concorrente, il ventiduenne Ivo Pogoreli\u0107, e sul suo stile di interpretazione e di comportamento sul palco, apertamente provocatorio. La giuria si divise in due fazioni: una considerava il modo di suonare del pianista croato inaccettabile, l'altra, di cui facevano parte Martha Argerich, Nikita Magaloff e Paul Badura-Skoda, accettava le novit\u00e0 portate da Pogoreli\u0107. Quando il croato non riusc\u00ec ad arrivare alla fase finale della competizione, Martha Argerich abbandon\u00f2 ostentatamente la giuria, dichiarando di essersi vergognata di aver preso parte al processo di valutazione. Pochi giorni prima anche Louis Kentner si era dimesso dal suo incarico di giurato a causa delle proteste della Argerich.\nVincitori.\nLa XVIII edizione prevista nel 2020 \u00e8 stata rinviata al 2021 a causa della pandemia COVID-19.\nConcorso pianistico Chopin per non professionisti.\nDal 2009, il concorso pianistico Chopin si svolge anche per i pianisti dilettanti. L'edizione amatoriale del concorso \u00e8 organizzata dalla Chopin Society di Varsavia. \u00c8 rivolto agli amanti della musica di tutto il mondo, per i quali suonare il piano \u00e8 una passione piuttosto che un modo per guadagnarsi da vivere. Nonostante sia molto pi\u00f9 giovane di altre importanti competizioni per pianisti dilettanti (ad esempio, il Concorso Pianistico Internazionale per Appassionati straordinari a Parigi), ha gi\u00e0 attirato un numero significativo di partecipanti di alto livello."}
{"id": "306220", "revid": "23671", "url": "https://it.wikipedia.org/wiki?curid=306220", "title": "Imperium Galactica 2", "text": ""}
{"id": "306221", "revid": "22475", "url": "https://it.wikipedia.org/wiki?curid=306221", "title": "Stadia", "text": "La stadia, o mira, \u00e8 un'asta graduata impiegata nei rilevamenti topografici, in connessione con altri strumenti topografici (tacheometro, teodolite, livello), per la determinazione di distanze e dislivelli.\nLa stadia pu\u00f2 essere disposta verticale o orizzontale. La stadia orizzontale \u00e8 utilizzata per la misura indiretta delle distanze insieme a un teodolite. \u00c8 costituita da una barra di metallo lunga 2 metri con una mira in ciascun estremo. La stadia si pone su un treppiede e si collimano le due mire misurando l'angolo orizzontale col goniometro del teodolite. La stadia verticale viene sostenuta da un operatore che la mantiene verticale con la massima precisione possibile, normalmente controllandone la verticalit\u00e0 con una livella sferica attaccata alla stadia. Nella stadia verticale la graduazione \u00e8 riportata su una faccia ed \u00e8 evidenziata con trattini alternati, di colore bianco/nero o bianco/rosso, dell'altezza di 1 cm. La numerazione riportata \u00e8, di solito, riferita ai decimetri ed ai metri. Le graduazioni sono varie, policrome e particolari per permettere una lettura veloce e sicura. La lettura, eseguita con il reticolo del cannocchiale dello strumento topografico, si esegue leggendo prima il numero di decimetri scritti sulla stadia, poi contando il numero dei centimetri interi compresi tra l'inizio del decimetro e il filo orizzontale del reticolo e infine stimando a vista i millimetri. Per poter stimare i millimetri la distanza non deve superare valori legati al potere di ingrandimento del cannocchiale. \nLe stadie comuni sono in legno o in alluminio, materiali leggeri da trasportare, con lunghezza variabile da 2 a 5 metri. Le stadie per misure di precisione hanno la parte graduata costituita da una lega in acciaio e nichel (chiamata Invar) a basso coefficiente di dilatazione termica, in modo da diminuire il pi\u00f9 possibile l'imprecisione dovuta alla dilatazione termica del materiale stesso."}
{"id": "306223", "revid": "123981107", "url": "https://it.wikipedia.org/wiki?curid=306223", "title": "Cattedrale di San Paolo (Londra)", "text": "La cattedrale di San Paolo (in inglese \"St Pauls Cathedral\" o anche solo \"St Pauls\") \u00e8 una delle due cattedrali anglicane di Londra (l'altra \u00e8 quella di Southwark), in Ludgate Hill, nella \"City\". Chiesa madre della diocesi anglicana di Londra, l'imponente edificio \u00e8 considerato il capolavoro dell'architetto Christopher Wren. \u00c8 il primo edificio religioso per dimensione in Gran Bretagna.\nEdifici religiosi che richiamano lo stile classico come questo in Inghilterra sono arrivati precedentemente solo con Inigo Jones che agli inizi del XVII secolo, in un ambiente nordico legato allo stile gotico, import\u00f2 il classicismo italiano, completando il panorama architettonico del rinascimento inglese.\nTra gli eventi pi\u00f9 famosi che qui hanno avuto luogo si ricordano il funerale dell'ammiraglio Nelson, quello del duca di Wellington, quello di Sir Winston Churchill e quello di Margaret Thatcher; le celebrazioni giubilari della regina Vittoria; i \"te deum\" per la fine della prima e della seconda guerra mondiale; il matrimonio tra il principe Carlo e la principessa Diana; il pranzo del Festival of Britain; i festeggiamenti per i giubilei della regina Elisabetta II (argento, oro, diamanti e 80\u00ba e 90\u00ba compleanno della regina).\nStoria.\nChiesa pre-normanna.\nUn primo edificio di culto venne costruito a Londra in epoca anglosassone in legno, probabilmente da Mellitus o da un altro missionario consacrato da Agostino di Canterbury, il quale consacr\u00f2 anche re Saebert dell'Essex. Come riportato da Beda il Venerabile, lo zio di Seberht, Etelberto del Kent, fece costruire questa chiesa dedicata a San Paolo a Londra come sede per il nuovo vescovo. Questi presumette, pur non avendone le prove, che la prima cattedrale anglosassone si trovasse sul sito dell'attuale cattedrale.\nAlla morte di Saeberh nel 616 circa, suo figlio, di fede pagana, espulse Mellitus da Londra, e i Sassoni tornarono al paganesimo. Il fato della prima cattedrale \u00e8 sconosciuto. Il cristianesimo venne restaurato tra gli anglosassoni alla fine del VII secolo e quindi si presume che all'epoca sia stata ricostruita una nuova cattedrale eretta come sede di vescovi come Cedda, Wine e Earconvaldo, l'ultimo dei quali risulta effettivamente sepolto nella cattedrale nel 693. Questa struttura venne distrutta da un incendio nel 962, ma ricostruita in quello stesso anno.\nRe Etelredo lo Sconsigliato venne sepolto in questa cattedrale alla sua morte nel 1016; la sua tomba risulta perduta. La cattedrale and\u00f2 infatti bruciata nuovamente con gran parte della citt\u00e0 nel corso dell'incendio di Londra del 1087, come riportato nelle \"Cronache anglosassoni\".\nL'attuale struttura di Saint Peter upon Cornhill venne disegnata da Christopher Wren dopo il grande incendio di Londra del 1666. Essa sorge sul punto pi\u00f9 alto della vecchia \"Londinium\", e le leggende medievali la collegano ovviamente alla prima diffusione del cristianesimo nell'area. Nel 1995, durante degli scavi a Tower Hill, vennero ritrovati i resti di una grande struttura particolarmente decorata che potrebbe essere stata la prima cattedrale della citt\u00e0.\nL'antiquario elisabettiano William Camden disse che sotto la cattedrale doveva trovarsi un tempio romano dedicato alla dea Diana. come controparte a quello di Apollo sotto la cattedrale di Westminster. Wren disse di non aver ritrovato alcuna traccia di un tempio sotto la nuova cattedrale durante la ricostruzione dopo il 1666 e pertanto oggi l'ipotesi di Camden non \u00e8 ritenuta comprovata.\nAntica cattedrale di San Paolo.\nL'antica cattedrale di San Paolo, conosciuta con il nome di \"vecchia San Paolo\" (in inglese \"Old St. Paul's\"), venne iniziata dai Normanni dopo l'incendio del 1087. I lavori proseguirono per oltre 200 anni, con un incendio nel 1136 che distrusse parte dei lavori gi\u00e0 eseguiti sebbene la cattedrale non fosse ancora terminata. \nLa chiesa venne consacrata nel 1240, ma le celebrazioni iniziarono solo nel 1256. \nI lavori terminarono nel 1314, e la chiesa venne consacrata definitivamente nel 1300. \u00c8 la terza chiesa per tempo di costruzione d'Europa.\nGli scavi eseguiti nel 1878 da Francis Penrose mostrarono le vecchie dimensioni della cattedrale, (585 x 100 piedi), con un campanile alto 149 metri. La struttura era particolarmente grande e per lunghezza era superata solo dall'abbazia di Cluny, mentre in altezza era superata solo dalla cattedrale di Lincoln.\nDurante il XVI secolo l'edificio and\u00f2 in decadenza, sotto Enrico VIII ed Edoardo VI quando l'abolizione dei monasteri provoc\u00f2 la distruzione degli interni della cattedrale: cripte, cappelle, spazi per il coro, sacrari e tutto quanto era contenuto all\u2019interno della chiesa. Molti dei paramenti religiosi furono confiscati e rivenduti dalla Corona.\nI fedeli venivano riuniti nell'angolo nord-est del sagrato in cui si tenevano le predicazioni e denominato \"la Croce di San Paolo\". Fu in questo luogo nel 1549, che un predicatore protestante radicale inizi\u00f2 a sollecitare le persone per distruggere le decorazioni interne della cattedrale. Nel 1561 la guglia venne distrutta da un fulmine e fu deciso di non riedificarla; questo evento fu interpretato dai protestanti e dai cattolici come un segno del dispiacere di Dio per le azioni compiute dalle opposte fazioni.\nUn architetto del classicismo inglese, Sir Inigo Jones, aggiunse la facciata ovest della cattedrale nel 1630, ma i lavori si interruppero a causa dello scoppio della guerra civile; gli incartamenti e i progetti vennero persi o distrutti. \nLa cattedrale venne distrutta nel 1666 durante il grande incendio di Londra. Ne rimase solo lo scheletro in pietra.\nDopo varie discussioni sulla modalit\u00e0 di ricostruzione se in stile antico o moderno, si opt\u00f2 per quest'ultimo.\nCattedrale di Wren.\nProgetto e costruzione.\nI lavori per la costruzione della nuova cattedrale vennero affidati a Sir Christopher Wren nel 1668. Il suo primo progetto si bas\u00f2 sulle fondamenta della vecchia cattedrale, ma venne rifiutato. Il secondo progetto era una chiesa a croce greca con dei quarti di cerchio negli angoli, ma anche questo venne rifiutato. In quell'occasione, Wren, per presentare al meglio i suoi progetti, costru\u00ec un plastico in scala 1:24 chiamato \"Great Model\", ancora conservato nella cripta della cattedrale. Il progetto definitivo venne accettato nel 1675. I lavori cominciarono il 21 giugno 1675; la prima pietra venne posata nel 1677 da Thomas Strong, il capomastro di Wren. Il progetto prevedeva una piccola cupola con una guglia in cima, ma il re Carlo II diede la libert\u00e0 a Wren di modificare il progetto come avesse voluto. Wren riprogett\u00f2 la cattedrale, che comprendeva una grande cupola centrale e due campanili nella parte ovest.\nLa cattedrale venne completata il 20 ottobre del 1708, il giorno in cui Sir Christopher Wren comp\u00ec 76 anni. \nUn gioved\u00ec, il 2 dicembre 1697, dopo 32 anni e 3 mesi, un focolaio nato in una panetteria, port\u00f2 Londra di nuovo nelle fiamme. L'evento cre\u00f2 l'occasione per poter aprire le porte della cattedrale. La domenica successiva c'era una folla immensa ad attendere di poter entrare nella cattedrale. Alla cerimonia erano presenti re Guglielmo III e il vescovo di Londra, Henry Compton. Il reverendo recit\u00f2 il salmo 122: \"Entriamo nella casa del signore\".\nLa folla era divisa tra chi l'amava e chi l'odiava, anche se la maggior parte delle persone erano meravigliate e stupite dalla grande opera.\nDopo Wren.\nLa chiesa resistette durante i bombardamenti di Londra della seconda guerra mondiale. In particolare, durante il bombardamento del 29 dicembre 1940 la cattedrale, pur circondata e annerita all'esterno dalle fiamme, rest\u00f2 intatta (a dispetto del quartiere intorno a essa, che venne completamente divorato dal fuoco e dalle bombe).\nIl 17 aprile 1941 una bomba esplose poco al di sotto del soffitto nel transetto nord, a circa dal corpo della cupola. L'impatto cre\u00f2 un grande buco nel pavimento sopra la cripta. I segni dell'esplosione sono tuttora visibili su una parete all'esterno di una finestra che ha permesso il passaggio dei frammenti.\nUn'altra bomba caduta all'interno della cattedrale, il 12 settembre 1940 non esplose. Venne successivamente tolta da una squadra di artificeri, il cui comandante era Robert Davies. Quando questa bomba fu portata in un luogo sicuro e fu fatta brillare cre\u00f2 un cratere di oltre 30 metri di diametro; se fosse esplosa avrebbe sicuramente distrutto la cattedrale. Per questo Davies ricevette la Croce di San Giorgio insieme a un commilitone, lo zappatore George Cameron Wylie.\nDopo la guerra, tra gli eventi di maggior peso che interessarono la cattedrale ricordiamo il 29 luglio 1981, con il matrimonio tra il principe Carlo e la principessa Diana.\nA partire dal 1996 la struttura venne interamente restaurata, in particolare per quanto riguarda le coperture in rame e in piombo. Il progetto, della durata di 15 anni, venne completato il 15 giugno 2011.\nDescrizione.\nLa cattedrale di Saint Paul \u00e8 costruita con pietra Portland, in quello che pu\u00f2 essere definito classicismo barocco in netto contrasto con le classiche cattedrali medievali inglesi. Wren si ispir\u00f2 ai progetti di Palladio per questa nuova costruzione, come pure allo stile classico di Inigo Jones, al barocco romano del Seicento e ad altre strutture realizzate in Francia da Fran\u00e7ois Mansart.\nLa pianta della cattedrale a ogni modo rivela delle influenze medievali. Come la maggior parte delle grandi cattedrali medievali del Regno Unito come quelle di York e Winchester, quella di Saint Paul \u00e8 particolarmente lunga e dispone di transetti che si proiettano all'esterno come nei progetti gotici. Essa presenta inoltre le due tipiche torri in facciata che, per quanto di stile barocco, richiamano ovviamente lo stile di costruzione medievale. Lo zio di Wren, Matthew Wren, era stato vescovo di Ely, e lo stesso architetto, avendo lavorato per suo zio, aveva avuto modo di studiare a fondo quella cattedrale, traendone probabilmente ispirazione.\nSviluppo del progetto.\nNel disegnare Saint Paul, Christopher Wren fece molti cambiamenti al progetto. Egli dovette creare una cattedrale adeguata a rimpiazzare la \"Vecchia Saint Paul\", come luogo di culto ma anche come punto di riferimento per la citt\u00e0 di Londra. Egli dovette soddisfare le richieste della chiesa e il gusto dei reali patroni, come pure rispettare le tradizioni medievali essenziali della chiesa inglese che erano poi funzionali alla liturgia interna. Wren aveva studiato sia l'architettura rinascimentale sia quella barocca a lui contemporanea in Italia e aveva visitato la Francia dove aveva studiato le opere di Fran\u00e7ois Mansart.\nil disegno che Wren svilupp\u00f2 s'imperni\u00f2 su cinque fasi fondamentali. Della prima abbiamo un unico disegno e parte di un modello. Lo schema (solitamente definito \"First Model Design\") sembra presentare una cupola circolare vestibolata (probabilmente ispirata al Pantheon di Roma) e una chiesa di forma basilicale rettangolare. La pianta venne forse ispirata dalla Temple Church. Il progetto venne rifiutato in quanto non appariva \"sufficientemente trionfale\". Il secondo disegno di Wren fu a croce greca, ma per il clero non soddisfaceva i requisiti della liturgia anglicana.\nIl terzo disegno di Wren \u00e8 quello caratterizzato dal \"Great Model\" del 1673. Il modello in scala, realizzato in legno di quercia e gesso, cost\u00f2 per l'epoca pi\u00f9 di 500 sterline (circa sterline attuali) ed era alto 4 metri e lungo 6. Il disegno di questa proposta manteneva lo schema a croce greca, ma estendeva la navata. I critici, come pure il clero, dissero che il progetto si discostava troppo dalle altre chiese inglesi e quindi non assicurava continuit\u00e0 con la tradizione. Un altro problema era costituito dal fatto che esso presentava delle difficolt\u00e0 di costruzione che impedivano l'apertura al culto della chiesa prima del completamento della cupola. Il Great Model era il disegno preferito di Wren, in quanto egli riteneva che esso riflettesse la bellezza del Rinascimento. Dopo la bocciatura del Great Model, Wren si risolse a non realizzare pi\u00f9 altri modelli in scala e a non esporre pi\u00f9 i suoi disegni al pubblico, considerando tale pratica una \"perdita di tempo e soggetto a troppi giudizi di incompetenti\". Il Great Model \u00e8 ancora oggi presente e si trova all'interno della cattedrale stessa.\nIl quarto disegno di Wren \u00e8 noto come il \"Warrant design\" perch\u00e9 ricevette l'assenso reale alla ricostruzione. In questo disegno Wren cerc\u00f2 di riconciliare l'architettura gotica, predominante nelle chiese inglesi tradizionali, in una \"architettura di miglior maniera\". Esso aveva una pianta a croce latina come nelle cattedrali medievali, ma disponeva di un portico classico e di finali di transetti ispirati al lavoro svolto sulla Vecchia Saint Paul da Inigo Jones. Il progetto prevedeva la realizzazione di una doppia cupola con una spirale finale. Vaughan Hart ha suggerito che Wren si sia ispirato in questa alle pagode orientali, come richiamo all'oriente, ovvero all'est, dove il sole sorge, ovviamente ricollegandosi alle conoscenze astronomiche di Wren.\nDisegno finale.\nIl disegno finale come venne poi costruito differiva sostanzialmente dal \"Warrant design\". Wren ricevette il permesso dal re di apportare dei \"cambiamenti ornamentali\" al disegno presentato, e Wren ne approfitt\u00f2 notevolmente. Molti di questi cambiamenti vennero apportati poi nel corso dei trent'anni di costruzione della chiesa e i pi\u00f9 significativi andarono ovviamente alla cupola: \"Realizz\u00f2 un'altra struttura sulla prima cupola, un cono di mattoni, per supportare la lanterna\u00a0... E la copr\u00ec con un'altra cupola di piombo; e tra queste vi erano le scale per ascendere alla lanterna\" (Christopher Wren, figlio di sir Christopher Wren). Il disegno finale si ispir\u00f2 fortemente alla Basilica di San Pietro a Roma.\nLa data della posa della prima pietra della cattedrale \u00e8 disputata. Secondo racconti dell'epoca fu il 21 giugno 1675, secondo altri il 25 giugno e secondo altri ancora il 28 giugno.\nIngegneria strutturale.\nL\u2019idea di Wren era sin dall\u2019inizio quella di costruire una grande cattedrale per la capitale. L\u2019aspetto inusuale del suo progetto \u00e8 dato anche dal fatto che la chiesa dispone di una cripta sotterranea che \u00e8 la pi\u00f9 grande d\u2019Europa, estendendosi sotto tutta l\u2019intera struttura. La cripta venne costruita anche con uno scopo strutturale: per quanto vuoto, infatti, met\u00e0 dello spazio \u00e8 sostenuto da possenti pilastri che assommano su di loro la maggior parte del peso della chiesa sovrastante. Mentre la maggior parte delle cupole e delle torri delle cattedrali nel mondo sono sostenute da quattro pilastri ciascuna, Wren predispose otto pilastri a sostegno della cupola di Saint Paul, ottenendo cos\u00ec una migliore ripartizione del peso sulle fondamenta.\nUna delle problematiche pi\u00f9 importanti che Wren dovette affrontare fu sicuramente la cupola: come tratto distintivo della cattedrale, doveva essere abbastanza alta da poter rimpiazzare visivamente la torre della vecchia cattedrale ma doveva anche essere piacevolmente visibile dall\u2019interno della struttura. Wren pianific\u00f2 inizialmente una cupola doppia come nella basilica di San Pietro a Roma. La sua soluzione al problema visuale fu quella di separare le altezze della cupola interna e di quella esterna da una intercapedine notevole, pi\u00f9 grande di quanto in avesse fatto lo stesso Michelangelo a San Pietro. Tra la cupola interna e quella esterna Wren inser\u00ec un cono di mattoni a supporto di entrambe le strutture, il tutto ornato da una lanterna ornata sulla sommit\u00e0. Lo spessore del muro del cono \u00e8 di 45\u00a0cm ed \u00e8 supportato da parti in ferro che si agganciano alla cornice del peristilio per evitarne la rottura.\nIl \"Warrant Design\" mostrava la presenza di contrafforti esterni al pian terreno. Questi non erano elementi classici e furono tra i primi elementi che Wren cambi\u00f2, sostituendo tale necessit\u00e0 col rendere le mura della struttura pi\u00f9 fini. Le volte vennero invece rinforzate da contrafforti volanti, i quali vennero aggiunti a uno stadio avanzato del progetto per rafforzare la struttura. Questi vennero mascherati dalla presenza di un muro di stile classico appositamente costruito per mantenere una unit\u00e0 stilistica anche all\u2019esterno della cattedrale, ma anche per mantenere salda l\u2019attenzione sulla cupola.\nProgettisti, costruttori e artigiani.\nDurante il lungo periodo di disegno e progettazione della cattedrale, Wren impieg\u00f2 dal 1684 Nicholas Hawksmoor come suo principale assistente. Tra il 1696 e il 1711 William Dickinson fu assistente alle misurazioni. Joshua Marshall (sino alla sua prematura scomparsa nel 1678) e Thomas E suo fratello Edward Strong furono capomastri, e il secondo dei due lavor\u00f2 alla costruzione per tutta la durata della sua edificazione. John Langland fu maestro carpentiere per pi\u00f9 di trent\u2019anni. Grinling Gibbons fu capo scultore sia in pietra sia in legno (per alcuni dettagli interni). Lo scultore Caius Gabriel Cibber cre\u00f2 il basamento del transetto sud mentre Francis Bird realizz\u00f2 i bassorilievi del basamento ovest rappresentanti la \"Conversione di San Paolo\", oltre alle sette statue in facciata. Il pavimento venne disegnato da William Dickinson in marmo bianco e nero e realizzato nel 1709\u201310. Jean Tijou fu responsabile delle decorazioni in ferro per balaustre e cancelli. La sfera e la croce sulla sommit\u00e0 vennero realizzate da Andrew Niblett.\nEsterno.\nCupola.\nLa cupola che si eleva per 111 metri sino alla croce domina l'esterno della cattedrale e l'intero panorama della citt\u00e0. Il numero di metri, estremamente particolare, \u00e8 dovuto all'interesse di Wren per l'astronomia. Fino alla fine del XX secolo, Saint Paul era la pi\u00f9 alta struttura della citt\u00e0 di Londra. La cupola \u00e8 stata descritta da sir Banister Fletcher come \"probabilmente una delle migliori in Europa\", da Helen Gardner come \"maestosa\" e da sir Nikolaus Pevsner come \"una delle pi\u00f9 perfette al mondo\". Sir John Summerson disse che gli inglesi e \"persino gli stranieri\" la considerano senza eguali.\nLa cupola, che in realt\u00e0 \u00e8 una \"falsa cupola\", \u00e8 stata ispirata dalla Basilica di San Pietro a Roma per quanto riguarda la complessit\u00e0 del progetto; mentre il linguaggio sembra guardare al tempietto di San Pietro in Montorio di Bramante e anche alla Chiesa del Val-de-Gr\u00e2ce a Parigi, in particolare per la presenza di un peristilio continuo di colonne. \nWren progett\u00f2 una grossa cupola, formata da tre cupole sovrapposte:\nTutte e tre le cupole sono degli archi di catenaria, l'utilizzo di tre archi di catenaria fu un'intuizione di Robert Hooke, che pare abbia collaborato al progetto, partecipando alla ricostruzione di Londra dopo un grande incendio.\nSopra il peristilio si erge un secondo piano circondato da una balconata balaustrata detta \"Stone Gallery\". Questa parte \u00e8 ornata con pilastri alternati a finestre rettangolari che creano un senso di leggerezza nella struttura. Sopra questa parte si erge la cupola, con una copertura di piombo, costolata in riferimento ai pilastri presenti nella fascia sottostante. Appena sotto la cupola dispone di otto aperture di luce appena visibili che per\u00f2 permettono alla luce di entrare all'interno della chiesa.\nLa lanterna si erge all'ultimo stadio della cupola. La caratteristica pi\u00f9 inusuale di questa struttura \u00e8 la forma squadrata della stessa, anzich\u00e9 circolare o ottagonale come spesso accadeva nei progetti dell'epoca. Questa parte forma un \"tempietto\" con un portico a quattro colonne riferite ai quattro punti cardinali. Il peso totale della lanterna \u00e8 di 850 tonnellate.\nFacciata.\nPer gli architetti rinascimentali impegnati nel progetto delle grandi cattedrali dell'epoca, il problema era sempre stato quello di unire l'alta facciata centrale con le pi\u00f9 basse navate laterali in una visuale armonica. Sin dal progetto di Leon Battista Alberti a Santa Maria Novella a Firenze, la soluzione era stata trovata nell'espediente di collegare i lati e il centro con delle grandi braccia. Questa fu la soluzione che Wren vide impiegata anche da Mansart nella chiesa di Val-de-Gr\u00e2ce. Altro elemento impiegato anche da Mansart era il portico a colonne appaiate. Wren incluse anche delle torri nel disegno.\nLa soluzione di Wren per la facciata della chiesa fu quella di impiegare un portico classico, come a Val-de-Gr\u00e2ce, ma elevandolo su due piani, e facendolo sostenere da coppie di colonne. Il portico inferiore si estende per\u00f2 qui sino ai lati della chiesa, mentre la sezione superiore definisce la navata dietro a essa. Lo spazio tra il portico superiore e le torri laterali \u00e8 occupato da alcune strette finestre arcuate.\nLe torri si trovano laterali alla facciata, ma schermano le due cappelle poste immediatamente dietro di esse. Le parti basse delle torri continuano lo schema dei muri esterni, ma sono differenziate di modo da creare un aspetto pi\u00f9 solido della struttura.\nSopra la cornice principale che unisce le torri al portico e ai muri esterni, i dettagli sono pi\u00f9 evidenti cos\u00ec da rendere la struttura chiaramente visibile anche dall'esterno, dalla strada e da lunga distanza. Le torri sono composte da due elementi complementari, un cilindro centrale composto da una serie di tamburi impignati tra loro e dei grandi oculi, di cui quello a sud \u00e8 occupato dall'orologio, mentre quello a nord \u00e8 vuoto. Altro elemento sono le colonne binate di ordine corinzio, che servono a dare unit\u00e0 ai vari tamburi.\nCiascun transetto della cattedrale dispone di un'entrata contraddistinta da un portico semi-circolare. Wren si ispir\u00f2 ai disegni delle incisioni di Pietro da Cortona per la chiesa barocca di Santa Maria della Pace a Roma.\nCampanili e campane.\nLa cattedrale ha due campanili, come era nella vecchia cattedrale di Saint Paul e come accade nella maggior parte delle cattedrali medievali inglesi e internazionali di stile gotico.\nIl primo orologio nella cattedrale venne installato nella torre sudovest da Langley Bradley nel 1709 ma appariva ormai logoro alla fine del XIX secolo. L'attuale meccanismo venne quindi costruito nel 1893 dalla ditta Smith of Derby incorporando il disegno di Edmund Denison Beckett simile a quello usato da Edward Dent per il meccanismo del Big Ben nel 1895. Il meccanismo dell'orologio \u00e8 lungo 5,8 metri. Dal 1969 l'orologio \u00e8 stato elettrificato sempre dalla ditta Smith of Derby, eliminando cos\u00ec la figura del custode dell'orologio che quotidianamente doveva sollevare pesanti pesi per permetterne il funzionamento.\nLa torre sudovest contiene quattro campane, tra le quali vi \u00e8 la Great Paul, fusa nel 1881 dalla fonderia John Taylor &amp; Co di Loughborough, col peso di \u00e8 stata la campana pi\u00f9 grande di tutte le isole britanniche sino alla fusione della \"Olympic Bell\" per i giochi olimpici di Londra del 2012. Anche se la campana viene sonata ogni giorno alle 13:00, la \"Great Paul\" non ha funzionato per anni per la rottura di un meccanismo. Tra le altre campane ricordiamo la Great Tom, rimossa dalla Cappella di Santo Stefano del Palazzo di Westminster e rifusa diverse volte, l'ultima volta da Richard Phelps. \u00c8 questa a segnare le ore e viene suonata tradizionalmente in occasione della morte di un membro della famiglia reale, del vescovo di Londra o del Lord Mayor of London, anche se venne fatta un'eccezione per la morte del presidente statunitense James Garfield. Venne suonata l'ultima volta a martello per questo scopo alla morte di Elisabetta, la regina madre, nel 2002.\nNel 1717, Richard Phelps fuse altre due campane che vennero aggiunte al carillon. Esse sono ancora in uso oggi.\nLa torre a nordest contiene dodici campane fuse dalla John Taylor &amp; Co di Loughborough che possono essere suonate a carillon. Nel gennaio del 2018 le campane sono state rimosse per dei restauri e sono state riposizionate nel settembre di quello stesso anno, suonate per la festa di Ognissanti.\nInterno.\nInternamente, ha una navata e un coro per ciascuna delle sue tre braccia. L\u2019entrata avviene da un portico con nartece fiancheggiato da cappelle: la cappella di St Dunstan a nord e quella dell'ordine dei santi Michele e Giorgio a sud. La navata maggiore \u00e8 alta 27,7 metri ed \u00e8 separata da quelle laterali da delle arcate e da pilastri corinzi che si innalzano da una intavolatura. Le navate minori, compartimentate e voltate, hanno delle aperture laterali a lunette che danno luce all\u2019interno. Le volte del coro sono decorate con mosaici di sir William Blake Richmond. I transetti si estendono a nord e a sud.\nIl coro presenta degli stalli per il clero, per gli ufficiali della cattedrale e per i membri del coro, oltre a ospitare l\u2019organo. Queste opere in legno, tra cui il pulpito e il trono del vescovo, vennero disegnati da Wren stesso e intagliati poi da Grinling Gibbons. Jean Tijou, fabbro francese, lavor\u00f2 agli elaborati disegni di griglie e balaustre.\nLa cattedrale \u00e8 lunga 174,95 metri (incluso il portico), di cui 67,97 metri di navata e 50 circa di coro.\nLa larghezza della navata \u00e8 di 36,88 metri e presso i transetti \u00e8 di 74,98 metri. La cattedrale si trova a essere pi\u00f9 corta ma pi\u00f9 larga della Vecchia Saint Paul.\nCupola interna.\nIl principale spazio interno alla cattedrale \u00e8 quello sotto la cupola che occupa tutta l'area della navata centrale e di quelle laterali. La cupola \u00e8 supportata da pennacchi che si elevano da otto pilastri i quali non sono chiaramente definiti in quanto lo stesso Wren li progett\u00f2 perch\u00e9 si inserissero come segmenti alla fine delle navate laterali e gli archi.\nSopra gli archi di volta, a 30 metri d'altezza dal pavimento, corre una cornice che sostiene la \"Whispering Gallery\" cos\u00ec chiamata per le sue eccezionali propriet\u00e0 acustiche: un sussurro o un mormorio anche basso contro uno dei suoi muri si pu\u00f2 udire in uno qualsiasi dei punti della galleria circostante. \u00c8 raggiungibile con una scalinata di 259 gradini. Sopra di essa si trovano in sequenza la \"Silver Gallery\" e la \"Golden Gallery\" verso la sommit\u00e0.\nLa cupola \u00e8 sostenuta da un alto tamburo e da pilastri intervallati da finestre a gruppi di tre, separati da otto nicchie con delle statue a ripetere lo schema del peristilio esterno. La cupola inizia dopo una cornice dorata posta a 53 metri, per un'altezza di 65 metri. L'interno \u00e8 decorato da Sir James Thornhill e mostra otto scene della vita di San Paolo all'interno di un'architettura illusionistica. All'apice della cupola vi \u00e8 un oculo ispirato a quello del Pantheon a Roma. Attraverso questo foro \u00e8 possibile vedere la superficie decorata della lanterna. Da questo alto spazio e dalle sue aperture si riceve parte della luce interna. Le prime incisioni dei dipinti di Thornhill vennero pubblicate nel 1720.\nAbside.\nL'abside, posta a est, si estende fino al coro dopo la navata. \u00c8 decorata a mosaici sulle volte del coro. Il dossale e l'altare maggiore originali vennero distrutti durante i bombardamenti del 1940. L'attuale altare maggiore e il baldacchino sono opera di W. Godfrey Allen e Stephen Dykes Bower. L'abside venne dedicata nel 1958 come cappella nazionale dei soldati americani che combatterono sul suolo britannico durante la seconda guerra mondiale. Il suo rifacimento venne pagato interamente con donazioni del popolo britannico. La \"Roll of Honour\" contiene i nomi di pi\u00f9 di soldati americani impegnati nella guerra durante la seconda guerra mondiale. Si trova di fronte all'altare della cappella. Le tre finestre dell'abside sono state realizzate nel 1960 e rappresentano temi del servizio e del sacrificio, mentre le insegne attorno ai lati rappresentano gli Stati americani e le forze armate statunitensi. I pannelli incorporano anche la figura di un razzo, un tributo alle conquiste spaziali degli Stati Uniti.\nOrgani a canne.\nAll'interno della chiesa vi sono tre organi a canne:\nNella cripta si trovano altri due strumenti:\nMemoriali, tombe famose e cenotafi.\nLa cattedrale possiede una cripta con oltre 200 memoriali e le cappelle dell'Ordine dell'Impero Britannico e del tesoro. La cattedrale possiede un tesoro oggi piuttosto impoverito rispetto al passato in quanto molto di quanto qui era contenuto nei secoli \u00e8 andato disperso o rubato. Christopher Wren fu il primo a essere sepolto nella cattedrale, sulla sua lapide c'\u00e8 una scritta latina: \"Lector, si monumentum requiris, circumspice\" (\"Lettore, se tu vuoi vedere il mio monumento, guardati attorno\").\nLa chiesa divenne da subito un luogo di culto simbolo per la citt\u00e0 di Londra e per il regno intero, motivo per cui molti personaggi famosi vi vennero sepolti, talvolta nella cripta, con funerali di Stato svolti all'interno della chiesa stessa.\nEsiste all'interno della cattedrale anche un elenco di tombe un tempo presenti nella vecchia cattedrale di Saint Paul e andate distrutte nel corso del rovinoso incendio del 1666.\nLa chiesa ospita lapidi commemorative e tombe di molte illustri personalit\u00e0 britanniche:\nCattedrale di San Paolo nell'arte.\nRappresentazioni artistiche.\nLa cattedrale di Saint Paul \u00e8 stata rappresentata in molti dipinti, stampe e disegni, dalla sua esecuzione ai giorni nostri. Tra gli artisti di maggior rilievo che la rappresentarono ricordiamo Canaletto, Turner, Daubigny, Pissarro, Signac, Derain, Lloyd Rees.\nFotografia e cinematografia.\nLa cattedrale di Sant Paul \u00e8 diventata oggetto anche di molte famose fotografie di Londra, di cui certamente la pi\u00f9 famosa \u00e8 quella che la vede dopo la battaglia d'Inghilterra. \u00c8 stata utilizzata anche per diversi film e programmi TV (inclusa la sigla d'apertura della Thames Television) o in pellicole di grande successo come \"Mary Poppins\" e \"Harry Potter e il prigioniero di Azkaban\".\nTra i film dove si vede la cattedrale di Saint Paul ricordiamo:"}
{"id": "306224", "revid": "125412096", "url": "https://it.wikipedia.org/wiki?curid=306224", "title": "Linea elettrica", "text": "Una linea elettrica \u00e8 un sistema elettrico di un elettrodotto che collega due sezioni di una rete al fine di trasferire l'energia elettrica fra i due punti che congiunge. \nDescrizione.\nSi distinguono le linee in:\nC'\u00e8 un'ulteriore classificazione in base alla forma d'onda della corrente trasmessa (\"linee a corrente continua\" o \"alternata\") e in base al valore della tensione elettrica (\"linee in bassa, media, alta o altissima tensione)\"; per le linee a corrente alternata \u00e8 in uso corrente la seguente classificazione:\nCircuito equivalente.\nIl circuito equivalente di un tratto di linea lungo 1\u00a0km si schematizza come in figura, ovvero con due parametri longitudinali (Rl e Xl) e due trasversali (Cl e Gl). Se si volesse considerare il circuito equivalente di tutta l'intera linea in considerazione vanno \"uniti\" questi blocchi di circuito.\nI parametri son definiti come segue per unit\u00e0 di lunghezza:\nNelle linee a media e bassa tensione questi ultimi due effetti sono trascurabili, ne consegue che il circuito equivalente \u00e8 dato solo dalla serie di Rl e Xl. Si pu\u00f2 quindi definire per una linea con una data lunghezza \"L\" la resistenza e l'induttanza globale del cavo:\nformula_4 e formula_5.\nCon questi due valori in BT e MT \u00e8 possibile definire la caduta di tensione industriale per una linea trifase:\nformula_6\ndove \"\u0394V\" \u00e8 la differenza tra la tensione di partenza e di arrivo della linea, \"I\" \u00e8 la corrente che fluisce, \"\u03c6\" \u00e8 lo sfasamento tra corrente e tensione di fase in arrivo."}
{"id": "306227", "revid": "1869172", "url": "https://it.wikipedia.org/wiki?curid=306227", "title": "\u00a1Adios Amigos!", "text": "\u00a1Adios Amigos! \u00e8 stato l'ultimo album in studio inciso nel 1995 dalla band punk Ramones , cui sono seguiti solo \"live\" e raccolte.\nNon fu stabilito dall'inizio che fosse l'ultimo, e tutto dipese quindi dalle vendite ottenute dall'album, che non furono notevoli, anche se raggiunse la posizione #148 nella Billboard 200.\nDescrizione.\nContiene \"Making Monsters For My Friends\" e \"It's Not For Me to Know\" scritti da Dee Dee Ramone e Daniel Rey e incisi nell'album di Dee Dee \"I Hate Freaks Like You\" composto con gli I.C.L.C., \"The Crusher\" scritta sempre da Dee Dee e Rey e incisa durante la breve parentesi rap di Dee Dee nell'album \"Standing in the Spotlight\" e le cover di \"I Don't Want to Grow Up\" di Tom Waits e della canzone di Johnny Thunders \"I Love You\".\nDee Dee in persona fa un'apparizione su \"\"Born to Die in Berlin\" cantando una strofa in tedesco e registrando attraverso un telefono.\nNella versione giapponese \u00e8 presente come bonus track la canzone \"R.A.M.O.N.E.S.\" originariamente scritta e incisa dai \"Mot\u00f6rhead\" come tributo ai Ramones nell'album \"1916\".\nNella versione uscita negli Stati Uniti \u00e8 presente la canzone \"Spider-Man\" come traccia fantasma."}
{"id": "306230", "revid": "287204", "url": "https://it.wikipedia.org/wiki?curid=306230", "title": "Alfonso VI", "text": "Ci sono pi\u00f9 personaggi storici con il nome di Alfonso VI."}
{"id": "306231", "revid": "2056951", "url": "https://it.wikipedia.org/wiki?curid=306231", "title": "Sulfamidici", "text": "I sulfamidici o sulfonamidici sono una classe di farmaci di tipo sintetico con azione batteriostatica. Chimicamente sono delle solfonammidi, ossia contengono nella struttura chimica un gruppo composto da un atomo di zolfo di valenza 6, doppiamente ossidato con ossigeno ed un legame con un atomo d'azoto amminico. La formula di struttura generale \u00e8 R-SO2-NH2, dove R- \u00e8 un gruppo aromatico o eteroaromatico. Di ampio uso in passato, sono stati oggi sostituiti da altre classi di composti, salvo qualche eccezione.\nStoria e scoperta.\nFurono scoperti grazie agli studi \"in vivo\" del chimico tedesco Gerhard Domagk sul prontosil rosso, colorante azoico sintetizzato nel 1932. Le prove \"in vitro\", tese a valutarne l'azione antibatterica, diedero per\u00f2 risultati negativi, questo perch\u00e9 il prontosil non \u00e8 il farmaco attivo, bens\u00ec un suo precursore, o meglio un profarmaco. La sua metabolizzazione nel tratto gastro-intestinale rompe il legame -N=N- della molecola liberando la struttura sulfamidica: la solfanilammide manifesta il suo comportamento antibatterico soprattutto nelle urine. \nNel 1935 la sperimentazione del farmaco fu estesa a Francia, Inghilterra e Stati Uniti. Furono gli scienziati del laboratorio di chimica terapeutica diretto da Ernest Fourneau nell'istituto Pasteur di Parigi, Daniel Bovet, Federico Nitti e Jacques e Th\u00e9r\u00e8se Tr\u00e9fou\u00ebl, a scoprire la natura del composto attivo (solfanilammide), isolandolo e successivamente sintetizzandolo. La sperimentazione clinica del sulfamidico suscit\u00f2 molto entusiasmo: la mortalit\u00e0 per infezione da streptococchi (meningite, endocardite, polmonite) scese drasticamente.\nSulfamidi usati nel corso del XX secolo.\nInoltre, la sulfamerazina \u00e8 un antibiotico sulfamidico.\nUsi terapeutici.\nUsati nel trattamento di infezioni batteriche, sono inibitori competitivi dell'enzima diidropteroato sintetasi, del quale \u00e8 substrato l'acido p-amminobenzoico (PABA), cui somigliano per la disposizione nello spazio degli atomi. Sostituendosi al PABA nell'enzima, bloccano la sintesi dell'acido tetraidrofolico, essenziale per la sintesi e la replicazione degli acidi nucleici. La specificit\u00e0 dei sulfamidici verso i batteri deriva dal fatto che l'essere umano non \u00e8 di per s\u00e9 in grado di sintetizzare l'acido folico, ma lo assimila gi\u00e0 preformato attraverso la dieta. \nL'avvento di antibiotici ad ampio spettro, come le penicilline, per i quali si riteneva, erroneamente, che non inducessero resistenza ha oscurato l'uso di questi farmaci, che attualmente rimangono prime scelte nel trattamento delle infezioni enteriche, del tratto urinario e in bagni oculari (collirio).\nResistenza ai sulfamidici.\nCome per molti altri antibiotici, molti batteri hanno sviluppato dei meccanismi di resistenza ai sulfamidici:\nLa resistenza \u00e8 presente nel 25-40% dei ceppi di E. Coli e di altre Enterobacteriaceae responsabili di infezioni delle vie urinarie.\nAnche numerosi ceppi di meningococchi e di H. Ducreyi sono resistenti.\nInterazione con altri farmaci.\nVisto che i sulfamidici si trovano nel sangue in parte libera ed in parte legati all'albumina, possono aumentare la concentrazione libera di altri farmaci come Warfarin, metotrexato e alcuni tipi di ipoglicemizzanti.\nEffetti collaterali.\nCristalluria, perch\u00e9 poco solubili a pH urinario; reazioni da ipersensibilit\u00e0; discrasia, kernicterus; epatite granulomatosa; l'inattivazione del CYP2C9."}
{"id": "306233", "revid": "1748973", "url": "https://it.wikipedia.org/wiki?curid=306233", "title": "Carabinieri (serie televisiva)", "text": "Carabinieri \u00e8 stata una serie televisiva trasmessa su Canale 5 dal 12 marzo 2002 al 30 luglio 2008.\nSono state realizzate sette stagioni e, nel 2005, una miniserie televisiva spin-off \"Carabinieri - Sotto copertura\".\nProduzione.\nLa serie televisiva racconta le vicende dei carabinieri, dislocati nella piccola caserma di Citt\u00e0 della Pieve (nella settima stagione ci si trasferisce a Montepulciano). Pur essendo presenti elementi di azione e poliziesco, coerenti con l'ambientazione, sono preponderanti i toni della commedia e un interesse per l'intreccio amoroso, non troppo lontano da quello proprio della soap opera. La serie fu concepita come una sorta di risposta Mediaset a \"Don Matteo\", messo in onda da Rai 1, e dal quale riprende l'ambientazione in Umbria, i toni leggeri e alcuni attori, tra cui Milena Miconi, interprete di Laura Respighi nella quarta e quinta stagione, e Vincenzo Crocitti, interprete di Agenore nell'ultimo episodio della quinta stagione.\nCaratteristica della fiction \u00e8 risultata essere, negli anni, l'alternanza di vari personaggi che hanno saputo conquistare il pubblico; tra questi, ricordiamo Manuela Arcuri, Lorenzo Crespi, Francesco Giuffrida, Martina Colombari, Vincenzo Crocitti, Alessia Marcuzzi, Ettore Bassi, Roberto Farnesi, Maurizio Casagrande e Pino Caruso, l'indimenticato maresciallo Capello delle prime serie.\nDalla settima stagione, in onda dal 18 marzo 2008, nonostante i protagonisti siano quasi gli stessi, il luogo diventa la citt\u00e0 toscana di Montepulciano. Nonostante gli ascolti traballanti della sesta stagione (che gi\u00e0 aveva avuto diversi ricambi nel cast fisso), Canale 5 decise di ordinare una settima stagione pi\u00f9 lunga del solito (28 episodi), ma con ulteriori abbandoni del cast; \u00e8 cos\u00ec avvenuto il tracollo della serie che \u00e8 scesa sotto i 4 milioni ed \u00e8 stata cos\u00ec sospesa la programmazione (l'obiettivo da raggiungere era il 23% di share, fermatasi tra il 18 e il 21%). I rimanenti episodi della settima (e, a questo punto, ultima) stagione sono andati in onda sempre in prima serata su Canale 5, ma in estate, fuori periodo di garanzia. Molte altre sono comunque le novit\u00e0 a partire dal cast che vede l'arrivo tra gli altri di Katia Ricciarelli, Dario Ballantini, Gianluca Belardi, Roberto Calabrese, Chiara Ricci, Valeria Cavalli, Barbara Matera, Giuseppe Soleri e Simon Grechi. Riconfermati invece Walter Nudo, Roberta Giarrusso, Maurizio Casagrande, Federica Citarella, Alex Partexano, Andrea Roncato, Valentina Pace, Francesca Chillemi, Lia Tanzi, mentre tornano Paolo Villaggio, nelle vesti questa volta di padre Paolo (che risulter\u00e0, poi, essere il fratello gemello di Giovanni), e Michael Reale, sempre nei panni del Colonnello Fabio Di Chiara, conosciuto nella terza stagione.\nL'ultima puntata della settima serie \u00e8 stata trasmessa il 30 luglio 2008. La serie televisiva \u00e8 ritrasmessa in cicli di repliche pi\u00f9 o meno continue dal 2009, con grande gradimento del pubblico, nel corso della mattinata di Rete 4 in periodo invernale. Le repliche sono state mandate in onda anche da Happy Channel, Mediaset Extra e Telenorba.\nLa sigla e le musiche della fiction sono scritte, arrangiate e dirette da Germano Mazzocchetti.\nSpin-off.\nIn onda tra il 9 e il 10 maggio 2005 su Canale 5, \u00e8 un film televisivo diviso in due parti, spin-off della serie. Racconta le vicende del brigadiere Paola Vitali e del capitano Andrea Ferri, dopo il loro allontanamento da Citt\u00e0 della Pieve. I due carabinieri dovranno indagare su un caso di droga."}
{"id": "306238", "revid": "1305772", "url": "https://it.wikipedia.org/wiki?curid=306238", "title": "Imperium Galactica II", "text": "Imperium Galactica II \u00e8 uno strategico spaziale sviluppato dalla ungherese Digital Reality. Il gioco \u00e8 il seguito di Imperium Galactica, anche se si basa su un codice riscritto da capo, ed unisce caratteristiche degli RTS con quelle di un videogioco a turni, consentendo di impartire ordini anche in pausa e prevedendo 3 velocit\u00e0 di gioco, in modo analogo a manageriali come Sim City.\nImperium Galactica II \u00e8 uno dei primi esempi di grafica computerizzata tridimensionale all'interno di uno strategico in stile Master of Orion.\nIl titolo \u00e8 stato pubblicato in Italia nell'aprile del 2000, periodo in cui la GT Interactive, distributrice del gioco, fu inglobata nella Infogrames. Il packaging del prodotto prevedeva ancora il logo della GT Interactive, mentre sul bollino SIAE il distributore era gi\u00e0 riconosciuto in Infogrames.\nObiettivi.\nLo scopo del gioco \u00e8 di costruire un impero interplanetario fondando e sviluppando colonie, armando potenti flotte spaziali e forze di terra a scopi di aggressione e difesa, il tutto sviluppando un'economia florida ed una ricerca all'avanguardia ed intessendo i buoni rapporti diplomatici con le altre specie.\nLa campagna prevede tre specie (o razze) fra cui scegliere: Solariani, Kra'Hen e Shinari. La modalit\u00e0 scenario permette di scegliere fra tutte, per un totale di 8 specie. Alcune specie, come i Cha'Karg, possono essere controllate solo dall'intelligenza artificiale.\nEventi casuali.\nPer prolungarne la longevit\u00e0, il gioco prevede un generatore di eventi casuali che poggia su una linea narrativa stabile: la ricerca dei \"Lacrime degli Dei\", misteriosi manufatti bramati da una potente setta solariana conosciuta come \"Fratellanza delle Lacrime\".\nParte degli eventi casuali prevedono forze esterne fra i quali i pirati spaziali sono i pi\u00f9 insidiosi. Pi\u00f9 avanti nella storia, potr\u00e0 anche capitare di inglobare i possedimenti dei pirati prendendo in sposa la figlia del leader pirata.\nAltri eventi casuali comprendono il rapimento di un eminente scienziato, il collasso del sistema tettonico di un pianeta, l'intercettazione di asteroidi in rotta di collisione con un pianeta, attentati mafiosi, missioni di costruzione con limiti temporali, accordi di scambi scientifici con altre specie e altro ancora.\nMultiplayer.\nIl multiplayer era inizialmente concepito per decidere a tavolino la vittoria o la sconfitta nelle battaglie, ma le pressioni dei giocatori spinsero gli sviluppatori a pubblicare una patch che lasciasse scontrare i due giocatori, mentre gli altri eventuali partecipanti alla partita assistevano come spettatori.\nMotore grafico.\nIl motore grafico 3D del gioco fu sviluppato dalla medesima Digital Reality. I requisiti minimi sono di un Pentium 200\u00a0MHz ed una scheda grafica 3D (TNT, Voodoo I o II o assimilabile) ma era consigliato almeno un Pentium 300\u00a0MHz.\nNonostante i limiti tecnologici dell'epoca, il gioco offriva una grafica curata ed estremamente fluida, che permetteva una gestione completa della visuale e zoom ravvicinati sia nella schermata galattica che nelle singole battaglie, dove le astronavi si distinguevano in quanto a dettaglio.\nI pianeti, visibili dalla schermata galattica, sono ben resi sia in distanza che in dettaglio, mentre la schermata planetaria soffre la limitazione della mappa rettangolare.\nVideo e colonna sonora.\nPer la linea narrativa centrale e gli eventi casuali la Digital Reality inser\u00ec nel gioco numerosi video con tecnologia Bink video (cinematic basate sul motore 3D erano ancora una moda di l\u00e0 da venire) ad alta risoluzione. La stessa schermata di comunicazione prevede dei brevi filmati in loop che mostravano il volto in movimento dell'interlocutore che si accompagnava alle parole.\nLa colonna sonora \u00e8 composta da tre brani lunghi per specie della campagna pi\u00f9 le musiche di battaglia.\nNel tutorial e nel gioco d'azione stesso \u00e8 stata inserita una voce che accompagna la notifica di eventi cruciali.\nPremi.\nImperium Galactica II vinse il premio \"BAFTA Interactive Entertainment Award\" del 2000 come migliori musiche."}
{"id": "306242", "revid": "14002", "url": "https://it.wikipedia.org/wiki?curid=306242", "title": "Riforma cattolica", "text": ""}
{"id": "306249", "revid": "466539", "url": "https://it.wikipedia.org/wiki?curid=306249", "title": "Ferdinando I", "text": "Con Ferdinando I possiamo intendere:"}
{"id": "306250", "revid": "198277", "url": "https://it.wikipedia.org/wiki?curid=306250", "title": "Francesco Pannofino", "text": "Ha riscosso particolare successo con l'interpretazione del personaggio di Ren\u00e9 Ferretti nella serie televisiva \"Boris\" e nel film omonimo, oltre che per aver prestato spesso la propria voce come doppiatore ad attori come Denzel Washington, George Clooney, Kurt Russell, Jean-Claude Van Damme e Wesley Snipes. \u00c8 annoverato fra i pi\u00f9 celebri rappresentanti della quinta generazione del doppiaggio italiano.\nBiografia.\nFiglio di genitori pugliesi (originari di Locorotondo e Cisternino, in Valle d'Itria) poi emigrati a Genova, \u00e8 fratello del dialoghista Lino. Ha vissuto fino al 1963 a Pieve di Teco, dov'\u00e8 nato, e a Imperia sino al 1972, anno in cui si \u00e8 trasferito con la famiglia a Roma.\nPer un periodo studente di matematica alla Sapienza - Universit\u00e0 di Roma, il 16 marzo 1978, mentre aspettava l'autobus sotto casa per recarsi a sostenere un esame di algebra, fu tra i testimoni oculari dell'agguato di via Fani, nel quale venne rapito Aldo Moro e assassinati i cinque uomini della sua scorta; su quest'esperienza ha scritto la canzone \"Il sequestro di Stato\", poi divenuta il tema dei titoli di coda del film \"Patria\" di Felice Farina, che vede protagonista lo stesso Pannofino.\nDal 27 aprile 2014 \u00e8 cittadino onorario di Pieve di Teco, sua citt\u00e0 natale.\nCarriera.\nAttore.\nNelle vesti di attore \u00e8 comparso in \"Croce e delizia\" di Luciano De Crescenzo nel ruolo di Er Bacocco, \"Cos\u00ec \u00e8 la vita\" nel ruolo del cognato di Giacomo, \"Honolulu Baby\" di Maurizio Nichetti, interpretando il pilota di aerei, \"Giovanni Falcone - L'uomo che sfid\u00f2 Cosa Nostra\", dove interpreta Tommaso Buscetta, \"Fatti della banda della Magliana\" di Daniele Costantini, \"Il generale Dalla Chiesa\" di Giorgio Capitani, dove interpreta un carabiniere, \"Pompei\" di Giulio Base nel ruolo del dottore Cuspio, \"Notturno bus\" di Davide Marengo, nel ruolo del caciarone ed iperviolento agente del SISDE Garofano. Dal 2007 al 2011 ha interpretato il regista Ren\u00e9 Ferretti nella serie televisiva \"Boris\" e nella pellicola \"Boris - Il film\".\nA teatro ha lavorato con l'attore e doppiatore Gigi Angelillo allo spettacolo \"Salvo\" e interpretato la pi\u00e8ce \"Esercizi di stile\". Ha doppiato una parte della canzone \"Un mondo da inventare\" (dall'album \"Allora sia buon viaggio\") dei Lost. Nel 2010 \u00e8 apparso negli spot di Telecom Italia accanto a Michelle Hunziker e John Travolta, in uno dei quali \u00e8 definito il suo doppiatore pur non avendolo mai doppiato. Sempre nello stesso anno ha inoltre registrato due audiolibri: \"Metro 2033\" dello scrittore russo Dmitrij Gluchovskij, e \"La Bobbycosa\" dello scrittore e regista italiano Yuri Storasi.\nIn televisione, nel 2011 ha partecipato come concorrente del talent show di Rai 1 \"Lasciami cantare!\", condotto da Carlo Conti. Il 1\u00ba maggio 2012 ha invece condotto insieme a Virginia Raffaele il Concerto del Primo Maggio su Rai 3. Nel 2014 interpreta il ruolo del protagonista Augusto Vanghetta nel film \"Il pretore\", diretto da Giulio Base.\nDoppiatore.\n\u00c8 il doppiatore principale di Denzel Washington e George Clooney e ha prestato voce fra gli altri a Kurt Russell, Jean-Claude Van Damme, Antonio Banderas, Daniel Day-Lewis, Dan Aykroyd, Philip Seymour Hoffman, Mickey Rourke e Michael Madsen in diverse interpretazioni, William Petersen nel ruolo di Gil Grissom nella serie televisiva \"CSI - Scena del crimine\", Robbie Coltrane nel ruolo di Rubeus Hagrid nella saga di \"Harry Potter\", Benicio del Toro in \"Traffic\" di Steven Soderbergh, Wesley Snipes in alcune interpretazioni, fra cui la trilogia di \"Blade\", ispirata all'omonimo personaggio Marvel Comics, e al personaggio animato Il Rosso in \"Mucca e Pollo\", \"Io sono Donato Fidato\" e nella rubrica \"Rosso Pigliatutto\", trasmessi da Cartoon Network. \nSignificativo il doppiaggio di Tom Hanks, effettuato per la prima volta nel film \"Forrest Gump\" di Robert Zemeckis; torna poi a doppiare Hanks, nel suo ruolo in versione computerizzata, in \"Polar Express\" sempre di Zemeckis. Ha inoltre interpretato, subentrando al collega Marco Mete, il personaggio di Tex Willer nello sceneggiato radiofonico trasmesso da Rai Radio 2.\nTra gli attori doppiati vi sono anche Willem Dafoe nella trilogia di \"Spider-Man\" di Sam Raimi, Costas Mandylor nel ruolo del detective Mark Hoffman nella saga di \"Saw\" (ad eccezione del terzo capitolo), per la quale Pannofino ha anche svolto il ruolo di direttore del doppiaggio, infine anche Kevin Spacey e Kiefer Sutherland in alcune interpretazioni. Nel 2004 ha vinto il premio Leggio d'oro per la miglior interpretazione maschile dell'anno, per il doppiaggio di Denzel Washington in \"Out of Time\".\nIn televisione, dal 2016 \u00e8 la voce narrante nel programma \"Emigratis\" su Italia 1, mentre l'anno seguente, insieme al collega Luca Sandri, \u00e8 stato \"speaker\" del neonato canale televisivo Spike. Dal 2018 \u00e8 la voce narrante in \"Meraviglie - La penisola dei tesori\", programma documentaristico condotto da Alberto Angela su Rai 1.\nNarratore.\nHa narrato le versioni italiane di nove libri dell'universo di Harry Potter, realizzandone i corrispondenti audiolibri per Audible. Oltre ai sette romanzi della saga, ha narrato anche \"\" e \"Il Quidditch attraverso i secoli\".\nVita privata.\n\u00c8 sposato con l'attrice e doppiatrice Emanuela Rossi, dalla quale ha avuto un figlio; i due attori si erano separati nel 2006, ma in seguito si sono riuniti sposandosi una seconda volta nel 2011, anche se, di comune accordo, i due hanno scelto di non tornare a convivere. \u00c8 tifoso della , passione maturata a met\u00e0 degli anni 1970 quando, adolescente, vendeva bibite sugli spalti dello stadio Olimpico della capitale."}
{"id": "306253", "revid": "23", "url": "https://it.wikipedia.org/wiki?curid=306253", "title": "Comitato di Salute Pubblica", "text": ""}
{"id": "306254", "revid": "144796", "url": "https://it.wikipedia.org/wiki?curid=306254", "title": "Paolo Renier", "text": "Biografia.\nInfanzia ed educazione.\nNacque nel palazzo di famiglia, situato nella parrocchia di San Stae, da Andrea di Daniele Renier e da Elisabetta di Girolamo Morosini. Era il quinto di otto fratelli: esclusi Daniele e Paolo, morti bambini, Girolamo, Antonio, Alvise, Daniele e Angelo Maria furono tutti coinvolti nella vita politica veneziana.\nEbbe come precettore l'abate Pietro Antonio Muazzo che gli diede un'ottima istruzione improntata sulla letteratura classica (si dice che sapesse a memoria e in lingua originale l'Iliade e l'Odissea) e sulla retorica. Inoltre, naturalmente predisposto alla politica, svolse una rapida carriera, favorito dall'estrazione della balla d'oro che lo introdusse in Maggior Consiglio prima della maggiore et\u00e0 (4 dicembre 1730).\nMatrimonio.\nIl 28 aprile 1733 convol\u00f2 a nozze con Giustina di Leonardo Don\u00e0, che gli dar\u00e0 Andrea e Leonardo. La dote non doveva essere indifferente e comprendeva anche quattro fedecommessi delle famiglie Bergonzi e Tasca.\nCarriera politica.\nSvolse l'apprendistato come savio agli Ordini (1736-1737), divenendo poi esecutore alle Acque (1737). Fu poi nel Collegio prima come savio di Terraferma, carica che gli fu riconfermata annualmente dal 1737 al 1750, quindi come savio del Consiglio, rieletto per undici volte consecutive dal 1751 al 1761. Fece inoltre parte del Senato, entrandovi per la prima volta nel 1746 e rimastovi ininterrottamente dal 1750 al 1764.\nQuesta sua costante presenza presso le istituzioni veneziano lo resero ben presto punto di riferimento per la corrente politica riformista, alla quale appartenevano figure come i fratelli Andrea e Bernardo Memmo e Angelo Querini.\nTra il 1748 e il 1751 fu protagonista della crisi con la Santa Sede, che era intenzionata a sopprimere il patriarcato di Aquileia (cosa che effettivamente avvenne), guidando infatti la fazione pi\u00f9 intransigente che chiedeva la traslazione della sede a Udine. Fu fautore del richiamo dell'ambasciatore veneziano a Roma Pietro Andrea Cappello a Roma (1750).\nAppoggi\u00f2, inoltre, il savio di Terraferma Sebastiano Foscarini, che aveva proposto al Senato un decreto con cui imponeva ai sudditi veneziani di sottoporre al Collegio ogni atto che coinvolgesse la Santa Sede (1754). Il decreto alla fine fu ritirato, ma l'episodio contribu\u00ec ad aumentare l'influenza e il prestigio del Renier presso la sua parte politica.\nIn seguito a questi eventi, ricopr\u00ec incarichi sempre pi\u00f9 importanti: fu \"Sopraprovveditore alla giustizia nuova\" (1750), \"Savio alle acque\" (1753, 1757 e 1758), \"Esecutore sopra la bestemmia\" (1755 e 1759); fece parte della legazione inviata a Roma in occasione dell'elezione di papa Clemente XIII, fu \"Deputato alla Provvisione del denaro\" (1759) e \"Provveditore sopra i monasteri\" (1761).\nNel settembre 1760, assieme ad Andrea Tron, riusc\u00ec a far approvare la riforma dell'esercito proposta da William Graham, il generale scozzese che allora comandava le truppe di terra delle Repubblica. Nel 1761 fu eletto \"Provveditore alla sanit\u00e0\" e durante questo mandato chiam\u00f2 in causa Angelo Querini, allora \"avogadore di Comun\", per dirimere una lite tra religiosi secolari e confraternite circa le \"provisioni\" dovute nei funerali. Il caso era di per s\u00e9 di poca importanza, ma ne scatur\u00ec uno scontro istituzionale attorno agli eccessivi poteri degli inquisitori di Stato. \nNel corso del dibattito, Renier intervenne per ben cinque ore lamentando con forti espressioni le diseguaglianze economiche e sociali e sostenendo la necessit\u00e0 di ripristinare gli antichi statuti e l'autorit\u00e0 del Consiglio dei Dieci rispetto agli Inquisitori di Stato. La proposta, tuttavia, dopo una prima votazione finita in parit\u00e0, fu bocciata per soli due voti, anche a causa del forte dissenso dell'opinione pubblica che riteneva gli Inquisitori il miglior baluardo contro il rischio di abusi da parte del patriziato. Alla fine, Querini fu esiliato a Verona, ma Renier continu\u00f2 a sostenerlo e intervenne pi\u00f9 volte nel Maggior Consiglio contro la fazione \"tribunalista\", capeggiata dal procuratore di San Marco \"de supra\" Marco Foscarini. \nBench\u00e9 la sua proposta di liberare Querini e di respingere il decreto presentato dai correttori alle Leggi fossero stati bocciati, Renier vide sempre pi\u00f9 aumentare la sua influenza politica: divenne correttore della Promissione ducale proprio in occasione dell'elezione dell'avversario Marco Foscarini (1762), nonch\u00e9 in quella di Alvise IV Mocenigo (1763).\nCarriera diplomatica.\nNel 1764 venne nominato ambasciatore alla corte del Sacro Romano Impero e giunse a Vienna il 28 settembre 1765 nei giorni in cui era morto Francesco I. Ebbe ottimi rapporti personali con la vedova Maria Teresa e con il figlio Giuseppe II e riusc\u00ec a trattare con serenit\u00e0 le dispute sui confini (attorno al lago di Garda, tra Cadore e Ampezzo e in Istria) sui dazi. Riusc\u00ec inoltre a risolvere un grave scontro sulle precedenze durante uno spettacolo tenuto al teatro San Beneto in onore del duca Carlo II Eugenio di W\u00fcrttemberg che stava per portare a una crisi con i diplomatici austriaci. Nei suoi dispacci, sugger\u00ec una riforma dell'esercito su modello di quello imperiale e sottoline\u00f2 gli incentivi dati dalla corte di Vienna al commercio e alle manifatture.\nDopo essere stato nominato cavaliere da Giuseppe II, torn\u00f2 a Venezia il 13 settembre 1769 e il 29 dicembre lesse la relazione dell'ambasciata al Senato. Sin dal 15 maggio precedente era stato per\u00f2 nominato bailo di Costantinopoli, in sostituzione di Girolamo Ascanio Giustinian. Giunse a Pera il 17 luglio 1771: in quel periodo l'Impero Ottomano stava attraversando un momento di crisi, indebolito dalla guerra russo-turca e dalla carestia. Conquist\u00f2 la fiducia del sultano Mustafa III e del fratello Abdul Hamid I, suo successore, presso il quale fu anche ambasciatore straordinario (1774): in quest'ultima veste procur\u00f2 navi veneziane per trasportare derrate alimentari nella capitale, e pi\u00f9 di qualcuno insinu\u00f2 che dall'operazione avesse ricavato un proprio tornaconto.\nSempre a Costantinopoli riprese le trattative, che aveva gi\u00e0 iniziato a Vienna, con il principe Alessandro Galitzin per aprire il mar Nero ai mercanti veneziani e ottenne un primo viaggio in Crimea per la nave \"Madonna del Rosario\".\nNel 1775 lasci\u00f2 Costantinopoli e torn\u00f2 in patria, dove pag\u00f2 la dote alla nipote Giustina Renier di Andrea, andata in sposa a Marco Antonio Michiel.\nVedovo dal 1751, nel 1776 si rispos\u00f2 con Margherita Dalmet che aveva conosciuto a Costantinopoli. Di origini umili e dal passato controverso (pare fosse stata funambola), pi\u00f9 giovane di trentacinque anni, il matrimonio suscit\u00f2 lo scandalo degli avversari, ma non compromise l'ascesa politica del Renier, che fu in seguito consigliere per il sestiere di Dorsoduro (1776) e savio al Consiglio (1778).\nDogado.\nFu eletto doge il 14 gennaio 1779 al primo scrutinio con 40 voti su 41. Si disse che, a causa della poca stima che godeva presso l'opinione pubblica (soprattutto a causa del matrimonio con una popolana), avesse comprato l'elezione impiegando il denaro guadagnato a Costantinopoli.\nIl suo dogado non fu privo di avvenimenti. Nell'inverno 1779 il Doge intervenne nel Maggior Consiglio riunito per dibattere sulle proposte di riforma avanzate da Giorgio Pisani e Carlo Contarini e che prevedevano il rafforzamento dei poteri del Maggior Consiglio stesso, in cui tutti i patrizi avevano pari autorit\u00e0, a danno del Consiglio dei Pregadi e del Consiglio dei Dieci che avrebbe perso la giurisdizione relativa alla sorveglianza dei costumi. \nDopo un serrato dibattito la proposta Contarini - Pisani fu approvata a maggioranza e numerosi consiglieri dissenzienti decisero di rivolgersi al Doge stesso affinch\u00e9 intervenisse personalmente nel dibattito e ricomponesse i dissensi tra Signoria ed i membri delle Quarantia: furono discusse tre mozioni, una di Contarini - Pisani, una dei membri delle Quarantia ed infine una scritta dal Doge, che accoglieva numerosi elementi presentati dalla mozione riformatrice Contarini - Pisani (quali l'istituzione di una consulta di correttori per verificare le attribuzioni delle diverse magistrature) salvo il rafforzamento del Maggior Consiglio. Questa volta la vittoria spett\u00f2 a Renier, che ottenne 457 voti favorevoli contro 328 contrati e 32 astenuti. \nAlla ripresa del dibattito, il 9 maggio 1780, il Doge sfoder\u00f2 le sue migliori doti oratorie, rievocando la propria esperienza di Ambasciatore a Vienna durante la Spartizione della Polonia, invoc\u00f2 la concordia quale unica opzione possibile rimasta ad uno stato quale Venezia, posto in mezzo tra le grandi potenze, privo di sostanziali forze militari di terra e mare e da tempo oggetto delle aspirazioni adriatiche dell'Impero Asburgico che non avrebbe esitato a cancellare dalla cartina geografica la Repubblica se avesse avuto in mano un singolo pretesto. \nL'effetto del discorso fu sfolgorante: il Doge fu in grado di smorzare le istanze riformatrici nel Consiglio e di consentire un intervento degli Inquisitori i quali, senza colpo ferire, arrestarono Giorgio Pisani e Carlo Contarini; il 4 giugno la vicenda fu chiusa definitivamente con l'approvazione di una mozione del Maggior Consiglio in totale appoggio all'operato del Doge e degli Inquisitori. \nIn politica estera, nel 1782 ricevette la visita ufficiale degli eredi al trono di Russia, Paolo Petrovic, e sua moglie Sofia Dorotea di W\u00fcrttemberg (in incognito come \"conti di Severny\") e di papa Pio VI nel 1783.\nNel 1784, insieme al Senato, dispose l'invio di una squadra navale veneziana, sotto la guida del \"Capitano Straordinario delle Navi\" Angelo Emo alla volta di Tunisi nell'ambito della Guerra con il Beycato di Tunisi. L'iniziativa, pur risollevando il prestigio della Serenississima, contribu\u00ec a dissestare il bilancio al punto che fu negoziato un accordo di pace; nel 1788 per la medesima ragione fu respinta la proposta di alleanza tra Venezia, Russia ed Impero Asburgico in funzione anti Turca.\nMorte.\nStil\u00f2 il testamento l'8 ottobre 1788, nominando suo erede e commissario il figlio Andrea. Mor\u00ec il 14 febbraio 1789 di \u00abfebre reumatica\u00bb, dopo trentasette giorni di malattia."}
{"id": "306255", "revid": "124611737", "url": "https://it.wikipedia.org/wiki?curid=306255", "title": "Donatismo", "text": "Il donatismo fu un movimento religioso cristiano sorto in Africa nel 311 dalle idee del vescovo di Numidia, Donato di Case Nere (n. 270 ca.), soprannominato \"il Grande\" per la sua notevole eloquenza.\nLa sua dottrina prese le mosse da una critica intransigente nei confronti di quei vescovi, che non avevano resistito alle persecuzioni di Diocleziano e avevano consegnato ai magistrati romani i libri sacri. Secondo i donatisti i sacramenti amministrati da tali vescovi (detti \"traditores\", in quanto avevano compiuto una \"traditio,\" ovvero la consegna dei testi sacri ai pagani) non sarebbero stati validi. Questa posizione presupponeva, dunque, che i sacramenti non avessero efficacia di per s\u00e9, ma che la loro validit\u00e0 dipendesse dalla dignit\u00e0 di chi li amministrava.\nIl donatismo fu dichiarato eretico e non compatibile con la fede cristiana dal Concilio di Arles del 314, durante il quale, secondo gli scritti del vescovo e teologo cristiano san Ottato di Milevi, i testimoni di Donato deposero contro di lui e portarono papa Milziade a scagionare Ceciliano. Milziade mor\u00ec tre mesi dopo la conclusione del Concilio. Il Concilio afferm\u00f2 come teologia dogmatica il fatto che l'efficacia dei Sacramenti non dipende dalla bont\u00e0 di chi li conferisce e il carattere perpetuo da essi impresso. Il principio eretico contestato al d. \u00e8 la dipendenza della efficacia dei sacramenti da Dio Stesso e non dall' uomo che li impartisce, tutto \u00e8 concesso da Dio Stesso in quanto l'uomo, nonostante i suoi sforzi, non potr\u00e0 mai ritenersi perfetto davanti a Dio. Invece i sacramenti, a differenza di quanto sostenuto dai d. sono doni di Dio.\nDonato fu anche considerato scismatico dopo le persecuzioni di Diocleziano e la condanna del donatismo fu ribadita dal Concilio di Cartagine del 411 per poi estinguersi a seguito della conquista islamica del Magreb. La vicenda dei donatisti \u00e8 importante non solo per le questioni teologiche, ma anche perch\u00e9 contiene ed esprime una certa dose di nazionalismo punico (attuali Tunisia e Libia), misto a rivendicazioni di riscatto sociale delle classi pi\u00f9 deboli, con conseguente ostilit\u00e0 verso Roma.\nOrigini.\nDurante o dopo le grandi persecuzioni del III e IV secolo, la Chiesa cristiana si era spesso interrogata sull'atteggiamento da tenere nei confronti di coloro che, per vari motivi, si erano sottratti al martirio, alla tortura o alla prigionia facendo apostasia, cio\u00e8 rinnegando la propria fede, e che, passata la tempesta, avevano domandato di essere riammessi nella Chiesa.\nLa corrente degli intransigenti, come Novaziano intorno al 250 e Melezio di Licopoli intorno al 305, era per la linea dura: nessun perdono. La posizione ufficiale della Chiesa era invece orientata a una nuova accoglienza previa penitenza, come era stato suggerito nel 250 da Cipriano, vescovo di Cartagine.\nLo scisma si gener\u00f2 dalla posizione di Donato, che riteneva non validi i sacramenti amministrati dai \"\"traditores\". Quando nel 311 mor\u00ec il vescovo di Cartagine Mensorio e al suo posto fu eletto il suo diacono Ceciliano (ambedue \"traditores\"\" durante le persecuzioni di Diocleziano), Donato e i settanta suoi seguaci si ribellarono, nominando vescovo di Cartagine Maggiorino, parente della nobile Lucilia, gran protettrice del neonato movimento. Maggiorino mor\u00ec pochi mesi pi\u00f9 tardi e gli succedette lo stesso Donato.\nCause dello scisma.\nPer risalire all'origine della divisione si deve tornare indietro fino alla persecuzione di Diocleziano. Il primo editto di persecuzione (24 febbraio 303) imponeva la distruzione delle chiese e dei libri sacri e dichiarava i cristiani fuorilegge. Nel 304 seguirono misure ancora pi\u00f9 severe, quando il quarto editto ordin\u00f2 a tutti di offrire incenso agli idoli, minacciando di morte chi si fosse rifiutato.\nIn Numidia il governatore Floro era famigerato per la sua crudelt\u00e0; tuttavia molti funzionari, come il proconsole Anullino, non furono disposti ad andare oltre quanto loro obbligato. , cio\u00e8 abiurarono rinunciando alla loro fede (costoro furono in latino indicati con il termine \"lapsi,\" ovvero 'caduti', 'scivolati'); solo coloro che si erano nascosti sfuggirono alla persecuzione. In questo frangente si esaltarono le esagerazioni del carattere africano: Quinto Settimio Fiorente Tertulliano, gi\u00e0 cento anni prima, aveva affermato che non era permesso sfuggire alla persecuzione. Adesso, per\u00f2, alcuni erano andati oltre e si erano offerti volontariamente al martirio. Le loro motivazioni, tuttavia, non erano sempre al di sopra di ogni sospetto.\nMensorio, vescovo di Cartagine, in una lettera a Secondo, vescovo di Tigisi, futuro primate di Numidia, dichiarava di aver vietato a chiunque di onorare come martiri coloro che si erano consegnati di propria iniziativa o che si erano vantati di essere in possesso di copie delle Scritture alle quali non volevano rinunciare. Alcuni di questi, diceva, sono criminali e debitori verso lo Stato, che pensano, in questo modo, di farla finita con una vita indegna di essere vissuta, oppure di cancellare il ricordo dei loro misfatti o, almeno, di ottenere il denaro e godere in carcere dei lussi forniti dalla bont\u00e0 dei cristiani. I successivi eccessi dei Circoncellioni dimostrarono che Mensorio aveva buoni motivi per proseguire la via che aveva intrapreso. Nella lettera spiegava anche come lui stesso avesse preso i libri sacri della Chiesa e li avesse portati nella sua casa, sostituendoli con un certo numero di scritti eretici, che i magistrati avevano sequestrato senza chiedere nulla; il proconsole, informato dell'inganno rifiut\u00f2 di perquisire l'abitazione privata del vescovo.\nSecondo, nella sua replica, senza redarguire Mensorio, elogi\u00f2 i martiri che nella sua provincia erano stati torturati e messi a morte per aver rifiutato di consegnare le Scritture e narr\u00f2 di come egli stesso aveva risposto ai funzionari che lo stavano cercando: \"Sono un cristiano ed un vescovo, non un \"traditor\"\". La parola \"traditor\", da quel momento, divenne un'espressione tecnica usata per designare coloro che avevano gettato i libri sacri o coloro che avevano commesso i peggiori crimini, come la consegna degli arredi sacri o, persino, dei propri fratelli.\n\u00c8 certo, comunque, che le relazioni tra i confessori detenuti a Cartagine e il loro vescovo siano state tese. Se consideriamo veritieri gli Atti Donatisti dei quarantanove martiri di Abitene, i confessori interruppero la comunione con Mensorio. In questi documenti si afferma che Mensorio fu un \"traditor\" per sua stessa ammissione e che il suo diacono, Ceciliano, si accan\u00ec contro i martiri pi\u00f9 dei loro persecutori: fece posizionare uomini dotati di fruste fuori dalla prigione per impedire loro di ricevere aiuti cosicch\u00e9 il cibo portato grazie alla piet\u00e0 dei cristiani fu gettato ai cani e le bevande versate in strada, in modo che i martiri, la cui condanna il mite proconsole aveva differito, morissero di fame e di sete in prigione.\nTuttavia, Louis Duchesne ed altri sono convinti che questa storia sia esagerata: i funzionari romani non avrebbero mai permesso che i prigionieri morissero di fame. Per questo motivo si pu\u00f2 tranquillamente considerare l'ultima parte degli Atti come irreale. La prima parte, tuttavia, \u00e8 autentica: riferisce di come alcuni dei fedeli di Abitene si incontrassero e celebrassero il loro consueto servizio domenicale in spregio al decreto imperiale, sotto la guida del sacerdote Saturnino. Per questo motivo considerarono il loro vescovo un \"traditor\" e lo disconobbero. Costoro furono arrestati ed inviati a Cartagine. Qui, quando interrogati, fornirono risposte decise e furono messi in prigione da Anulino, che potrebbe averli condannati a morte immediatamente. L'intero racconto \u00e8 caratteristico del temperamento africano. Si pu\u00f2 ben immaginare come il prudente Mensorio ed il suo aiutante, il diacono Ceciliano, potessero essere contestati da alcuni dei pi\u00f9 eccitabili del loro gregge.\nGrazie ad un verbale di un'indagine effettuata a Cirta, in Numidia, conosciamo nei dettagli le modalit\u00e0 delle indagini sui libri sacri. Il vescovo ed il suo clero si mostrarono pronti a rinunciare a tutto ci\u00f2 che possedevano, ma non a tradire i loro fratelli; per\u00f2 la loro generosit\u00e0 non fu notevole perch\u00e9, riportava il verbale, i nomi e gli indirizzi dei cristiani erano ben noti ai funzionari. L'indagine fu condotta da Munazio Felice, curatore della colonia di Cirta. Il funzionario arriv\u00f2 alla casa del vescovo scortato dai suoi uomini, qui lo trov\u00f2 in compagnia di quattro presbiteri, tre diaconi, quattro suddiaconi, e diversi \"fossores\" (scavatori). Costoro dichiararono che le Scritture non c'erano, ma erano nelle mani dei lettori; infatti, la libreria fu trovata vuota.\nIl clero presente rifiut\u00f2 di fornire i nomi dei lettori, affermando che essi erano noti ai notai; in ogni caso, fornirono un inventario di tutti i beni della chiesa: due calici d'oro, sei d'argento, sei ampolle d'argento, una ciotola d'argento, sette lampade d'argento, due candelabri, sette piccole lampade di bronzo, undici lampade di bronzo con catene, ottantadue tuniche femminili, ventotto veli, sedici tuniche maschili, tredici paia di scarpe maschili e quarantasette paia di stivali femminili. Poi, il suddiacono Silvano consegn\u00f2 una scatola d'argento ed un'altra lampada d'argento che aveva trovato dietro una brocca. Nella sala da pranzo c'erano quattro botti e sette brocche. Un suddiacono, infine, consegn\u00f2 un grosso libro. Poi furono visitate le case dei lettori: Eugenio consegn\u00f2 quattro volumi, Felice il mosaicista cinque, Vittorino otto, Proietto cinque volumi grandi e due piccoli, Vittorio il grammatico due codici e cinque \"quinios\" (raccolte composte da cinque fogli); Eutizio di Cesarea dichiar\u00f2 che non aveva libri; la moglie di Coddeo consegn\u00f2 sei volumi e dichiar\u00f2 di non averne altri. \u00c8 interessante notare che i libri erano tutti codici (in forma di libro), non rotoli, che erano passati di moda nel corso del secolo precedente.\nUn esempio di eroismo contrastante si trova nella storia di Felice, vescovo di Tibiuca, che fu trascinato davanti al magistrato il giorno stesso (5 giugno 303) in cui il decreto fu pubblicato in quella citt\u00e0. Questi rifiut\u00f2 di consegnare qualsiasi libro e fu inviato a Cartagine. Il proconsole Anulino, incapace di fiaccare la sua determinazione, lo invi\u00f2 a Roma per essere giudicato da Massimiano.\nDopo l'abdicazione di Massimiano (305) la persecuzione, in Africa, sembr\u00f2 calmarsi, al punto che fu possibile riunire quattordici o pi\u00f9 vescovi a Cirta, per scegliere un successore a Paolo. Secondo presiedette il sinodo come primate e, nel suo zelo, tent\u00f2 di esaminare il comportamento dei suoi colleghi. Essi si riunirono in una casa privata, poich\u00e9 la Chiesa non era ancora stata restituita ai cristiani. \"Dobbiamo prima processare noi stessi \", disse il primate \", per poter ordinare un nuovo vescovo\". Disse allora a Donato di Mascula: \"Si racconta che sei stato un \"traditor\"\". \"Sai\", rispose il vescovo, \"come Floro mi abbia cercato per farmi offrire incenso, ma Dio non mi ha consegnato nelle sue mani, fratello. Poich\u00e9 Dio mi ha dimenticato, vuoi sottopormi tu al Suo giudizio?\". \"Che cosa dire, allora,\" disse Secondo \"dei martiri? \u00c8 perch\u00e9 non hanno rinnegato nulla coloro che sono stati coronati\". \"Mandami a Dio\", disse allora Donato, \"a Lui render\u00f2 conto\" (All'epoca un vescovo non era suscettibile di penitenza, la cui somministrazione era riservata a Dio). \"Mettiti da una parte\", disse il primate, e apostrof\u00f2 Marino di \"Aquae Tibilitanae\": \"Si dice che anche tu sia stato un \"traditor\"\". Marino rispose: \"Ho dato dei documenti a Polluce; ma i miei libri sono al sicuro\". La risposta non fu soddisfacente e Secondo gli ordin\u00f2: \"Vai da quella parte\", quindi si rivolse a Donato di Calama: \"Si dice che tu sia stato un \"traditor\"\". \"Ho consegnato libri di medicina\". Secondo non ci credette o, almeno, pens\u00f2 che fosse necessaria una prova, cos\u00ec disse nuovamente: \"Mettiti in un lato.\"\nPoi Secondo si rivolse a Vittore, vescovo di Russicade: \"Si dice che tu abbia consegnato i Quattro Vangeli\". Vittore rispose: \"\u00c8 stato il curatore, Valentino; mi ha costretto a gettarli nel fuoco. Perdonatemi questa colpa, e anche Dio me la perdoner\u00e0\". Secondo disse: \"Mettiti da una parte.\" Dopo un po' di tempo, Secondo disse a Porporio di Limata: \"Si dice che tu abbia ucciso i due figli di tua sorella a Mileve\". Porporio rispose con veemenza: \"Pensi che io sia spaventato da te come gli altri? Cosa hai fatto tu, quando il curatore e i suoi funzionari hanno cercato di farti consegnare le Scritture? Come sei riuscito a rimanere in libert\u00e0, se non hai consegnato loro qualcosa, o ordinato di consegnargli qualcosa? Essi certamente non ti consentono di andare senza ottenere nulla! Quanto a me, io ho ucciso ed uccider\u00f2 coloro che sono contro di me, non costringermi a dire altro. Sapete che non mi immischio in cose in cui non ho interessi\".\nA questa risposta, un nipote di Secondo disse al primate: \"Sentite cosa dicono di voi? Egli \u00e8 pronto ad andarsene e a provocare uno scisma, e la stessa cosa vale per tutti coloro che accusi; ed io so che sono in grado di rivoltarsi contro di te e condannarti, trasformandoti nel solo eretico. Che cosa \u00e8 per te quello che hanno fatto? Ognuno deve rendere conto a Dio\". Secondo (come ricordava Agostino d'Ippona), non rispose all'accusa di Porporio, ma si rivolse ai due o tre vescovi che ancora non aveva accusato: \"Cosa ne pensate?\" Questi risposero: \"Essi devono rendere conto solo a Dio\". Secondo allora disse: \"Voi sapete e Dio sa. Sedete.\" E tutti risposero: \"Deo gratias\".\nQuesta storia si \u00e8 conservata grazie ad Agostino. I donatisti successivi affermavano che fosse falsa, ma testimonianze rese a Zenofilo nel 320 ne confermano l'autenticit\u00e0. Il Seeck, nonch\u00e9 il Duchesne, sostenevano la loro genuinit\u00e0. Ottato, inoltre, riportava di un altro vescovo di Numidia, che rifiut\u00f2 di partecipare al sinodo con il pretesto di una malattia degli occhi, ma in realt\u00e0 per paura, poich\u00e9 i suoi concittadini potevano dimostrare che aveva offerto incenso, un crimine di cui gli altri vescovi non si erano macchiati. I vescovi procedettero con l'ordinazione di un nuovo vescovo scegliendo Silvano, il quale, come suddiacono, aveva aiutato nella ricerca degli arredi sacri. La gente di Cirta si rivolt\u00f2 contro di lui lamentando che era un \"traditor\" e chiese la nomina di un certo Donato. Ma la gente delle campagne ed i gladiatori si erano impegnati affinch\u00e9 Silvano si insediasse nella sede episcopale, alla quale fu portato sulle spalle di un uomo di nome Muto.\nCeciliano e Maggiorino.\nGli storici dell'epoca narravano che, quando Mensorio era ancora in vita, un certo Donato di \"Casae Nigrae\" fu causa di uno scisma a Cartagine. Nel 311, Massenzio ottenne il dominio sull'Africa ed un diacono di Cartagine, Felice, fu accusato di aver scritto una lettera diffamatoria contro il tiranno. Si disse che Mensorio avesse nascosto il suo diacono nella sua casa e sia stato convocato a Roma. Qui fu prosciolto dall'accusa, ma mor\u00ec durante il viaggio di ritorno. Prima di partire, per\u00f2, aveva consegnato gli arredi d'oro e d'argento della chiesa ad alcuni anziani affinch\u00e9 li conservassero e ne aveva anche consegnato un inventario ad una anziana donna affinch\u00e9 lo consegnasse al suo successore. Massenzio lasci\u00f2 in pace i cristiani, cosicch\u00e9 ebbero modo di eleggere il nuovo vescovo di Cartagine. Questi, come il papa, veniva comunemente consacrato da un vescovo di una sede vicina assistito da un certo numero di aiutanti. Il vescovo di Cartagine non era solamente il primate dell'Africa proconsolare, ma anche delle altre province del Nord Africa comprese la Numidia, l'Africa Bizacena, la Tripolitana e le due Mauretanie, che erano governate dai vicari del prefetto. In ciascuna di queste province la primazia locale non era legata ad alcuna citt\u00e0, ma era rivestita dal vescovo pi\u00f9 anziano, finch\u00e9 papa Gregorio I non rese l'ufficio elettivo.\nOttato, nelle sue opere, fece intendere che i vescovi di Numidia, molti dei quali non erano a grande distanza da Cartagine, si aspettavano di avere un certo peso nell'elezione; ma due sacerdoti, Botro e Celestio, che aspiravano ad essere eletti, fecero in modo che fossero presenti solo un piccolo numero di vescovi. Ceciliano, il diacono che aveva tenuto un comportamento cos\u00ec riprovevole nei confronti dei martiri, fu scelto dal popolo, messo al posto di Mensorio, e consacrato da Felice, vescovo di Aptonga o di Abtughi. Gli anziani che avevano in custodia i tesori della chiesa furono obbligati a consegnarlo, poich\u00e9, insieme a Botro e Celestio rifiutavano di riconoscere il nuovo vescovo. Essi erano spalleggiati da una ricca matrona di nome Lucilla, che nutriva rancore nei confronti di Ceciliano poich\u00e9 l'aveva rimproverata per la sua abitudine di baciare l'osso di un martire non canonizzato (\"non vindicatus\") immediatamente prima di ricevere l'eucaristia. Probabilmente, anche in questo caso, si parla di un martire la cui morte fu dovuta al suo mal regolato fervore.\nSecondo, quale primate pi\u00f9 vicino, si rec\u00f2 insieme ai suoi suffraganei a Cartagine per giudicare la vicenda. Qui, di fronte ad un sinodo di 70 vescovi dichiar\u00f2 l'ordinazione di Ceciliano non valida, in quanto eseguita da un \"traditor\". Al suo posto fu consacrato un nuovo vescovo, Maggiorino, un membro della casa di Lucilla che era stato lettore nella diaconia di Ceciliano. La matrona provvide al versamento di 400 \"folles\", ufficialmente per i poveri, che finirono nelle tasche dei vescovi. Un quarto della somma fu presa da Porporio di Limata. Ceciliano, per\u00f2, aveva preso possesso della basilica e della cattedra di Cipriano ed il popolo era con lui, pertanto rifiut\u00f2 di comparire dinanzi al sinodo. \"Se io non sono stato correttamente consacrato\", disse ironicamente, \"lasciate che mi trattino come un diacono, e imponete nuovamente le mani su di me, anzich\u00e9 su di un altro.\"\nQuando gli venne riferita questa risposta, Porporio esclam\u00f2: \"Venga qui, cos\u00ec, invece di imporgli le mani, gli romperemo la testa per penitenza\". L'opera di questo sinodo, che invi\u00f2 lettere in tutta l'Africa ebbe una grande influenza, tuttavia, a Cartagine era ben noto che Ceciliano era stato scelto del popolo e nessuno credeva che Felice di Aptonga avesse consegnato i libri sacri. Roma e l'Italia erano, comunque, in comunione con Ceciliano e la Chiesa del moderato Mensorio non riteneva che la consacrazione da parte di un \"traditor\" non fosse valida, o addirittura che fosse illecita, se il \"traditor\" era ancora in carica della sua legittima sede. Il concilio di Secondo, invece, aveva stabilito che un \"traditor\" non avrebbe potuto agire come vescovo, e che chiunque fosse in comunione con i \"traditores\" era fuori dalla Chiesa. Costoro si definirono Chiesa dei martiri e dichiararono che tutti coloro che erano in comunione con i pubblici peccatori come Ceciliano e Felice dovevano necessariamente essere scomunicati.\nLa condanna da parte di papa Milziade.\nPresto molte citt\u00e0 ebbero due vescovi, l'uno in comunione con Ceciliano, l'altro con Maggiorino. Costantino, dopo aver sconfitto Massenzio (28 ottobre 312) ed essere divenuto unico imperatore di Roma, si dimostr\u00f2 cristiano. Scrisse ad Anulino, proconsole d'Africa, ordinando la restituzione delle chiese ai cristiani e l'esenzione dei chierici \"della Chiesa Cattolica presieduta da Ceciliano\" dalle funzioni civili (Eusebio di Cesarea, \"Historia Ecclesiastica\" X, v, 15 e vii, 2). Scrisse anche a Ceciliano (\"ibidem\", X, vi, 1) inviandogli la somma di 3000 folles da distribuire in Africa, Numidia e Mauretania; se fosse stato necessario, il vescovo avrebbe potuto chiedere altre somme. Aggiunse, inoltre, che aveva sentito parlare di persone turbolente che avevano cercato di corrompere la Chiesa e, pertanto, aveva ordinato al proconsole Anulino, ed ai vicari dei prefetti di fermarli, imponendo a Ceciliano di rivolgersi a questi funzionari, qualora lo avesse ritenuto necessario.\nLa fazione avversaria non perse tempo. Pochi giorni dopo la pubblicazione di queste lettere, i loro delegati, accompagnati da una folla di persone, consegnarono ad Anulino due fasci di documenti contenenti le denunce della loro fazione contro Ceciliano affinch\u00e9 fossero trasmessi all'imperatore. Ottato ha riportato alcune parti della loro petizione, in cui pregavano Costantino di nominare giudici gallici, luogo in cui la persecuzione non si era abbattuta e che, quindi non potevano essere \"traditores\". Costantino conosceva fin troppo bene le leggi della Chiesa per assecondarli e quindi nominare dei vescovi gallici giudici dei primati d'Africa. Immediatamente rifer\u00ec della questione al Papa manifestando la sua intenzione di non permettere scismi nella Chiesa cattolica. Affinch\u00e9 gli scismatici africani non avessero alcun motivo di reclamo, tuttavia, ordin\u00f2 a tre dei principali vescovi di Gallia, Reticio di Autun, Materno di Colonia, e Marino di Arles di raggiungere Roma per partecipare al processo.\nOrdin\u00f2, quindi, a Ceciliano di presentarsi di fronte a lui con 10 vescovi della sua fazione e 10 dell'altra. Inoltre, invi\u00f2 al Papa i memoriali contro Ceciliano per sapere quale procedura impiegare al fine di concludere l'intera vicenda secondo giustizia. (Eusebio, \"Historia Ecclesiastica\", X, v. 18). Papa Milziade convoc\u00f2 15 vescovi italiani per farsi aiutare. Da questo momento in avanti, si pu\u00f2 constatare che in tutte le questioni importanti i papi emisero i loro decreti aiutati da un piccolo sinodo di vescovi. I dieci vescovi donatisti (per questo possiamo dare alla fazione questo nome) erano guidati dal vescovo Donato di \"Casae Nigrae\". Ottato, Agostino ed altri apologisti cristiani sostenevano che si trattasse di \"Donato il Grande\", il successore di Maggiorino quale vescovo scismatico di Cartagine. Ma i donatisti dei tempi di Agostino erano ansiosi di negarlo, poich\u00e9 non volevano ammettere che il loro rappresentante era stato condannato, ed i cattolici in occasione del concilio del 411 concessero loro l'esistenza di un Donato, vescovo di \"Casae Nigrae\", che si era distinto per l'ostilit\u00e0 a Ceciliano.\nI moderni studiosi sono propensi ad accettare questa versione; sembra, tuttavia, inconcepibile che Maggiorino, se fosse stato ancora in vita, non sarebbe stato convocato a Roma. Sarebbe, inoltre, molto strano che un Donato di \"Casae Nigrae\" possa comparire dal nulla come leader di una fazione, a meno che \"Casae Nigrae\" non fosse semplicemente il luogo di nascita di Donato il Grande. Se si presuppone che Maggiorino fosse morto e che poco prima del processo gli succedette Donato il Grande, si capisce perch\u00e9 di Maggiorino non si sia mai pi\u00f9 parlato. Le accuse contro Ceciliano contenute nel memoriale non furono prese in considerazione perch\u00e9 anonime e non provate. Inoltre, i testimoni portati dall'Africa riconobbero che non avevano nulla contro di lui. Donato, d'altro canto, fu condannato per aver affermato di aver ribattezzato e di avere imposto le sue mani in segno di penitenza sui vescovi, pratica vietata dal diritto canonico. Il terzo giorno Milziade emise la sua sentenza: Ceciliano doveva essere mantenuto in comunione ecclesiastica. Se un vescovo donatista fosse tornato alla Chiesa, in una sede dove c'erano due vescovi rivali, il pi\u00f9 giovane si sarebbe dovuto ritirare e gli sarebbe dovuta essere affidata un'altra. I donatisti erano furiosi. Un secolo dopo, i loro successori dichiararono che papa Milziade stesso era stato un \"traditor\" e che per questo motivo non avevano accettato la sua decisione. In ogni caso, i 19 vescovi di Roma erano in contrasto con i 70 vescovi del sinodo di Cartagine, e questi ultimi chiesero un nuovo giudizio.\nIl primo concilio di Arles.\nCostantino era infuriato, ma, visto che la fazione donatista in Africa era potente, il 1\u00ba agosto 314 convoc\u00f2 un concilio di tutto l'Occidente (cio\u00e8, di tutti i territori sotto il suo dominio) ad Arles. Nel frattempo, Milziade era morto ed il suo successore papa Silvestro I ritenne sbagliato lasciare Roma, creando cos\u00ec un precedente che ripet\u00e9 a Nicea e che i suoi successori seguirono in occasione di quelli di Sardica e di Rimini. Al concilio, tra vescovi e deleghe erano rappresentate fra le 40 e le 50 sedi, tra le quali Londra, York, e Lincoln. Silvestro invi\u00f2 i suoi legati. Il Concilio condann\u00f2 i donatisti ed elabor\u00f2 una serie di canoni; i suoi lavori furono riportati in una lettera al Papa tuttora esistente, ma, come nel caso di Nicea, non sopravvissero Atti dettagliati.\nI Padri conciliari, nella loro lettera, salutarono Silvestro dicendo che aveva giustamente deciso di non abbandonare il suo posto, \"dove ogni giorno gli Apostoli siedono in giudizio\"; fosse egli stato con loro, forse gli eretici sarebbero stati trattati con pi\u00f9 severit\u00e0. Tra i canoni, uno vietava la pratica del ribattezzamento (che era ancora in uso in Africa), un altro dichiarava che coloro che avessero falsamente accusato i fratelli dovevano essere riammessi in comunione solo nell'ora della morte. D'altro canto, ai \"traditores\" doveva essere rifiutata la comunione, ma solo quando la loro colpa fosse stata dimostrata da atti ufficiali pubblici; coloro che avevano occupato posti di comando, avrebbero dovuto mantenere i loro incarichi. Il Concilio produsse qualche effetto anche in Africa, ma la maggior parte dei donatisti fu irremovibile. Essi si appellarono all'imperatore. Costantino ne fu sconvolto: \"Quale insolente follia!\" scrisse \" costoro si appellano dal cielo alla terra, da Ges\u00f9 Cristo a un uomo\".\nLa politica di Costantino.\nL'imperatore trattenne gli inviati donatisti in Gallia, dopo che in un primo momento li aveva licenziati. Potrebbe aver pensato di inviarli a Ceciliano per un completo esame della questione in Africa. Il caso di Felice di Aptonga fu, infatti, esaminato per suo ordine a Cartagine nel mese di febbraio 315 (Agostino probabilmente sbagliava quando si riferiva al 314). I verbali dei lavori si sono conservati in maniera parziale; ad essi si rifer\u00ec Ottato, che li alleg\u00f2, con altri documenti al suo libro contro i donatisti e vennero spesso citati da Agostino. \u00c8 stato dimostrato, grazie alla sua confessione ed alla testimonianza di Alfio, il compilatore, che la lettera che i donatisti produssero per dimostrare il reato di Felice, era stata contraffatta da un certo Ingenzio. \u00c8 stato anche dimostrato che Felice, quando ad Aptonga si svolgeva la ricerca dei testi sacri, era assente. Costantino, infine, convoc\u00f2 Ceciliano ed i suoi avversari a Roma, ma Ceciliano, per qualche sconosciuta ragione, non si present\u00f2.\nCeciliano e Donato il Grande (che adesso era vescovo a tutti gli effetti) vennero quindi convocati a Milano, dove Costantino ascolt\u00f2 entrambe le parti con grande cura. Qui, questi dichiar\u00f2 che Ceciliano era innocente ed era un vescovo eccellente (Agostino, \"Contra Cresconium\", III lxxi). Tuttavia, li trattenne entrambi in Italia, inviando due vescovi, Eunomio ed Olimpio, in Africa, con l'idea di mettere da parte sia Donato sia Ceciliano sostituendoli con un nuovo vescovo accettato da tutte le fazioni. Si pu\u00f2 presumere che Ceciliano e Donato abbiano approvato questa decisione, ma la violenza settaria che si scaten\u00f2 rese impossibile applicarla. Eunomio ed Olimpio dichiararono, a Cartagine, che la Chiesa cattolica era quella diffusa in tutto il mondo e che la sentenza pronunciata contro i donatisti non poteva essere annullata. Comunicarono con il clero di Ceciliano e fecero ritorno in Italia.\nDonato torn\u00f2 a Cartagine e Ceciliano, vedendo questo, si sent\u00ec libero di fare altrettanto. Infine, Costantino ordin\u00f2 che le chiese che avevano preso i donatisti avrebbero dovuto essere consegnate ai cattolici. I loro altri luoghi di riunione furono confiscati. Coloro che erano stati condannati persero i loro beni. I soldati scacciarono alcuni donatisti dalle loro case. Un antico sermone sulla passione dei martiri donatisti Donato ed Avvocato, descriveva tali avvenimenti. Se possiamo credere a questo documento, durante una di queste incursioni si perpetr\u00f2 un vero massacro e fra i morti ci fu persino un vescovo. I donatisti erano orgogliosi di questa \"persecuzione di Ceciliano\" poich\u00e9 \"il Puro\" soffriva per mano della \"Chiesa dei Traditori\". Il \"Comes\" Leonzio ed il \"Dux\" Ursacio furono lo speciale oggetto della loro indignazione.\nNel 320, il \"Puro\" fu sconvolto da cattivi presagi: Nondinario, un diacono di Cirta, ebbe un contenzioso con il suo vescovo, Silvano, che, a causa di ci\u00f2 venne lapidato (cos\u00ec riportava nella sua denuncia ad alcuni vescovi della Numidia, in cui li minacciava che se non avessero usato la loro influenza presso Silvano, avrebbe raccontato ci\u00f2 che sapeva di loro). Poich\u00e9 non ebbe soddisfazione, sollev\u00f2 la questione dinanzi a Zenofilo, console di Numidia. I resoconti della vicenda ci sono giunti in forma frammentaria grazie allo scritto di Ottato dal titolo di \"Gesta apud Zenophilum\". Nondinario produsse delle lettere scritte da Porporio ed altri vescovi a Silvano e al popolo di Cirta, cercando di mettere pace tra il vescovo e lo scomodo diacono.\nFurono letti gli atti di cui sopra e vennero ascoltati dei testimoni, compresi due dei \"fossores\" presenti ed un lettore, l'insegnante di grammatica Vittore. Non solo venne dimostrato che Silvano era un \"traditor\", ma anche che aveva assistito Porporio, due sacerdoti e un diacono nel furto di alcune botti di aceto appartenenti alla tesoreria, che erano conservate nel tempio di Serapide. Silvano aveva ordinato un sacerdote per la somma di 20 \"folles\". Fu anche accertato che il denaro donato da Lucilla per i poveri non era stato utilizzato per quello scopo. Cos\u00ec Silvano, uno dei pilastri della Chiesa \"Pura\", che sosteneva che chiunque fosse in comunione con qualsiasi \"traditor\" doveva essere posto al di fuori della Chiesa, si ritrov\u00f2 egli stesso \"traditor\". Fu mandato in esiliato dal console per aver rubato il tesoro, per aver ottenuto denaro con falsi pretesti, e per essere stato ordinato vescovo con la violenza. I donatisti, in seguito, preferirono dire che fu bandito per essersi rifiutato di entrare in comunione con i \"cecilianisti\", e Cresconio arriv\u00f2 a parlare della \"persecuzione di Zenofilo\".\nLa fazione donatista dovette gran parte del suo successo alle capacit\u00e0 del suo leader Donato, il successore di Maggiorino. Sembra che abbia davvero meritato l'appellativo di \"Grande\" per la grande eloquenza e per la forza di carattere. I suoi scritti, tuttavia, sono perduti. La sua influenza all'interno della fazione fu straordinaria. Agostino spesso si scagli\u00f2 contro la sua arroganza e l'empiet\u00e0 con cui veniva quasi adorato dai suoi seguaci. I suoi contemporanei sostenevano che si beava dell'adulazione di cui era fatto oggetto e, dopo la morte, fu considerato come un martire e gli vennero attribuiti vari miracoli.\nNel 321 Costantino, dopo aver constatato che non avevano prodotto gli effetti sperati, ammorbid\u00ec le sue vigorose misure e sugger\u00ec ai cattolici di sopportare i donatisti con pazienza. Questo non fu facile poich\u00e9 gli scismatici diedero il via ad una serie di azioni violente. A Cirta, dove Silvano era rientrato, si impossessarono della basilica che l'imperatore aveva fatto edificare per i cattolici. Poich\u00e9 costoro non recedevano, Costantino non trov\u00f2 espediente migliore che costruirne un'altra. In tutta l'Africa, ma soprattutto in Numidia, i donatisti erano molto numerosi. Insegnavano che in tutto il resto del mondo la Chiesa cattolica era finita e che la loro setta era la sola vera Chiesa.\nSe un cattolico entrava nelle loro chiese, essi lo scacciavano e lavavano con il sale la parte di pavimento su cui era passato. Qualsiasi cattolico che si univa a loro veniva ribattezzato. Affermavano, inoltre, che i loro vescovi e ministri erano senza colpa, altrimenti i loro ministeri non sarebbero stati validi. Ma in realt\u00e0, essi erano dediti all'alcolismo e ad altri vizi. Agostino riportava la testimonianza di Ticonio su un concilio di 270 vescovi donatisti in cui discussero per 75 giorni la questione battesimale. Fuori dall'Africa, i donatisti ebbero un vescovo che risiedeva nella propriet\u00e0 di un seguace in Spagna e, all'inizio dello scisma, un vescovo nella loro piccola congregazione di Roma, che si riuniva, a quanto pare, su una collina fuori citt\u00e0.\nLa persecuzione di Macario.\nQuando Costantino, dopo aver sconfitto Licinio nel 324 assunse il potere anche ad oriente, fu ostacolato dal sorgere dell'arianesimo nella sua idea di inviare dei vescovi orientali in Africa per regolare le divergenze tra i donatisti ed i cattolici. Ceciliano di Cartagine era presente al Concilio di Nicea del 325 ed il suo successore, Grato, a quello di Sardica del 343. Il \"conciliabulum\" degli orientali, in quell'occasione, scrisse una lettera a Donato, come se fosse il vero vescovo di Cartagine; ma gli ariani non riuscirono ad ottenere il sostegno dei donatisti, che guardavano l'intero oriente come avulso dalla Chiesa, che era sopravvissuta solo in Africa.\nL'imperatore Costante era ansioso, come suo padre, di portare la pace in Africa, cos\u00ec, nel 347 mand\u00f2 due emissari, Paolo e Macario, con ingenti somme di denaro da distribuire. Donato, naturalmente, vide in ci\u00f2 un tentativo di conquistare alla Chiesa cattolica i suoi seguaci con la corruzione, pertanto ricevette gli inviati imperiali con insolenza: \"Che cosa ha a che fare l'imperatore con la Chiesa?\", disse, e viet\u00f2 ai suoi fedeli di accettare qualsiasi elargizione da parte di Costante. Da pi\u00f9 parti, tuttavia, la missione imperiale, sembra fu accolta in maniera favorevole. Ma a Bagai, in Numidia, il vescovo Donato riun\u00ec i Circoncellioni del circondario, che erano gi\u00e0 stati eccitati dai loro vescovi. Macario fu costretto a chiedere la protezione delle legioni. I Circoncellioni li attaccarono ed uccisero due o tre soldati. Le truppe, allora, divennero incontrollabili e uccisero alcuni dei donatisti. In seguito, questo sfortunato incidente fu continuamente rinfacciato ai cattolici, che i donatisti soprannominarono macariani, e che dichiaravano che Donato di Bagai era stato precipitato da una roccia e che un altro vescovo, Marcolo, era stato gettato in un pozzo.\nGli atti di altri due martiri donatisti del 347, Massimiano e Isacco riportavano che, dopo l'inizio delle violenze, gli inviati imperiali avevano ordinato ai donatisti di riunirsi con la Chiesa, volenti o nolenti. Molti dei vescovi scapparono insieme ai loro seguaci; pochi si unirono ai cattolici ed i rimanenti furono banditi. Donato il Grande mor\u00ec in esilio intorno al 355. Un donatista chiamato Vitellio, compose un libro per dimostrare che i servi di Dio erano odiati da tutto il mondo.\nFu celebrata una messa solenne in ogni luogo in cui l'unione si complet\u00f2, allora i donatisti fecero circolare una voce secondo cui venivano poste sull'altare ed adorate immagini dell'imperatore. Poich\u00e9 non se ne hanno evidenze storiche e poich\u00e9 i legati imperiali fecero solo dei semplici discorsi in favore dell'unit\u00e0, sembra che la riunione avvenne con meno incidenti o violenze di quanto ci si potesse aspettare. I cattolici ed i loro vescovi lodarono Dio per la pace che si era instaurata, tuttavia dichiaravano che non avevano responsabilit\u00e0 per le azioni di Paolo e Macario. L'anno successivo, Grato, il vescovo cattolico di Cartagine, convoc\u00f2 un concilio, dal quale fu vietata la reiterazione del battesimo e, per compiacere i donatisti, furono nuovamente condannati i \"traditores\". Fu anche vietato di onorare i suicidi come martiri.\nRestaurazione del donatismo da parte di Giuliano.\nL'imperatore Giuliano, appartenente alla dinastia costantiniana ma professante l'antica Religione romana, volle interrompere la lotta tra le fazioni del cristianesimo e permettere la libert\u00e0 religiosa nell'Impero; a tale scopo permise ai vescovi cattolici che erano stati esiliati da Costanzo II di tornare alle sedi che ormai erano occupate dagli ariani. Lo stesso, dietro loro richiesta, fu permesso ai donatisti, ai quali furono anche restituite le chiese. Messi nuovamente a contatto, i sostenitori delle diverse correnti cristiane scatenarono nuove violenze sia ad oriente che ad occidente. \"La vostra furia\", scriveva Ottato, \"\u00e8 tornata in Africa nello stesso momento in cui il diavolo \u00e8 stato liberato\", poich\u00e9 lo stesso imperatore ha restaurata la supremazia del paganesimo ed ha permesso il ritorno dei donatisti in Africa.\nOttato, nella sua opera, elencava gli eccessi commessi dai donatisti al loro ritorno: hanno occupato le basiliche con le armi, hanno commesso cos\u00ec tanti omicidi che fu inviata all'imperatore stesso una relazione su questi ultimi. Agli ordini di due vescovi, una fazione attacc\u00f2 la basilica di Lemellef, ne scoperchi\u00f2 il tetto e lanci\u00f2 le tegole sui diaconi che stavano intorno all'altare uccidendone due. In Mauretania disordini segnalarono il ritorno dei donatisti. In Numidia due vescovi si avvalsero della compiacenza dei magistrati per scatenare tumulti, espellere i fedeli, ferire uomini donne e bambini. Dal momento che non ammettevano la validit\u00e0 dei sacramenti amministrati dai \"traditores\", quando si impossessavano delle chiese, gettavano l'eucaristia ai cani, ma i cani, impazziti attaccavano i loro padroni. Un'ampolla contenente crisma gettata da una finestra fu ritrovata integra sulle rocce. Due vescovi si resero colpevoli di stupro; uno di questi sequestr\u00f2 l'anziano vescovo cattolico e lo condann\u00f2 a pubblica penitenza. Tutti i cattolici che poterono forzare ad unirsi a loro furono costretti alla penitenza, anche chierici di ogni rango e bambini, in contrasto con la legge della Chiesa. Alcuni per un anno, altri per un mese, altri ancora solo per un giorno. Nel prendere possesso di una basilica, ne distruggevano l'altare, o lo rimuovevano, al limite ne raschiavano la superficie. A volte rompevano i calici e li rivendevano come metallo. Lavavano i pavimenti, le pareti e le colonne. Non contenti del recupero delle chiese, utilizzavano funzionari pagani per impossessarsi degli arredi sacri e, soprattutto, dei libri (come potevano purificare i libri? Si chiedeva Ottato), lasciando, spesso, la congregazione cattolica senza libri. Persino i cimiteri furono chiusi ai morti cattolici.\nLa rivolta di Firmo, un capo mauretano che aveva sfidato il potere di Roma ed assunto il titolo di imperatore (366-372), fu, senza dubbio, sostenuta dalla fazione donatista. Nel 373 l'imperatore Valentiniano I inaspr\u00ec le leggi contro di loro e, successivamente, nel 377, l'imperatore Graziano scrisse al vicario del prefetto, Flaviano, egli stesso donatista, ordinandogli di consegnare tutte le basiliche degli scismatici ai cattolici. Agostino d'Ippona riportava che vennero incluse nell'ordine anche le chiese che avevano costruito i donatisti stessi. L'imperatore in persona impose a Claudiano, il vescovo donatista di Roma, di tornare in Africa; nel momento in cui rifiut\u00f2 di obbedire, un sinodo romano lo scacci\u00f2 ad un centinaio di miglia dalla citt\u00e0. \u00c8 probabile che il vescovo cattolico di Cartagine, Genetlio, fu l'artefice della morbida applicazione delle leggi in Africa.\nOttato di Milevi.\nIl campione dell'ortodossia, il vescovo Ottato di Milevi, compose l'opera \"De schismate Donatistarum\" in risposta a quella del vescovo donatista di Cartagine, Parmeniano, sotto Valentiniano I e Valente (364-375) (cos\u00ec riportava Girolamo). Ottato stesso affermava di aver scritto la sua opera dopo la morte di Giuliano (363) e pi\u00f9 di 60 anni dopo l'inizio dello scisma (intendendo la persecuzione del 303). L'opera \u00e8 sopravvissuta in una edizione diversa, manipolata dopo la consacrazione di papa Siricio (dicembre 384), con un settimo libro aggiunto ai sei originali. Nel primo libro Ottato descriveva l'origine e l'evolversi dello scisma; nel secondo spiegava le posizioni della Chiesa di Roma; nel terzo difendeva i cattolici dall'accusa di aver perseguitato i donatisti, riferendosi specialmente ai giorni di Macario. Nel quarto libro confutava Parmeniano sul sacrificio di un peccatore. Nel quinto libro dimostrava la validit\u00e0 del battesimo anche se amministrato da peccatori, poich\u00e9 \u00e8 sempre conferito da Cristo, essendo il ministro un semplice strumento. Questa \u00e8 la prima volta che, nella dottrina, la grazia dei sacramenti viene attribuita direttamente all\"'opus operatum\" di Cristo, indipendentemente dalla dignit\u00e0 del ministro. Nel sesto libro descriveva la violenza dei donatisti e la maniera sacrilega in cui avevano trattato gli altari cattolici. Nel settimo libro trattava precipuamente di unit\u00e0 e riunione, tornando sugli episodi legati a Macario.\nChiamava Parmeniano \"fratello\" ed avrebbe voluto trattare i donatisti come fratelli perch\u00e9 non li considerava eretici. Come altri Padri, era convinto che solamente pagani ed eretici sarebbero precipitati all'inferno; gli scismatici e tutti i cattolici si sarebbero potuti salvare dopo un periodo di purgatorio. Questo \u00e8 un fatto curioso, poich\u00e9, in Africa, prima di lui e dopo di lui, Cipriano ed Agostino sostennero che lo scisma era negativo come l'eresia, se non peggiore. Ottato fu molto venerato, prima da Agostino e, in seguito, da Fulgenzio di Ruspe. Scrisse con veemenza, a volte con violenza, nonostante le sue proteste di amicizia. Il suo stile era forte ed efficace, spesso conciso ed epigrammatico. A quest'opera alleg\u00f2 una raccolta di documenti contenenti le prove della storia che aveva riferito. Questo dossier, certamente, era stato raccolto molto prima, in ogni caso, prima della pace del 347 e non molto dopo la data del suo ultimo documento, risalente al febbraio del 330; i rimanenti non sono pi\u00f9 tardi del 321, e probabilmente furono raccolti proprio in quell'anno. Sfortunatamente queste importanti testimonianze storiche sono sopravvissute solamente in un singolo manoscritto mutilato, poich\u00e9 l'originale stesso era incompleto. Il dossier fu ampiamente usato nel 411 e venne citato in ampi brani da Agostino, che ha conservato molti interessanti brani che altrimenti ci sarebbero ignoti.\nI massimianisti.\nPrima che Agostino prendesse il posto di Ottato, i cattolici avevano acquisito nuovi vantaggi dalle divisioni sorte in seno agli stessi donatisti. Come tanti altri scismi, questo scisma aveva altri scismi al suo interno. In Mauretania e Numidia queste sette separatiste erano cos\u00ec numerose che i donatisti stessi non erano in grado di dare un nome a tutte. Parlavano degli urbanisti e dei claudianisti, che si erano riconciliati con la corrente principale grazie a Primiano di Cartagine; dei rogatisti, una setta mauretana dal carattere mite, poich\u00e9 al suo interno non c'erano circoncellioni, che i donatisti fecero severamente punire ogni volta che poterono indurre i magistrati a farlo e che fu perseguitata anche da Ottato di Timgad. Ma la setta pi\u00f9 famosa fu quella dei massimianisti, poich\u00e9 la storia della loro separazione dai donatisti ricalca con esattezza la scissione dei donatisti dalla Chiesa e la condotta dei donatisti nei loro confronti era talmente in contrasto con i loro principi, che nelle mani esperte di Agostino divenne l'arma pi\u00f9 efficace di tutto il suo arsenale controversiale.\nPrimiano, il vescovo donatista di Cartagine, scomunic\u00f2 il diacono Massimiano. Quest'ultimo (che, come Maggiorino, era sostenuto da una donna) riun\u00ec un sinodo di 43 vescovi che invit\u00f2 Primiano a comparire davanti a lui. Il primate rifiut\u00f2 l'invito, insult\u00f2 i loro inviati, cerc\u00f2 di impedirgli di celebrare messa, e gli lanci\u00f2 contro delle pietre. Il sinodo, allora, lo convoc\u00f2 di fronte ad un concilio pi\u00f9 grande che riun\u00ec, nel giugno 393, circa un centinaio di vescovi a Cebarsussum. Primiano fu deposto; tutti i chierici avrebbero dovuto lasciare la sua comunione entro otto giorni; se avessero tardato fino a dopo Natale, non gli sarebbe stato consentito di tornare in seno alla Chiesa, anche dopo penitenza; ai laici fu concesso di temporeggiare fino a Pasqua, sotto la stessa pena. Fu nominato un nuovo vescovo di Cartagine nella persona di Massimiano stesso, che fu consacrato da 12 vescovi. I partigiani di Primiano furono ribattezzati. Primiano si ribell\u00f2 e chiese di essere giudicato da un sinodo di Numidia; nell'aprile 394 si riunirono a Bagai 310 vescovi; il primate non fece la parte dell'accusato, ma presiedette l'assemblea.\nNaturalmente fu assolto ed i massimianisti furono condannati senza neanche essere ascoltati. A tutto il clero di Cartagine, tranne i 12 che avevano consacrato Massimiano, fu concesso fino a Natale per tornare, passato questo periodo avrebbero dovuto fare penitenza. Questo decreto, composto in stile eloquente da Emerito di Cesarea e adottato per acclamazione, rese i donatisti ridicoli per aver riammesso degli scismatici senza che avessero fatto penitenza. La chiesa di Massimiano fu rasa al suolo e, dopo che fu terminato il periodo concesso per ravvedersi, i donatisti iniziarono a perseguitare i massimianisti, facendosi passare per cattolici e chiedendo ai magistrati di applicare nei confronti della nuova setta le stesse leggi che gli imperatori cattolici avevano promulgato contro il donatismo. La loro influenza gli consent\u00ec loro di farlo perch\u00e9 erano ancora molto pi\u00f9 numerosi dei cattolici e, spesso, i magistrati erano della loro stessa fazione. Nella ricezione di coloro che abbandonavano Massimiano furono ancora pi\u00f9 incongruenti. La regola era che tutti coloro che erano stati battezzati nello scisma dovevano essere ribattezzati, ma se rientrava un vescovo, lui e tutto il suo gregge venivano riammessi senza formalit\u00e0. Ci\u00f2 fu consentito anche nel caso di due dei consacratori di Massimiano, Pretestato di Assur e Feliciano di Musti, dopo che il proconsole aveva cercato invano di espellerli dalle loro sedi, ed anche se un vescovo donatista, Rogato, era gi\u00e0 stato nominato ad Assur. In un altro caso, la fazione di Primiano fu pi\u00f9 coerente. Salvio, il vescovo massimianista di Membresa, che era stato un altro dei consacratori di Massimiano, fu convocato per due volte dal proconsole affinch\u00e9 lasciasse la sua sede al primianista Restituto. Poich\u00e9 egli era molto rispettato dalla gente di Membresa, per scacciarlo fu radunata una folla proveniente dalla vicina citt\u00e0 di Abitene; l'anziano vescovo fu picchiato e fatto ballare con dei cani morti legati intorno al suo collo. Ma il suo popolo gli costru\u00ec una nuova chiesa ed in questa citt\u00e0 convissero tre vescovi: un massimianista, un primianista ed un cattolico.\nIl leader dei donatisti all'epoca era Ottato, vescovo di Thamugadi (Timgad), detto \"Gildonianus\", per la sua amicizia con Gildone, il \"Comes\" d'Africa (386-397). Per dieci anni Ottato, sostenuto da Gildo, fu il tiranno d'Africa. Egli perseguit\u00f2 i rogatisti ed i massimianisti, ed us\u00f2 le truppe imperiali contro i cattolici. Agostino narrava che i suoi vizi e la sua crudelt\u00e0 erano al di l\u00e0 di ogni descrizione; ma ebbero, almeno, l'effetto di gettare in cattiva luce la causa dei donatisti. Anche se era odiato in tutta l'Africa per la sua malvagit\u00e0, la fazione puritana rimase sempre in piena comunione con il vescovo, che fu un rapinatore, un devastatore, un oppressore, un traditore, ed un mostro di crudelt\u00e0. Quando, nel 397, Gildo, dopo essersi nominato capo di tutta l'Africa per qualche mese, cadde, Ottato fu gettato in una prigione dalla quale non usc\u00ec vivo.\nAgostino.\nAgostino d'Ippona inizi\u00f2 la sua vittoriosa campagna contro il donatismo poco dopo essere stato ordinato sacerdote nel 391. Il suo famoso salmo o \"Abecedarium\" contro i donatisti fu composto espressamente per far conoscere al popolo le argomentazioni di Ottato. Agostino vi dimostrava che la setta era stata fondata da \"traditores\", condannata dal papa e dal sinodo, era separata dal resto del mondo ed era causa di divisioni, violenza e spargimenti di sangue; la vera Chiesa \u00e8 l'unica Vite i cui rami sono su tutta la terra. Dopo che Agostino divenne vescovo, nel 395, ebbe modo di dialogare con alcuni dei \"leader\" donatisti, anche se non con il suo rivale diretto a Ippona.\nNel 400 scrisse tre libri contro una lettera di Parmeniano, confutando le sue calunnie e le sue argomentazioni sulle Scritture. Pi\u00f9 importanti, per\u00f2, furono i sette libri sul battesimo, in cui, sviluppando quanto affermato da Ottato, affermava che l'effetto del sacramento \u00e8 indipendente dalla santit\u00e0 del ministro. Il principale controversialista donatista di qui tempi era Petiliano, vescovo di Costantina, un successore del \"traditor\" Silvano. Agostino scrisse due libri in risposta a una sua lettera contro la Chiesa, aggiungendone un terzo per rispondere a un'altra lettera in cui egli stesso veniva attaccato da Petiliano. Prima di quest'ultimo libro pubblic\u00f2 il \"De Unitate Ecclesiae\" (circa 403). A queste opere devono essere aggiunti alcuni sermoni e alcune lettere che sono dei veri e propri trattati.\nLe argomentazioni utilizzate da Agostino contro il donatismo seguivano tre direttrici. In primo luogo segu\u00ec l'evidenza storica della regolarit\u00e0 della consacrazione di Ceciliano, dell'innocenza di Felice di Aptonga, delle colpe dei fondatori della Chiesa \"Pura\", dei giudizi pronunciati dal papa, dal sinodo e dall'imperatore, della vera storia di Macario, del barbaro comportamento dei donatisti sotto Giuliano, della violenza dei circoncellioni e cos\u00ec via. In secondo luogo utilizz\u00f2 argomentazioni dottrinali: prove dal Vecchio e dal Nuovo Testamento secondo cui la Chiesa \u00e8 cattolica, diffusa in tutto il mondo e, necessariamente, una e unita; il ricorso alla Sede di Roma, dove la successione dei vescovi \u00e8 ininterrotta da san Pietro stesso: Agostino bas\u00f2 il suo elenco dei papi su quello di Ottato (Ep. li) e, nel suo salmo, cristallizz\u00f2 l'argomento con la famosa frase: \"Questa \u00e8 la roccia contro la quale le porte degli inferi non prevarranno\". Un ulteriore ricorso veniva fatto alla Chiesa Orientale, specialmente alle Chiese apostoliche a cui Pietro, Paolo di Tarso, e Giovanni evangelista scrissero varie epistole e che non erano in comunione con i donatisti. La validit\u00e0 del battesimo conferito dagli eretici e l'empiet\u00e0 del ribattezzare erano punti importanti. Tutti questi temi erano, per\u00f2, gi\u00e0 presenti in Ottato. La terza direttrice, di matrice completamente agostiniana, comprendeva l\"'argumentum ad hominem\" tratto dall'incoerenza dei donatisti stessi: Secondo aveva perdonato i \"traditores\"; era stata concessa la piena comunione a malfattori, quali Ottato Gildoniano e i circoncellioni; Ticonio si era rivoltato contro la sua stessa fazione; Massimiano si era diviso da Primato come Maggiorino da Ceciliano; i massimianisti erano stati riammessi senza essere stati ribattezzati.\nQuest'ultima direttrice di argomentazioni fu di grande valore pratico e port\u00f2 a molte conversioni proprio per le contraddizioni dei donatisti. Questo punto fu particolarmente sottolineato dal Concilio di Cartagine del settembre 401, che aveva chiesto ai magistrati informazioni sul trattamento dei massimianisti. Lo stesso Sinodo ripristin\u00f2 l'antica regola, da tempo abolita, secondo la quale, se tornati in seno alla Chiesa, i vescovi e il clero donatista avrebbero dovuto mantenere il loro rango. Papa Anastasio I scrisse al Concilio sottolineando l'importanza della questione donatista. Un altro concilio, nel 403, organizz\u00f2 pubbliche dispute con i donatisti. Questa energica azione port\u00f2 i circoncellioni a nuove violenze. La stessa vita di Agostino fu in pericolo.\nIl suo futuro biografo, il vescovo Possidio di Calama, fu insultato e maltrattato da un gruppo guidato dal sacerdote donatista Crispino. Il vescovo di quest'ultimo, anch'egli chiamato Crispino, fu processato a Cartagine e multato di dieci libbre d'oro quale eretico. Questo fu il primo caso noto di un donatista dichiarato eretico, ma da questo momento in poi divenne la regola. Anche il crudele trattamento riservato a Massimiano, vescovo di Bagai, venne dettagliatamente riportato da Agostino.\nAll'inizio del 405, l'imperatore Onorio fu indotto dai cattolici a rinnovare le vecchie leggi contro i donatisti. Ne sortirono alcuni buoni risultati, ma i circoncellioni di Ippona furono incitati a nuova violenza. In questo periodo il grammatico Cresconio difese una lettera di Petiliano contro la quale Agostino scrisse quattro libri. Il terzo e il quarto sono particolarmente importanti, perch\u00e9 vi si parlava del trattamento riservato ai massimianisti da parte dei donatisti, venivano citati gli Atti del Concilio di Cirta presieduto da Secondo e altri importanti documenti. Agostino rispose anche a un altro pamphlet di Petiliano con il \"De baptismate unico\".\nLa \"Collatio\" del 411.\nUn tempo, Agostino aveva sperato di far riconciliare i donatisti con la sola ragione. Per\u00f2 la violenza dei circoncellioni, la crudelt\u00e0 di Ottato di Thamugadi, i recenti attacchi ai vescovi cattolici avevano fornito la prova del fatto che la repressione da parte del braccio secolare era assolutamente inevitabile. Non era necessariamente un caso di persecuzione per le opinioni religiose, ma semplicemente un caso di tutela della vita e della propriet\u00e0 e di garanzia di libert\u00e0 e sicurezza per i cattolici. Tuttavia le leggi andarono ben oltre questo aspetto. Quelle di Onorio furono nuovamente promulgate nel 408 e nel 410. Nel 411, dietro richiesta dei vescovi cattolici, l'imperatore stesso ordin\u00f2 che si organizzassero dispute pubbliche su vasta scala. Con questo metodo la gente d'Africa e l'opinione pubblica veniva costretta a riconoscere i fatti tramite la pubblica esposizione della debolezza delle posizioni separatiste.\nL'imperatore invi\u00f2 un funzionario di nome Marcellino, un ottimo cristiano, a presiedere alla disputa quale \"cognitor\". Questi pubblic\u00f2 un proclama in cui dichiarava che avrebbe fatto esercizio di assoluta imparzialit\u00e0 sia nello svolgimento del procedimento che nella sentenza definitiva. Ai vescovi donatisti che avrebbero dovuto partecipare alla disputa sarebbero state restituite, momentaneamente, le basiliche che gli erano state tolte. Il numero di coloro che giunsero a Cartagine era molto grande, anche se minore dei 279 le cui firme erano state apposte ad una lettera a Marcellino. I vescovi cattolici erano 286. Marcellino decise che ciascuna parte avesse dovuto nominare 7 rappresentanti, i soli che avrebbero avuto titolo per parlare, 7 consiglieri che avrebbero potuto consultare, e quattro segretari per mantenere traccia dell'avvenimento. Cos\u00ec, in tutto erano presenti soltanto 36 vescovi. I donatisti lamentarono che era un espediente per impedire che fosse conosciuto il loro grande numero, ma i cattolici non obiettarono al fatto che tutti fossero presenti, purch\u00e9 non arrecassero disturbo.\nIl principale oratore della fazione cattolica, accanto al venerabile vescovo di Cartagine, Aurelio, fu, naturalmente, Agostino, la cui fama si era gi\u00e0 diffusa in tutta la Chiesa. Il suo amico, Alipio di Tagaste, ed il suo discepolo e biografo, Possidio, erano fra i sette. I principali oratori donatisti erano Emerito di Cesarea in Mauritania, e Petiliano di Costantina; quest'ultimo parl\u00f2 o interruppe circa 150 volte, finch\u00e9, il terzo giorno era cos\u00ec rauco che dovette desistere. I cattolici fecero la generosa proposta che ogni vescovo donatista che si fosse unito alla Chiesa, avrebbe presieduto alternativamente con il vescovo cattolico la sede episcopale, a meno che il popolo si fosse opposto, in questo caso, entrambi si sarebbero dovuti dimettere e si sarebbe svolta una nuova elezione.\nLa conferenza si riun\u00ec l'1, il 3, e l'8 giugno. La politica donatista fu quella di sollevare obiezioni tecniche al fine di causare ritardi e di usare tutti i mezzi per impedire agli oratori cattolici di esporre le loro argomentazioni. Il caso cattolico, tuttavia, fu chiaramente enunciato il primo giorno in cui furono lette le lettere inviate dai vescovi cattolici a Marcellino ed ai suoi incaricati per istruirli sulle procedure da utilizzare. In ogni caso, si giunse alla discussione dei punti importanti solo il terzo giorno, dopo molte interruzioni. Fu allora evidente che la mancanza di volont\u00e0 dei donatisti di avere una vera discussione era dovuta al fatto che essi non potevano rispondere alle argomentazioni ed ai documenti prodotti dai cattolici. La mancanza di sincerit\u00e0, come pure la goffaggine e le contraddizioni della loro setta nuocette alla loro causa. I principali punti dottrinali e le prove storiche esposti dai cattolici, invece, filarono alla perfezione.\nIl \"cognitor\", pertanto, si espresse in favore dei vescovi cattolici. Le chiese, che erano state provvisoriamente restituite ai donatisti gli vennero tolte; le loro assemblee furono proibite con gravi pene. Le terre di coloro che consentivano ai circoncellioni di stare sulla loro propriet\u00e0 dovevano essere confiscate. I verbali di questa grande conferenza furono consegnati a tutti gli oratori affinch\u00e9 li approvassero ed il riassunto di ogni discorso fu sottoscritto dagli speaker a garanzia della sua accuratezza. Questi manoscritti sono tuttora esistenti per quanto riguarda la met\u00e0 del terzo giorno; per il resto esistono solo gli argomenti di ogni intervento. Questi sommari furono redatti per ordine di Marcellino. Agostino compose un celebre sunto delle discussioni nel \"Breviculus Collationis\", e scese in maggiori dettagli su un paio di punti in un ulteriore pamphlet, \"Ad Donatistas post Collationem\".\nIl 30 gennaio 412, Onorio promulg\u00f2 una legge definitiva contro i donatisti, rinnovando la vecchia legislazione e aggiungendo una serie di ammende per il clero donatista, per i laici e per le loro mogli: gli \"illustres\" dovevano pagare cinquanta libbre d'oro, gli \"spectabiles\" quaranta, i \"senatores\" ed i \"sacerdotales\" trenta, i \"clarissimi\" ed i \"principales\" venti, i \"decuriones\", i \"negotiatores\" ed i \"plebeii\" cinque, mentre i circoncellioni avrebbero dovuto pagare dieci libbre d'argento. Gli schiavi dovevano essere rimproverati dai loro padroni, i \"coloni\" dovevano essere puniti con ripetute percosse. Tutti i vescovi e religiosi furono esiliati dall'Africa. Nel 414, le ammende per coloro che erano di alto rango furono aumentate: un proconsole, vicario, o \"comes\" veniva multato di 200 libbre d'oro, un senatore di un centinaio. Nel 428 fu promulgata una nuova legge.\nMarcellino, che era diventato amico di Agostino, cadde vittima (si suppone) del rancore dei donatisti, poich\u00e9 fu messo a morte nel 413, come complice della rivolta di Eraclio, \"Comes\" d'Africa, nonostante gli ordini dell'imperatore, che non credeva nella sua colpevolezza. Il donatismo era ormai stato screditato grazie alla \"Collatio\" ed era proscritto dalle leggi persecutorie di Onorio. Tuttavia, non sembra che le leggi siano state rigidamente applicate, poich\u00e9 in Africa era ancora presente del clero donatista. Nel 418 l'ingegnoso Emerito era ancora a Cesarea e, per volere di papa Zosimo, Agostino lo incontr\u00f2, ma senza risultati. In ogni caso, il donatismo era finito. Gi\u00e0 prima della \"Collatio\" i vescovi cattolici in Africa sono molto pi\u00f9 numerosi dei donatisti, tranne che in Numidia. Dal tempo dell'invasione dei Vandali (430) si sent\u00ec parlare molto poco di loro, fino ai giorni di papa Gregorio I, quando essi sembrarono tornare, per cui il papa si lament\u00f2 presso l'imperatore Maurizio che le leggi non venivano rigorosamente applicate. Comunque, scomparvero definitivamente con l'invasione islamica.\nScrittori donatisti.\nNonostante la prolificit\u00e0 della letteratura donatista del IV secolo, poche sono le opere sopravvissute. Le opere perdute di Donato il Grande erano note a Girolamo, che descriveva il suo libro sullo Spirito Santo come ariano. Lo scritto pseudociprianico \"De singularitate clericorum\" \u00e8 attribuibile a Macrobio e l'opera \"Adversus aleatores\" a un antipapa donatista o novazianista. Le argomentazioni di Parmeniano e Cresconio ci sono note anche se le loro opere sono perdute. Monceaux fu in grado di ricavare dagli scritti di Agostino brevi citazioni dalle opere di Petiliano di Costantina e di Gaudenzio di Thamugadi, nonch\u00e9, dalle citazioni dello pseudoagostiniano \"Contra Fulgentium Donatistam\", un \"libellus\" di un certo Fulgenzio.\nDi Ticonio Afro \u00e8 sopravvissuto il trattato \"De Septem regulis\" (P.L., XVIII, nuova edizione a cura del professor Burkitt, in Cambridge \"Texts and Studies\", III, 1, 1894) sull'interpretazione delle Sacre Scritture. Il suo commentario sull'Apocalisse non \u00e8 sopravvissuto, ma fu utilizzato da Girolamo, Primasio, e Beato nei loro commentari sullo stesso libro. Ticonio era celebrato principalmente per le sue opinioni sulla Chiesa, che erano del tutto incongruenti con il donatismo e che Parmeniano cerc\u00f2 di confutare.\nNelle famose parole di Agostino, che spesso fa riferimento alla sua posizione illogica e alla forza con la quale si scagliava contro i dogmi principali della sua setta: \"Ticonio assalito da tutti i lati dalle voci delle sacre pagine, si \u00e8 svegliato e ha visto la Chiesa di Dio diffusa in tutto il mondo, come era stato previsto e preannunciato da tanto tempo attraverso i cuori e le bocche dei santi. E vedendo questo, egli si \u00e8 impegnato a dimostrare e a far valere nei confronti della sua fazione, che nessun peccato umano, per quanto grande e mostruoso, \u00e8 in grado di interferire con le promesse di Dio, n\u00e9 l'empiet\u00e0 di alcune persone all'interno della Chiesa pu\u00f2 causare la nullit\u00e0 della Parola di Dio, cos\u00ec come l'esistenza e la diffusione della Chiesa fino ai confini della terra, come era stato promesso ai Padri e ora \u00e8 manifesto.\" (\"Contra Epistola Parmeniani\", I, i)."}
{"id": "306256", "revid": "22475", "url": "https://it.wikipedia.org/wiki?curid=306256", "title": "Catechismo del Concilio di Trento", "text": "Il Catechismo del Concilio di Trento detto anche Catechismo tridentino o Catechismo romano \u00e8 un catechismo rivolto ai sacerdoti (\"ad parochos\") promulgato ufficialmente dalla Chiesa cattolica riunita durante il Concilio di Trento del XVI secolo; aveva lo scopo di fornire un manuale autorevole che fosse base per gli insegnamenti dei sacerdoti ai fedeli laici e che contribuisse ad affermare la dottrina cattolica contro la Riforma protestante.\nStoria.\nL'esplosione della Riforma protestante nel XVI secolo e le nuove tecnologie della stampa fecero s\u00ec che un gran quantitativo di trattati teologici popolari e catechismi si diffondesse in Europa, gran parte dei quali promulgavano dottrine in aperto contrasto con la Chiesa cattolica e da questa considerate eretiche.\nI parroci ed i sacerdoti pi\u00f9 a diretto contatto con il popolo spesso non avevano le conoscenze teologiche necessarie a contrastare gli ideali riformatori che si diffondevano rapidamente e portavano molti fedeli lontano dalla chiesa di Roma.\nNelle discussioni in seno al concilio ecumenico di Trento emerse la volont\u00e0 di riunire in un unico testo ufficiale le basi di tutti gli insegnamenti della Chiesa Cattolica:\n\u00abMossi da tale stato di cose i Padri del Concilio Ecumenico Tridentino, con il vivo desiderio di adottare qualche rimedio salutare per un male cos\u00ec grave e pernicioso, non si limitarono a chiarire con le loro definizioni i punti principali della dottrina cattolica contro tutte le eresie dei nostri tempi, ma decretarono anche di proporre una certa formula e un determinato metodo per istruire il popolo cristiano nei rudimenti della fede, da adottare in tutte le chiese da parte di coloro cui spetta l'ufficio di legittimi pastori e insegnanti\u00bb\nQuesta decisione fu presa nel corso della diciottesima sessione del concilio (26 febbraio 1562) su suggerimento del cardinale Carlo Borromeo che desiderava ardentemente una riforma del clero.\nPapa Pio IV affid\u00f2 la composizione del catechismo a quattro eminenti teologi: \nla supervisione del lavoro fu compito di tre cardinali.\nBorromeo supervision\u00f2 la redazione del testo originale italiano che grazie ai suoi sforzi fu terminato nel 1564, quindi fu riesaminato dal cardinal Guglielmo Sirleto e tradotto in latino da due famosi umanisti: Paolo Manuzio e Julius Pogianus.\nLa pubblicazione avvenne contemporaneamente in latino ed italiano nel 1566 su ordine di Papa Pio V con il titolo \"Catechismus ex decreto Concilii Tridentini ad parochos Pii V iussu editus, Romae, 1566\" (in-folio). Il concilio ordin\u00f2 le traduzioni in tutte le altre lingue (Sess. XXIV, \"De Ref.\", c. vii).\nContenuto.\nIl concilio intese il catechismo come il manuale ufficiale per l'istruzione popolare, il settimo canone, \"De Reformatione\" (Sess. XXIV) recita: \u00abPerch\u00e9 il fedele possa avvicinarsi ai sacramenti maggior reverenza e devozione, il Santo Sinodo incarica tutti i vescovi che li amministrano a spiegare i gesti e le usanze in modo che adatto alla comprensione del popolo; devono inoltre osservare che i propri parroci osservino la stessa regola con piet\u00e0 e prudenza, facendo uso per le loro spiegazioni, dove necessario e conveniente, della lingua volgare; e siano conformi alle prescrizioni del Santo Sinodo nei loro insegnamenti (catechesi) per i vari Sacramenti: i vescovi devono accertarsi che tutti questi insegnamenti siano accuratamente tradotti in lingua volgare e spiegati da ogni parroco ai fedeli...\u00bb.\nNelle intenzioni della Chiesa il catechismo, bench\u00e9 scritto primariamente per i parroci, fu inteso anche come uno schema fisso e stabile di insegnamenti per i fedeli, specialmente riguardo alla grazia; per questo compito il lavoro segue fedelmente le definizioni dogmatiche del concilio.\nIl testo \u00e8 diviso in quattro parti:\nSono presenti in esso punti non trattati durante il concilio, quali il primato del papa e il limbo, ed \u00e8 completamente assente la dottrina delle indulgenze che \u00e8 indicata nel \"Decretum de indulgentiis\", Sess. XXV.\nI vescovi si affrettarono a diffondere in ogni modo il nuovo catechismo, sia leggendolo essi stessi per memorizzarlo che esortando i sacerdoti a discutere su di esso in ogni loro raduno e a utilizzarlo per l'istruzione dei fedeli."}
{"id": "306258", "revid": "287204", "url": "https://it.wikipedia.org/wiki?curid=306258", "title": "Leone III", "text": "Ci sono pi\u00f9 personaggi storici con il nome di Leone III."}
{"id": "306265", "revid": "712828", "url": "https://it.wikipedia.org/wiki?curid=306265", "title": "Ulic Qel-Droma", "text": ""}
{"id": "306267", "revid": "287204", "url": "https://it.wikipedia.org/wiki?curid=306267", "title": "Yom HaShoah", "text": "Yom HaShoah (\u05d9\u05d5\u05dd \u05d4\u05e9\u05d5\u05d0\u05d4 \"yom ha-sho'\u0101h\"), o \"Giornata del ricordo dell'Olocausto\", ricorre il ventisettesimo giorno di Nissan, nel calendario ebraico. Si tiene ogni anno in ricordo degli ebrei che furono uccisi durante l'Olocausto. Questo \u00e8 un giorno di \"vacanza nazionale\" in Israele.\nIn origine fu proposto il giorno 15 di Nissan, l'anniversario della rivolta del ghetto di Varsavia (19 aprile, 1943), ma fu subito scartato perch\u00e9 coincideva con il primo giorno di Pesach. Invece fu scelto il 27 essendo otto giorni prima del Yom Ha'atzma'ut, o giorno dell'indipendenza di Israele. Yom HaShoah fu istituzionalizzato da Israele nel 1959, e la legge fu firmata da David Ben-Gurion e Yitzhak Ben-Zvi, allora rispettivamente Primo ministro e presidente di Israele.\nYom HaShoah nel calendario gregoriano.\nYom HaShoah ricorre il ventisettesimo giorno di Nissan nel calendario ebraico, che varia anno per anno rispetto al calendario gregoriano; inoltre, quando il 27 Nissan coincide con un sabato o con un giorno contiguo al sabato, viene fissata una data diversa. Segue un elenco di anni recenti e futuri; si tenga presente che la ricorrenza inizia al tramonto dei giorni precedenti a quelli indicati qui di seguito:"}
{"id": "306269", "revid": "21079", "url": "https://it.wikipedia.org/wiki?curid=306269", "title": "Funzioni armoniche", "text": ""}
{"id": "306273", "revid": "1551966", "url": "https://it.wikipedia.org/wiki?curid=306273", "title": "Algoritmo di Prim", "text": "L'algoritmo di Prim \u00e8 un algoritmo ottimo utilizzato in teoria dei grafi, informatica e ricerca operativa per determinare gli alberi di supporto minimi di un grafo non orientato e con pesi non negativi.\nStoria.\nFu originariamente sviluppato nel 1930 dal matematico ceco Vojt\u011bch Jarn\u00edk e successivamente, nel 1957, fu indipendentemente sviluppato dall'informatico Robert C. Prim. Nel 1959 venne riscoperto da Edsger Dijkstra. A causa dei contributi di questi studiosi lo si trova spesso citato come algoritmo DJP (Dijkstra, Jarn\u00eck, Prim), Algoritmo di Jarnik o algoritmo di Prim-Jarnik.\nCaratteristiche.\nLe caratteristiche dell'algoritmo di Prim possono essere sintetizzate nei seguenti punti:\nDescrizione.\nPer la descrizione dell'algoritmo si assume che il grafo sia rappresentato utilizzando una struttura dati detta lista delle adiacenze che \u00e8 solitamente realizzata con un array cui ogni posizione corrisponde un vertice. Ogni elemento dell'array punta ad una generica lista concatenata che conterr\u00e0 tutti i vertici adiacenti al vertice considerato. Inoltre si assume che ogni vertice \"v\" abbia i campi dato \"chiave[v]\" e \"\u03c0[v]\", rispettivamente il valore associato al vertice e il puntatore al padre di quest'ultimo all'interno dell'MST.\nL'utilizzo di una struttura dati ausiliaria \u00e8 auspicabile per evitare di dover controllare continuamente se il vertice considerato in uno dei passi dell'algoritmo sia gi\u00e0 stato visto precedentemente.\nIn altre parole, dato un grafo G=(V,E) (V \u00e8 l'insieme dei vertici o nodi, E \u00e8 l'insieme degli archi) ed un albero di soluzione S in cui porremo i nodi raggiunti nei vari passi dell'algoritmo procediamo nel seguente modo:\npongo in S un nodo di partenza (arbitrario) dal quale poi sceglier\u00f2 l'arco incidente di peso minimo non collegato a nodi facenti parte dell'albero di soluzione S.\nEffettuata la scelta del ramo dal passo precedente includer\u00f2 in S il vertice collegato al vertice di partenza dal ramo appena scelto.\nAd ogni vertice che includo in S anche i rami incidenti di quel vertice si aggiungeranno ai rami tra cui sceglier\u00f2 quello meno costoso che collega ad un vertice non appartenente ad S.\nL'algoritmo termina quando la cardinalit\u00e0 (numerosit\u00e0) di S \u00e8 pari a quella di V (ci\u00f2 vale solo se il grafo \u00e8 connesso).\nAnalisi della complessit\u00e0.\nLa complessit\u00e0 dell'algoritmo di Prim dipende dall'implementazione della struttura dati ausiliaria utilizzata per contenere i nodi al passo (3).\nSe implementata con una coda di priorit\u00e0 e assumendo di complessit\u00e0 costante il test di presenza o meno nella coda il tempo totale di esecuzione dell'algoritmo \u00e8 di formula_1 dove formula_2 \u00e8 il tempo necessario per le operazioni di estrazione dalla coda ed formula_3 \u00e8 il tempo necessario per scorrere le liste delle adiacenze e compiere l'assegnazione di cui al passo (6).\nQuindi il tempo totale di esecuzione dell'algoritmo di Prim \u00e8 formula_4.\nSe la coda con priorit\u00e0 \u00e8 realizzata con Heap di Fibonacci il tempo di esecuzione pu\u00f2 essere ulteriormente migliorato. Infatti, il tempo di insert e decreaseKey si riduce formula_5, ammortizzato dalle deleteKey con costo formula_6.\nL'implementazione dell'algoritmo di Prim con Fibonacci Heap \u00e8 la pi\u00f9 efficiente ottenibile, infatti il costo di esecuzione \u00e8 formula_7. Per averne conferma, si consideri un grafo completamente connesso (formula_8) e si confrontino i tempi di esecuzione.\nL'algoritmo di Prim \u00e8 un perfetto esempio di come strutture dati efficienti consentano di risolvere efficientemente un problema.\nApplicazioni.\nAll'interno della teoria dei grafi trova applicazione nell'individuazione di grafi e componenti connesse. Possiede anche molte applicazioni pratiche non direttamente legate alla teoria dei grafi. (es. viene utilizzato per sviluppare labirinti)."}
{"id": "306279", "revid": "1494169", "url": "https://it.wikipedia.org/wiki?curid=306279", "title": "Picchio (disambigua)", "text": ""}
{"id": "306280", "revid": "486946", "url": "https://it.wikipedia.org/wiki?curid=306280", "title": "Memit Nadill", "text": ""}
{"id": "306282", "revid": "1555966", "url": "https://it.wikipedia.org/wiki?curid=306282", "title": "Fleurs 3", "text": "Fleurs 3 \u00e8 il ventitreesimo album musicale di Franco Battiato, secondo capitolo della trilogia Fleurs, pubblicato nel 2002 con etichetta Sony Music.\nDescrizione.\nSi tratta di una raccolta di cover con un inedito, \"Come un sigillo\" (cantata insieme ad Alice). L'ultimo brano unisce l'omonima composizione di Richard Strauss con un testo di Hermann Hesse. \"Sigillata con un bacio\" \u00e8 la versione italiana di un brano americano originariamente intitolato \"Sealed With a Kiss\". Bruno Lauzi \u00e8 l'unico autore presente qui con due brani, anche se il secondo, \"Se tu sapessi\", fu scritto dal cantautore genovese per Salvatore Vinciguerra, che lo port\u00f2 al successo.\nL'album ha raggiunto il primo posto in classifica nel settembre del 2002.\nTre tracce di questo album, \"Insieme a te non ci sto pi\u00f9\", \"Ritornerai\" e \"Se mai\", sono state scelte per la colonna sonora del film \"Manuale d'amore\", diretto da Giovanni Veronesi. L'ultima di queste tre riprende il tema del film di Charlie Chaplin \"Tempi moderni\" del 1936.\nDal disco sono stati estratti i singoli radiofonici \"Impressioni di settembre\", \"Insieme a te non ci sto pi\u00f9\" e \"Ritornerai\".\nTracce.\nTra parentesi dopo il titolo \u00e8 indicato l'interprete originario."}
{"id": "306283", "revid": "1652635", "url": "https://it.wikipedia.org/wiki?curid=306283", "title": "GNOME Display Manager", "text": "GNOME Display Manager \n\u00e8 un programma di GNOME che permette ad un utente di effettuare il login grafico attraverso un server X Display in un sistema UNIX.\nSi propone come un'alternativa pi\u00f9 semplice da usare del display manager predefinito di X, XDM; le sue principali alternative sono KDM, il Display Manager di KDE, e XDM, il Display Manager di default di X.\nDescrizione.\nConsente di accedere all'ambiente desktop tramite un'interfaccia in cui inserire username, password ed eventualmente scegliere il window manager da avviare o scegliere di riavviare o arrestare il sistema.\nViene distribuito solitamente fra i pacchetti di GNOME, uno dei Desktop Environment pi\u00f9 famosi ed \u00e8 facilmente configurabile tramite l'utility gdmsetup o manualmente modificando il file:\n /etc/X11/gdm/gdm.conf"}
{"id": "306286", "revid": "181699", "url": "https://it.wikipedia.org/wiki?curid=306286", "title": "Comitato di Maros-Torda", "text": "Il comitato di Maros-Torda (in ungherese \"Maros-Torda v\u00e1rmegye\", in romeno \"Comitatul Mure\u0219-Turda\", in tedesco \"Komitat Mieresch-Thorenburg\", in latino \"Comitatus Marosiensis et Thordensis\") \u00e8 stato un antico comitato del Regno d'Ungheria, situato nell'odierna Romania settentrionale, in Transilvania. Capoluogo del comitato era la citt\u00e0 di Marosv\u00e1s\u00e1rhely, oggi nota col nome romeno di T\u00e2rgu Mure\u0219.\nIl comitato confinava con gli altri comitati di Kolozs, Beszterce-Nasz\u00f3d, Cs\u00edk, Udvarhely, Kis-K\u00fck\u00fcll\u0151 e Torda-Aranyos.\nStoria.\nIl comitato venne formato nel 1876 unendo il territorio di Marossz\u00e9k (abitato dalla popolazione magiara dei Siculi o \"Sz\u00e9kely\") con parte del comitato di Torda e rimase ungherese finch\u00e9 il Trattato del Trianon (1920) non lo assegn\u00f2 alla Romania. Rioccupato dall'Ungheria nel 1940 in seguito al Secondo Arbitrato di Vienna, dopo la seconda guerra mondiale venne restituito alla Romania.\nIl comitato di Maros-Torda si trova nell'attuale distretto romeno di Mure\u0219."}
{"id": "306289", "revid": "125855680", "url": "https://it.wikipedia.org/wiki?curid=306289", "title": "Lacerta viridis", "text": "Il ramarro orientale (\"Lacerta viridis\" ) \u00e8 un sauro della famiglia dei Lacertidi, di colore verde brillante, rapidissimo nei movimenti. Pu\u00f2 vivere fino a vent'anni.\nDescrizione.\nLa forma del corpo \u00e8 quella tipica delle lucertole. Le dimensioni sono per\u00f2 maggiori: la lunghezza pu\u00f2 raggiungere i 45\u00a0cm (coda compresa), anche se generalmente non supera i 12\u00a0cm (coda esclusa).\nNei maschi, il dorso \u00e8 verde brillante; nelle femmine \u00e8 pi\u00f9 scuro e presenta da due a quattro striature longitudinali chiare.\nLe parti ventrali tendono al giallo. Nei maschi il pene \u00e8 di color giallo ocra.\nNel periodo degli amori, la gola dei maschi diventa azzurra.\nI maschi si distinguono inoltre dalle femmine per le dimensioni della testa (pi\u00f9 grossa) e per una maggiore larghezza della base della coda.\nBiologia.\nI ramarri sono animali territoriali con abitudini diurne. Frequentano di preferenza i pendii assolati, i prati con cespugli, le boscaglie e i bordi di strade e sentieri. Non \u00e8 facilmente visibile a causa della sua indole timida che lo spinge a nascondersi in presenza dell'uomo. Contrariamente alla Lucertola muraiola non si arrampica volentieri, ma preferisce restare mimetizzato tra l'erba. Il ramarro passa inattivo il periodo invernale in anfratti del terreno.\nAlimentazione.\nI ramarri si nutrono di insetti e altri piccoli artropodi, uova di uccelli. La loro alimentazione \u00e8 integrata da bacche e altri prodotti vegetali.\nSe nati in cattivit\u00e0, si possono adattare a cibarsi di carne, venendo meno all'istinto di catturare solo animali vivi.\nRiproduzione.\nI ramarri depongono da 5 a circa 20 uova dal guscio non rigido, lunghe 15\u201318\u00a0mm. Le uova vengono collocate in buche scavate nel terreno, al riparo della vegetazione, e si schiudono dopo 2-3 mesi circa.\nNella stagione riproduttiva, i maschi lottano tra loro sollevando la parte anteriore del corpo, in modo da evidenziare il sottogola azzurro, e avanzano frustando l'aria con la coda, finch\u00e9 il rivale non d\u00e0 segni di sottomissione. Una volta conquistata la femmina, durante l'accoppiamento, queste vengono trattenute dai maschi tramite un morso sul fianco: in primavera \u00e8 quindi possibile riscontrare sul loro corpo evidenti cicatrici a forma di \"V\".\nDistribuzione.\nIl ramarro orientale \u00e8 distribuito nelle regioni a clima temperato dell'Europa orientale (Austria, Germania, Slovenia, Bosnia ed Erzegovina, Croazia, Macedonia, Serbia, Montenegro, Albania, Grecia, Bulgaria, Repubblica Ceca, Slovacchia, Ungheria, Moldova, Polonia, Romania, Ucraina) ed in Turchia.\nIn Friuli-Venezia Giulia e nella parte orientale del Veneto il suo areale si sovrappone parzialmente a quello della \"Lacerta bilineata\", diffusa in Europa occidentale."}
{"id": "306290", "revid": "767487", "url": "https://it.wikipedia.org/wiki?curid=306290", "title": "Comes with the Fall", "text": "I Comes With The Fall sono un gruppo musicale alternative rock statunitense.\nStoria del gruppo.\nComposto dal cantante e chitarrista William DuVall, dal chitarrista Nico Constantine (fuoriuscito nel 2001), dal batterista Bevan Davies e dal bassista Adam Stanger, il gruppo si form\u00f2 ad Atlanta in Georgia e si trasfer\u00ec poi a Los Angeles in occasione della realizzazione del primo album.\nDal 2000 iniziarono a farsi conoscere nel circuito dei club californiani. Realizzarono cos\u00ec due album, l'omonimo \"Come With The Falls\" del 2000 e \"The Year Is One\" l'anno seguente sempre per la DVL Recordings.\nDurante il 2002 furono il gruppo spalla per Jerry Cantrell, il chitarrista degli Alice in Chains, durante il \"tour\" di promozione del suo album solista \"Degradation Trip\". Nel 2003 la band pubblic\u00f2 il DVD \"Live Underground 2002\" e l'album \"Live 2002\" testimonianza del \"tour\".\nNell'agosto del 2006 il gruppo pubblic\u00f2 l'EP \"The Reckoning ep\", rivolgendosi per la prima volta in modo esplicito al mercato dei CD dopo anni di produzioni per il solo mercato \"on-line\".\nNel 2006 gli Alice in Chains decisero di riunirsi per un tour europeo e per una serie di esibizioni nei festival estivi in memoria del loro cantante Layne Staley, morto per overdose nel 2002. Per l'occasione lo storico gruppo grunge ingaggi\u00f2 William DuVall dei Comes With The Fall come cantante.\nNel 2007 i Comes With The Fall registrano un nuovo album, di cui \"The Reckoning ep\" \u00e8 solo una anticipazione.\nL'album si intitola \"Beyond the last light\" ed \u00e8 annunciato dalla stessa band come un \"masterpiece\". Nel frattempo il cantante William DuVall fu chiamato per un tour nel Nord-America con gli Alice in Chains. Le sue prestazioni vocali durante il tour furono pregevoli tanto da convincere Jerry Cantrell a riunire ufficialmente gli Alice in Chains ed incidere il primo disco dopo la morte dell'ex leader Layne Staley."}
{"id": "306291", "revid": "125442222", "url": "https://it.wikipedia.org/wiki?curid=306291", "title": "Giuseppe Piermarini", "text": "Biografia.\nGiovinezza e formazione.\nGiuseppe Piermarini nacque a Foligno, in Umbria, da Pietro e Crispolda Ubaldini. La sua formazione iniziale avvenne nell'ambito della citt\u00e0 natale, dove studi\u00f2 matematica, meccanica e astronomia; l'entusiasmo che applic\u00f2 nello studio fu talmente ardente che nel 1760 l'astronomo gesuita Boscovich decise di inviare il giovane alunno a Roma per un corso regolare di studi. Alle scienze esatte, tuttavia, egli prefer\u00ec l'architettura, di cui chiese i primi elementi ai maestri Paolo Posi, Carlo Murena e soprattutto Luigi Vanvitelli, in quegli anni impegnato nella costruzione della Reggia di Caserta per conto della dinastia borbonica. \nTerminati gli studi Piermarini torn\u00f2 nelle terre natali, esercitandosi con la copia di monumenti classici e progettando piccoli edifici e chiese di campagna; pur rischiando di rimanere intorpidito dalla quiete provinciale della natia Foligno, fu provvidenzialmente chiamato a Caserta dal Vanvitelli, che volle avvalersi della collaborazione del Piermarini in ambito grafico. Il confronto tra Piermarini e l'erigenda fabbrica casertana \u00e8 da considerarsi \u00abesperienza esclusivamente didattica (...) mediazione solo conoscitiva (...) ma illuminante per la comprensione della complessa articolazione di linguaggio e di riferimenti, della sintassi vanvitelliana\u00bb.\nNel 1769 Piermarini si rec\u00f2 a Milano al seguito di Vanvitelli, chiamato dal Conte di Firmian per restaurare il regio Palazzo Reale. Il suo progetto, tuttavia, non piacque alla corte di Vienna e pertanto egli lasci\u00f2 ogni incarico al giovane allievo. Il Piermarini intervenne nel Palazzo Reale con grande decoro, in forme squisitamente neoclassiche: questa committenza gli procur\u00f2 grande successo, tanto che nel 1770 ricevette la nomina a imperial regio architetto e ispettore delle fabbriche per tutta la Lombardia, con la quale egli consacr\u00f2 definitivamente la propria affermazione sociale.\nPiermarini \"valente\" architetto.\nAccademia di Mantova e universit\u00e0 di Pavia.\nDa questo momento in poi Piermarini si spese in un'attivit\u00e0 senza tregua, che durer\u00e0 per circa trent'anni. Nel 1771 concorse con Antonio Galli da Bibbiena per la realizzazione della sede dell'Accademia di Mantova: la commessa fu vinta dal Piermarini, il quale riusc\u00ec a tener dignitosamente testa alle aspre critiche che gli vennero rivolte (anche a causa dell'autorevolezza del soccombente Bibbiena), erigendo il Palazzo tra il 1773 e il 1775.\nGiuseppe Piermarini fu incaricato nel 1771 dal cancelliere Wenzel Anton von Kaunitz-Rietberg di rinnovare l'universit\u00e0 di Pavia, che in quegli anni, su iniziativa dell'imperatrice Maria Teresa, era in grande espansione. Tra il 1771 e il 1782, il Piermarini ridisegn\u00f2 la facciata del palazzo centrale dell'ateneo, i cortili e progett\u00f2 l'aula magna, poi detta aula Foscoliana. Nel 1776 fu incaricato dal direttore dell'Orto Botanico Giovanni Antonio Scopoli della progettazione delle serre dell'Orto (poi in parte modificate nell'Ottocento da Luigi Canonica).\nVilla Reale di Monza.\nTra il 1777 e il 1780, invece, egli fu impegnato nella costruzione della Villa Reale di Monza per conto dell'arciduca Ferdinando d'Asburgo, il quale volle una comoda reggia di soggiorno che risultasse utile anche per i vari patrizi dislocati nel territorio lombardo. Piermarini, riuscendo a conciliare la razionalit\u00e0 neoclassica con le esigenze culturali e funzionali di una realt\u00e0 suburbana, progett\u00f2 un edificio ben esemplificativo del suo spirito d'arte, mostrandosi assai sensibile alla lezione casertana di Vanvitelli specialmente nella trattazione dei giardini, dei giochi d'acqua e nella disposizione dei viali e degli sfondi.\nLa villa Reale di Monza conobbe infatti un brillante successo, e i contemporanei di Piermarini confrontandola con gli esempi seicenteschi vi riconobbero una notevole modernit\u00e0. Piermarini, non a caso, esegu\u00ec numerose altre ville: speciale menzione meritano la villa Cusani a Desio (oggi villa Tittoni), la villa D'Adda ora Borromeo, la villa Prinetti ora Amman, e, a Cremnago, la villa Perego (1782).\nPalazzo Belgioioso.\nIn virt\u00f9 del prestigio acquisito con la direzione della fabbrica monzese Piermarini progett\u00f2 una cospicua mole di palazzi, specialmente a Milano: oltre al Palazzo Reale (del quale abbiamo gi\u00e0 parlato) e senza ricordare quelli poi demoliti, suoi sono il palazzo Greppi (1778), i palazzi Casnedi, Mellerio, Morigia; la fronte verso il giardino del palazzo Cusani; la facciata verso il giardino del palazzo Litta; il portale del palazzo di Brera (1780); il palazzo del Monte di Piet\u00e0 (1782-1783). Particolarmente famoso \u00e8 il palazzo Belgioioso (1777), dove Piermarini trasfuse nell'eleganza e nel rigore della facciata la fantasia maturata a Caserta al fianco del Vanvitelli. Fu assai attivo anche in ambito urbanistico, progettando per iniziativa dell'arciduca Ferdinando i giardini pubblici di Porta Venezia e la piazza dell'Arcivescovado, e aprendo via Santa Radegonda, asse di collegamento col Teatro alla Scala.\nTeatro alla Scala.\n\u00c8 proprio a Piermarini, infatti, che si deve il Teatro alla Scala, da lui costruito fra il 1776 e il 3 agosto 1778, giorno in cui fu solennemente inaugurato con \"L'Europa riconosciuta\" di Antonio Salieri. Il progetto si distinse ben presto per gli accorgimenti visivi, le qualit\u00e0 acustiche e la studiata dislocazione dei passaggi, delle scale, degli accessi e dei servizi; la facciata, invece, \u00e8 caratterizzata dalla presenza di elementi del linguaggio classico che, fondendosi, danno vita a uno stile severo e lineare, tipicamente neoclassico. Tali caratteristiche furono sentitamente lodate da Pietro Verri, Ugo Foscolo e, in particolare, da Stendhal, il quale ritenne la Scala \u00abpi\u00f9 bel teatro del mondo, quello che d\u00e0 il massimo godimento musicale. \u00c8 impossibile immaginare nulla di pi\u00f9 grande, pi\u00f9 solenne e nuovo\u00bb. La Scala, comunque, fu seguita dalla costruzione del teatro milanese della Cannobbiana (ora demolito), del teatro di Mantova (1782-1783) e di quello di Monza, sempre del Piermarini.\nUltimi anni e morte.\nA lato dell'attivit\u00e0 concretamente progettuale, Piermarini prosegu\u00ec la sua carriera architettonica intraprendendo anche la strada dell'insegnamento, a partire dalla nomina a professore di Architettura Superiore all'Accademia di Brera nel 1796. Trascorse i suoi ultimi anni nella quiete idillica di Foligno, dove pot\u00e9 finalmente dedicarsi alle sue passioni giovanili (scienza e matematica), non mancando tuttavia di eseguire qualche lavoro nella cattedrale cittadina. \nMor\u00ec nel 1808 nella natia Foligno."}
{"id": "306292", "revid": "287204", "url": "https://it.wikipedia.org/wiki?curid=306292", "title": "Alberto I", "text": "Ci sono pi\u00f9 personaggi storici con il nome di Alberto I."}
{"id": "306295", "revid": "119724858", "url": "https://it.wikipedia.org/wiki?curid=306295", "title": "Kongo (incrociatore da battaglia)", "text": "La fu il primo incrociatore da battaglia giapponese (successivamente riclassificato come nave da battaglia veloce) e la prima nave della sua classe.\nProgetto e costruzione.\nLa \"Kongo\" fu l'ultima grande nave giapponese costruita all'estero, essendo stata costruita dalla Vickers-Armstrong in Inghilterra, ideata dal capo progettista della Vickers, Sir George Thurston. Libero dalle strette specifiche di progetto della Royal Navy egli progett\u00f2 una nave da guerra immediatamente riconosciuta come un ottimo progetto ben bilanciato, armata con otto cannoni da 14\". Il progetto di Thruston ebbe un'influenza cos\u00ec grande che la Royal Navy ferm\u00f2 i suoi lavori sul , il secondo incrociatore da battaglia della classe \"Lion\" e lo fece costruire secondo un progetto molto simile a quello del \"Kongo\".\n\"Kongo\" venne impostato il 17 gennaio 1911, varato il 18 maggio 1912 e quindi completato ed inviato in Giappone il 16 agosto 1913. Battezzato in omaggio al monte Kongo nella prefettura di Osaka, il \"Kongo\" fu la prima nave da guerra al mondo a montare un armamento da 14\" (356mm).\nPartecip\u00f2, durante la prima guerra mondiale, all'Assedio di Tsingtao, piazzaforte coloniale fortificata dell'Impero tedesco in Cina.\nNel periodo tra le guerre mondiali il \"Kongo\" venne ricostruito pesantemente due volte dalla Marina Imperiale Giapponese. Poich\u00e9 nel 1929 la marina giapponese non poteva costruire ulteriori navi da battaglia a causa della limitazione 5:5:3 del Trattato Navale di Washington. Il Kongo e le sue navi sorelle vennero dotate di armature orizzontali pi\u00f9 spesse e di Controcarena anti-siluro. Furono rifatte anche le sovrastrutture, con l'adozione dell'albero a pagoda. Il Giappone si ritir\u00f2 dal trattato nel 1933 e nel 1935 inizi\u00f2 a ricostruire nuovamente le navi della classe \"Kongo\". Furono allungate, dotate di nuove caldaie e turbine ed equipaggiate con idrovolanti. In seguito alla ricostruzione del 1935 la loro velocit\u00e0 aument\u00f2 a 30 nodi e vennero riclassificate come navi da battaglia \"veloci\".\nPoich\u00e9 inizialmente il \"Kongo\" e le sue navi sorelle erano state costruite privilegiando la velocit\u00e0, furono le sole navi da battaglia che potevano mantenere il passo con le portaerei di flotta veloci che stavano cominciando a diventare il principale elemento offensivo della marina giapponese.\nServizio durante la seconda guerra mondiale.\nIl \"Kongo\" pass\u00f2 quasi tutto il periodo di guerra scortando portaerei, sebbene partecipasse anche ad alcune azioni di superficie, come il bombardamento dell'aeroporto di Henderson Field a Guadalcanal del 14 ottobre 1942, insieme alla sua nave sorella \"Haruna.\" Partecip\u00f2 anche alla Battaglia al largo di Samar, nel corso della Battaglia del golfo di Leyte.\nVenne affondato il 21 novembre 1944 nello stretto di Formosa da tre siluri lanciati dal sommergibile americano \"Sealion\". Il \"Kongo\" fu la sola nave da battaglia della Marina Imperiale Giapponese affondata da un sottomarino e l'ultima nave da battaglia a subire questo fato.\nIl \"Kongo\" trascorse quasi tutto il periodo di guerra in compagnia della sua nave sorella, l\"'Haruna\"."}
{"id": "306296", "revid": "339392", "url": "https://it.wikipedia.org/wiki?curid=306296", "title": "Il Castello di Cagliostro", "text": ""}
{"id": "306297", "revid": "448277", "url": "https://it.wikipedia.org/wiki?curid=306297", "title": "Trifoglio (coalizione)", "text": ""}
{"id": "306301", "revid": "1573940", "url": "https://it.wikipedia.org/wiki?curid=306301", "title": "Piciformes", "text": "I Piciformi (Piciformes ) sono un ordine di uccelli abitanti le fitte boscaglie tropicali e le foreste delle regioni temperate. Questi pennuti, dalle forme eleganti e vivacemente colorate, sono particolarmente adattati alla vita arboricola per la presenza di strutture che ne agevolano sensibilmente la possibilit\u00e0 di arrampicarsi sui tronchi e di costruire in essi il nido. Taluni di essi sono, tuttavia, agilissimi volatori.\nDescrizione.\nUccelli dalle dimensioni oscillanti fra i 9\u00a0cm del picchiolo macchiedorate (\"Picumnus exilis\") e i 60\u00a0cm del tucano toco (\"Ramphastos toco\"), i Piciformi sono riconoscibili per il loro piumaggio poco abbondante e piuttosto rigido, per il becco robusto e talora di proporzioni enormi, per le ali modestamente sviluppate e provviste di nove remiganti primarie, per le zampe brevi e robuste e, nella maggior parte di essi, per i piedi zigodattili e armati di robustissime unghie. Le narici sono imperforate, la coda \u00e8 a volte piuttosto breve, a volte invece lunghetta e composta da 10-12 timoniere, mentre le remiganti secondarie sono quintocubitali, vale a dire provviste di una quinta remigante secondaria. L'aspetto d'insieme dei Piciformi varia sensibilmente da famiglia a famiglia e se, ad esempio, si prendono in esame gli Indicatoridi, \u00e8 facile essere tratti in inganno dalla loro accentuata somiglianza con alcuni Passeriformi, tale che il profano sarebbe difficilmente indotto a considerarli affini ai picchi e tantomeno ai tucani. Dimensioni a parte, in essi si rileva inoltre una straordinaria differenza nella forma e nella grandezza del becco: \u00e8 infatti ben noto che i tucani, della famiglia Ramfastidi, hanno un becco gigantesco, stranamente foggiato e costituito da tessuto osseo spugnoso, mentre gli Indicatoridi ne hanno uno assai piccolo, non pi\u00f9 lungo del capo. Nello scheletro, si rileva l'assenza di processi basipterigoiei e invece la presenza di quattordici vertebre cervicali; lo sterno \u00e8 provvisto di un'ampia spina esterna e privo di spina interna; il metasterno reca quattro intaccature oppure quattro fori, i coracoidi sono separati e il processo precoracoide \u00e8 piuttosto ridotto.\nDistribuzione.\nI Piciformi sono diffusi in quasi tutte le regioni del globo. La famiglia dei Picidi \u00e8 infatti assente soltanto dal Madagascar, dall'Oceania e dalle regioni dell'Eurasia al disopra del 70\u00b0 di latitudine boreale. I Ramfastidi abitano le zone tropicali dell'Asia, dell'Africa e dell'America, gli Indicatoridi vivono nelle fitte boscaglie tropicali africane e della regione indomalese, i Bucconidi sono diffusi nell'America tropicale e infine i Galbulidi dalla sezione meridionale del Nordamerica fino all'Argentina. Essenzialmente arboricoli, i Piciformi abitano di solito le fitte foreste e le boscaglie, sia in prossimit\u00e0 di luoghi d'acqua sia lungi da essi; alcune specie sogliono stazionare in regioni montane fino a 2000 m di altitudine, mentre una specie, il picchio di Gila, vive in regioni aride e subdesertiche. Straordinaria \u00e8 l'abilit\u00e0 di tutti i Piciformi nell'arrampicarsi sui tronchi degli alberi dove quasi tutte le specie rinvengono abbondante nutrimento, ora costituito da insetti e da sostanze vegetali, ora invece da sole sostanze vegetali. Notevole \u00e8 la loro agilit\u00e0 nel volo, sebbene siano in genere stanziali e non troppo resistenti ai lunghi percorsi nell'aria.\nClassificazione.\nI Piciformi comprendono 438 specie, suddivise in nove famiglie:"}
{"id": "306302", "revid": "486946", "url": "https://it.wikipedia.org/wiki?curid=306302", "title": "Murelle (cima)", "text": ""}
{"id": "306314", "revid": "767487", "url": "https://it.wikipedia.org/wiki?curid=306314", "title": "Marky Ramone", "text": "Biografia.\nPrima di far parte dei Ramones, \u00e8 stato batterista anche dei Richard Hell &amp; The Voidoids e dei Dust, dimostrando di saper suonare con uno stile heavy metal, mentre parallelamente ai Ramones incise due album con il suo gruppo Marky Ramone and the Intruders.\nNel 2000 collabora con Joey Ramone per la creazione del suo album solista, \"Don't Worry About Me\".\nTra il 2001 ed il 2005 Marky Ramone ha collaborato anche con un'altra storica band punk, i Misfits, nella loro formazione moderna, partecipando alla registrazione dell'album Project 1950.\nNel marzo del 2002 Marky entra nella Rock and Roll Hall of Fame per essere stato membro dei Ramones.\nNel 2004 partecipa ad un concerto tributo ai Ramones (immortalato nel film-documentario \"\") per il trentesimo anniversario della fondazione della band, insieme a Henry Rollins dei Black Flag, Steve Jones dei Sex Pistols, Tim Armstrong dei Rancid, Brett Gurewitz dei Bad Religion ed altri ancora.\nSempre nel 2004 ha pubblicato un DVD intitolato che include un concerto a Roma, varie apparizioni in show televisivi ed altri spezzoni di concerti.\nIl 22 aprile 2008 \u00e8 stato pubblicato un album della band punk canadese Teenage Head in cui Marky ha collaborato: \"Teenage Head with Marky Ramone\", registrato durante un tour del 2003 di Marky in Canada e prodotto da Daniel Rey.\nNell'ottobre 2011 \u00e8 stato pubblicato un EP della band Avenue X in cui Marky ha collaborato: Avenue X, prodotto da DJ Ringo di Virgin Radio.\nNel 2007, 2008, 2010, 2011, 2012, 2013, 2017, 2018 ha fatto alcuni concerti in Italia, anche con la sua nuova band Marky Ramone's Blitzkrieg la quale comprende alla voce Michale Graves."}
{"id": "306316", "revid": "78273", "url": "https://it.wikipedia.org/wiki?curid=306316", "title": "Venerabile Beda", "text": ""}
{"id": "306317", "revid": "1543377", "url": "https://it.wikipedia.org/wiki?curid=306317", "title": "Ortografia della lingua tedesca", "text": "L'ortografia della lingua tedesca (in tedesco \"Rechtschreibung\") \u00e8 da tempo oggetto di modificazioni, dibattiti e proteste: dopo l'ultima riforma ortografica sono stati fissati alcuni ulteriori criteri per la corretta grafia delle parole, sebbene essa non sia stata accettata da tutti, soprattutto da alcuni importanti giornali locali, quali la \"Frankfurter Allgemeine Zeitung\" e il \"Bild\". C'\u00e8 da ricordare anche la notevole riforma del 1998.\nPremesse.\nLa scrittura, in qualsiasi lingua, avviene attraverso grafemi, entit\u00e0 astratte che esulano dal concetto di suono: il loro collegamento con i foni \u00e8 difatti sempre arbitrario; alla luce di questo, il tedesco (che usa l'alfabeto latino) non sempre usa una corrispondenza \"uno-a-uno\" tra fonema e grafema, ma spesso vengono usate combinazioni di questi ultimi per rappresentare un fonema (e il rispettivo suono), oppure, viceversa, \u00e8 possibile che un singolo simbolo grafico possa rappresentare una combinazione di fonemi, cos\u00ec come possono presentarsi casi di allografia.\nIn linguistica si chiudono tra parentesi quadre [] i foni, ad esempio [t], tra barre // i fonemi, ad esempio /t/ e tra parentesi angolari i grafemi, ad esempio &lt;t&gt;. Le forme precedute dall'asterisco (*&lt;&gt;) sono forme esistenti ma non previste o accettate dalla grafia locale, se non in parole di derivazione straniera.\nAlfabeto.\nIl sistema di scrittura tedesco adotta l'alfabeto latino, con l'aggiunta delle vocali &lt;\u00e4&gt;, &lt;\u00f6&gt;, &lt;\u00fc&gt;. Si compone quindi di 29 lettere:\nA \u00c4 B C D E F G H I J K L M N O \u00d6 P Q R S T U \u00dc V W X Y Z\ncon l'aggiunta della consonante \u00df (solo in Germania e Austria), di cui la corrispondente maiuscola (\u1e9e), dal 29 giugno 2017, fa parte dell'ortografia tedesca.\nUtilizzo della \u00df.\nLa \"Eszett\" o \"scharfes S\" (in italiano, \"s forte\"), il cui utilizzo \u00e8 stato abbandonato in Svizzera e Liechtenstein, \u00e8 un segno grafico che rappresenta il fonema /s/, e appare (secondo l'ultima riforma) in sostituzione di &lt;ss&gt; dopo vocale lunga mentre, prima del 1998, l'uso era altrimenti regolamentato.\nUtilizzo delle vocali con metafonesi.\nLa metafonesi (ted. \"Umlaut\"), o meglio, il suo segno grafico posto su &lt;\u00e4&gt;, &lt;\u00f6&gt;, &lt;\u00fc&gt; indica che, nella fase pi\u00f9 antica del tedesco (e di tutte le lingue germaniche, del resto), la vocale tematica \u00e8 stata influenzata da una vocale anteriore che la precedeva o seguiva: la realizzazione fonetica \u00e8, rispettivamente, [\u025b\u02d0]/[\u025b], [\u00f8\u02d0]/[\u0153] ed [y\u02d0]/[\u028f]. In tempi pi\u00f9 antichi (dal medioevo fino al Cinquecento circa), essa era segnata con una piccola \"e\" posta al di sopra della vocale modificatasi.\nOggi in alternativa alle vocali con metafonesi sono comunemente accettati i digrammi &lt;ae&gt; per &lt;\u00e4&gt;, &lt;oe&gt; per &lt;\u00f6&gt;, &lt;ue&gt; per &lt;\u00fc&gt;, sebbene sia consigliato di evitarli, in quanto figli solo di necessit\u00e0 (mancanza del simbolo grafico corrispondente su tastiere di computer o telefonini, ad esempio) e simboli di basso stile. Altrettanto vale per la scrittura alternativa &lt;ss&gt; per &lt;\u00df&gt;.\nIl sistema ortografico.\nConsonanti.\nIl raddoppio della consonante, che spesso avviene dopo vocale breve, \u00e8 solo a livello grafematico, cio\u00e8 di scrittura. In tedesco non esistono consonanti \"doppie\" (cio\u00e8 pronunciate in maniera allungata, come in italiano).\nPrincipi di \"Rechtschreibung\".\nL'ortografia tedesca \u00e8 regolata da alcuni principi, che dovrebbero essere sempre rispettati, anche se il tedesco moderno tende alla semplificazione, suscitando cos\u00ec le proteste dei puristi.\nQuesti i pi\u00f9 importanti:\nScrivere &lt;\u00df&gt;, &lt;\u00e4&gt;, &lt;\u00f6&gt;, &lt;\u00fc&gt; al computer.\nSpesso chi ha bisogno di scrivere in tedesco con il computer \u00e8 ostacolato nella scrittura di questi segni dalla loro assenza nelle tastiere italiane. Nella seguente tabella \u00e8 riportato il metodo con cui scrivere tali caratteri con una tastiera italiana.\nLe combinazioni indicate per Linux sono anche valide per chi utilizza un sistema Windows con il layout di tastiera \"US-international\", con l'eccezione della \"eszett\" che viene inserita con la combinazione Alt Gr + S. Inoltre &lt;\u00e4&gt;, &lt;\u00f6&gt;, &lt;\u00fc&gt; possono anche venire inserite rispettivamente con le combinazioni Alt Gr + Q, Alt Gr + P, Alt Gr + Y.\nIn OS X 10.7 \"Lion\" per inserire un carattere con umlaut basta tenere premuto il tasto della vocale corrispondente e poi selezionare il carattere voluto. Si pu\u00f2 ulteriormente velocizzare il processo premendo il numero che appare al di sotto del carattere voluto.\nCollegamenti esterni.\nSiti con informazioni utili sulla nuova ortografia tedesca"}
{"id": "306318", "revid": "181699", "url": "https://it.wikipedia.org/wiki?curid=306318", "title": "Comitato di Cs\u00edk", "text": "Il comitato di Cs\u00edk (in ungherese \"Cs\u00edk v\u00e1rmegye\"; in rumeno \"Comitatul Ciuc\"; in tedesco \"Komitat Cs\u00edk\" o -raramente- \"Tschick\"; in latino \"comitatus Csikiensis\") \u00e8 stato un comitato del Regno d'Ungheria, situato nell'attuale Romania centrale, in Transilvania. Capoluogo del comitato era Cs\u00edkszereda, oggi nota col nome romeno di Miercurea Ciuc.\nIl comitato, situato lungo la catena dei Carpazi, confinava con il regno di Romania e con gli altri comitati di Beszterce-Nasz\u00f3d, Maros-Torda, Udvarhely e H\u00e1romsz\u00e9k.\nStoria.\nIl comitato venne formato nel 1876 unendo tre territori abitati dalla popolazione magiara degli \"Sz\u00e9kely\" (Cs\u00edksz\u00e9k, Gyergy\u00f3sz\u00e9k e K\u00e1szonsz\u00e9k) e rimase ungherese finch\u00e9 il Trattato del Trianon (1920) non lo assegn\u00f2 alla Romania. Rioccupato dall'Ungheria nel 1940 in seguito al Secondo Arbitrato di Vienna, dopo la seconda guerra mondiale venne restituito alla Romania.\nIl territorio del comitato di Cs\u00edk si trova oggi nella distretto romeno di Harghita, eccetto una piccola parte a nordest che fa invece parte del distretto di Neam\u021b. Ancora oggi il 90% degli abitanti della regione \u00e8 ungherese."}
{"id": "306323", "revid": "436907", "url": "https://it.wikipedia.org/wiki?curid=306323", "title": "On the Sunday of Life...", "text": "On the Sunday of Life... \u00e8 il primo album in studio del gruppo musicale britannico Porcupine Tree, pubblicato il 12 maggio 1992 dalla Delerium Records.\nDescrizione.\nContiene una selezione di diciotto rivisitazioni di brani originariamente tratti dai demo \"Tarquin's Seaweed Farm\" e \"The Nostalgia Factory\", realizzati da Steven Wilson tra il 1989 e il 1991 (i restanti brani scartati vennero successivamente inseriti nella raccolta \"Yellow Hedgerow Dreamscape\"). Gran parte dei testi contenuti nel disco sono stati scritti da Alan Duffy, compagno di scuola di Wilson.\nTracce.\nTesti e musiche di Steven Wilson, eccetto dove indicato."}
{"id": "306324", "revid": "1387663", "url": "https://it.wikipedia.org/wiki?curid=306324", "title": "Processi secondari di Norimberga", "text": "I Processi secondari di Norimberga furono una serie di dodici processi tenuti da tribunali militari statunitensi per crimini di guerra contro i membri sopravvissuti del potere militare, politico ed economico della Germania nazista. Tenuti a Norimberga dopo la seconda guerra mondiale, furono celebrati dal 1946 al 1949 seguendo il pi\u00f9 noto Processo ai principali criminali di guerra, l'unico tenuto davanti a un Tribunale Militare Internazionale con giudici statunitensi, sovietici, francesi e britannici.\nL'antefatto.\nAnche se inizialmente era stato stabilito di tenere pi\u00f9 processi internazionali davanti al Tribunale militare internazionale (IMT), le crescenti divergenze sorte tra i quattro paesi vincitori (Stati Uniti, Regno Unito, Francia e Unione Sovietica) resero questo progetto irrealizzabile. Nonostante ci\u00f2 la \"Control Council Law No. 10\" promulgata il 20 dicembre 1945 dal Consiglio di controllo alleato (\"Allied Control Council\") stabiliva che ogni singola autorit\u00e0 d'occupazione potesse svolgere processi indipendenti a sospetti criminali di guerra all'interno della sua area d'influenza. Basandosi su questa legge le autorit\u00e0 d'occupazione americane svolsero dodici processi \u00absecondari\u00bb successivi al grande processo contro i maggiori criminali di guerra. Tutti i giudici dei processi erano americani, cos\u00ec come i pubblici ministeri, a capo dei quali fu posto il brigadier generale Telford Taylor. Anche nelle altre zone d'occupazione, in base alla stessa legge, si tennero processi similari.\nProcessi.\nI dodici processi davanti al NMT, che cominciarono il 9 dicembre 1946 e si conclusero il 13 aprile 1949, furono:\nI dodici casi richiesero 1.200 giorni di procedimenti legali e la trascrizione di questi procedimenti su 330.000 pagine, senza contare centinaia di documenti, verbali e altri dossier.\nDei 177 imputati che furono processati, 35 furono rilasciati e 142 condannati. Dei 142 condannati 26 furono sentenziati alla pena di morte (7 nel processo ai dottori; 4 nel processo Pohl e 15 nel processo agli Einsatzgruppen); dei 118 non condannati a morte, 20 furono condannati al carcere a vita e 98 ottennero una sentenza inferiore ai 25 anni."}
{"id": "306325", "revid": "1305772", "url": "https://it.wikipedia.org/wiki?curid=306325", "title": "Tommy Ramone", "text": "Biografia.\nNacque in una famiglia di ebrei ungheresi e crebbe a Forest Hills nel Queens, uno dei quartieri di New York.\n\u00c8 stato lui a spingere gli altri tre ragazzi di Forest Hills a formare una band.\nInizialmente aveva un ruolo di manager all'interno della band ed entr\u00f2 nei Ramones come batterista al posto di Joey Ramone sia perch\u00e9 Joey non riusciva a stare dietro alla velocit\u00e0 sempre maggiore di esecuzione della band sia perch\u00e9 la ricerca di altri batteristi si rivel\u00f2 infruttuosa: si presentarono alle audizioni per il posto di batterista persone che sapevano suonare la batteria con uno stile heavy metal che non era quello che Joey, Dee Dee e Johnny stavano cercando. Per Tommy si tratt\u00f2 della prima volta da batterista nella sua vita. Joey si dedic\u00f2 poi al ruolo di cantante del gruppo.\nNel 1978 lasci\u00f2 il ruolo di batterista a Marky Ramone, stremato dalle innumerevoli esibizioni dei Ramones ed anche perch\u00e9 non veniva considerato un vero Ramone, in quanto aveva uno stile di vita troppo distante dagli altri della band: era una persona molto pi\u00f9 tranquilla.\nDee Dee disse relativamente al suo stile di vita durante un'intervista nel film-documentario \":\nLasci\u00f2 la band anche perch\u00e9 era sempre preso di mira dagli altri componenti, con continui scherzi, anche abbastanza pesanti, per la maggior parte ad opera di Dee Dee.\nPer capire meglio il suo abbandono, va considerato poi che, durante gli ultimi due anni in cui \u00e8 rimasto nella band (1977 - 1978), da una parte si vedeva ormai come un passeggero dentro il furgone con cui giravano il mondo, non considerato e continuamente preso in giro, e dall'altra si vedeva con grandi prospettive per un'attivit\u00e0 di produttore musicale, attivit\u00e0 che gli \u00e8 sempre interessata e piaciuta.\nSempre nel film-documentario \" Erd\u00e9lyi ha dichiarato infatti:\nLasciata la band, si dedic\u00f2 poi, infatti, all'attivit\u00e0 di produttore e di manager sia della band stessa sia di altri gruppi come i The Replacements, Redd Kross, The Rattlers ed i Talking Heads.\nNegli ultimi anni Tommy \u00e8 stato impegnato in una band di bluegrass americana chiamata \"Uncle Monk\", con la quale ha pubblicato un album omonimo nel 2006.\n\u00c8 morto l'11 luglio 2014 nella sua casa nel Queens a New York, all'et\u00e0 di 62 anni a causa di un cancro alle vie biliari."}
{"id": "306336", "revid": "1573940", "url": "https://it.wikipedia.org/wiki?curid=306336", "title": "Lyncina", "text": "Lyncina \u00e8 un genere di molluschi gasteropodi appartenente alla famiglia delle Cipreidi.\nTassonomia.\nIl genere comprende le seguenti specie viventi:\nSono note anche le seguenti specie fossili:"}
{"id": "306337", "revid": "647919", "url": "https://it.wikipedia.org/wiki?curid=306337", "title": "Rechtschreibung", "text": ""}
{"id": "306338", "revid": "484362", "url": "https://it.wikipedia.org/wiki?curid=306338", "title": "Madre della Consolazione", "text": "Madre della consolazione, o anche Consolatrice degli afflitti (in latino \"Mater Consolationis\" o \"Consolatrix afflictorum\"), \u00e8 uno dei titoli sotto cui viene invocata, soprattutto in ambito cattolico, Maria, madre di Ges\u00f9.\nOrigine del titolo.\nTale invocazione, espressione della spiritualit\u00e0 tipica della piet\u00e0 medievale, \u00e8 gi\u00e0 presente nella pi\u00f9 antica versione delle litanie lauretane, pubblicate nel 1572 e approvate da papa Sisto V nel 1587.\nNel messale mariano pubblicato dalla Conferenza Episcopale Italiana nel 2007, nell'introduzione di indole storica, liturgica e pastorale al formulario della messa di Maria Vergine Madre della Consolazione, l'origine del titolo \u00e8 cos\u00ec spiegata: Ges\u00f9 \u00e8 la consolazione del mondo e Maria \u00e8 sua madre; la Vergine assistette e partecip\u00f2 alla passione del figlio, pat\u00ec per lui grandi sofferenze ma fu confortata dal Padre con la speranza della risurrezione e, consolata, pu\u00f2 consolare ella stessa quelli che si trovano in qualsiasi genere di afflizione. Insieme con gli Apostoli nel cenacolo, Maria implor\u00f2 e attese lo Spirito consolatore; dopo la sua Assunzione in cielo, ella soccorre e consola con amore materno i fedeli che la invocano.\nPresso le Chiese d'Oriente il titolo \u00e8 rappresentato nell'icona dell'Otrada (\"Consolazione\") proveniente dal monastero di Vatopedi, sul monte Athos. La tradizione fa risalire l'origine del culto al miracoloso salvataggio da un naufragio del figlio di Teodosio I, Arcadio, attribuito all'intervento della Vergine: sul luogo del ritrovamento di Arcadio, sulla spiaggia Vatopedi, il patriarca Nettario eresse un santuario e vi colloc\u00f2 l'icona dell'Otrada, sul cui modello furono dipinte copie inviate in Russia.\nIl culto presso gli agostiniani.\nL'invocazione \u00e8 importante nel culto liturgico dell'Ordine di Sant'Agostino. \nAlla Madre della Consolazione era intitolata una confraternita esistente nella chiesa di San Giacomo Maggiore a Bologna, alla quale nel 1575 il frate agostiniano Simpliciano da Linara un\u00ec la societ\u00e0 dei cinturati (i laici legati al suo ordine): papa Gregorio XIII il 16 giugno 1576 elev\u00f2 il sodalizio ad arciconfraternita e diede al priore generale degli agostiniani la facolt\u00e0 di aggregarvi tutte le confraternite e le societ\u00e0 che ne avessero fatto richiesta.\nCon il tempo, la societ\u00e0 di Sant'Agostino, o dei cinturati, prese a essere indentificata con l'arciconfraternita di Bologna che, con le sue numerose aggregate, era posta sotto il titolo e il patrocinio della Madre della Consolazione.\nDopo l'unione dei cinturati alla confraternita della Madre della Consolazione, venne creata e diffusa una leggenda sul significato mariano dell'abito agostiniano e della lunga cintura che ne \u00e8 la parte principale: dopo la morte del marito Patrizio, santa Monica avrebbe chiesto alla Vergine come si fosse vestita dopo la morte di San Giuseppe e Maria le sarebbe apparsa segnalandole l'abito nero che fu poi adottato anche da sant'Agostino e trasmesso ai suoi figli spirituali. A differenza della Madonna Addolorata, che piange la morte del Figlio, e che quindi \u00e8 ovviame te raffigurata da sola, la Madre della Consolazione \u00e8 spesso ritratta con in braccio il Bambino Ges\u00f9, anch'egli vestito a lutto per la morte del padre putativo. Si riteneva, infatti, che san Giuseppe fosse morto prima di Ges\u00f9, non solo perch\u00e9 secondo il Proto-Vangelo di Giacomo, egli sarebbe stato scelto tra gli anziani vedovi di Gerusalemme come marito della Vergine Maria, che era stata cresciuta presso il Tempio, ma anche perch\u00e9 nel Vangelo secondo Giovanni (Gv 19,25-27), si legge che Ges\u00f9, in punto di morte, affid\u00f2 la Madre al \"discepolo che egli amava\" come a un figlio, verosimilmente per sottrarla alla difficile condizione in cui venivano a trovarsi le vedove senza figli (condizione dalla quale Ges\u00f9 stesso aveva riscattato la vedova di Nain, risuscitandone l'unico figlio: cfr. Lc 7,11-17).\nIn arte, la Madre della Consolazione \u00e8 generalmente rappresentata nell'atto di consegnare la cintura a santa Monica e sant'Agostino; per tale attributo iconografico, \u00e8 spesso chiamata anche Nostra Signora della Cintura. Presso gli agostiniani \u00e8 generalmente commemorata il sabato dopo la festa di sant'Agostino (28 agosto).\nSantuari della Madre della Consolazione.\nSono dedicate a Nostra signora della Consolazione le cattedrali diocesane di Garissa, Marsabit, e Nyeri (in Kenya), la cattedrale prelatizia di Soure (Brasile) e la pro-cattedrale di Pozzuoli."}
{"id": "306340", "revid": "320578", "url": "https://it.wikipedia.org/wiki?curid=306340", "title": "Lingua manx", "text": ""}
{"id": "306343", "revid": "1431409", "url": "https://it.wikipedia.org/wiki?curid=306343", "title": "Mos Def", "text": "Biografia.\nDopo aver frequentato il college inizia a recitare per la televisione per il \"The Cosby Mysteries\", nel 1994. Insieme a DCQ e Ces forma il suo primo gruppo, gli Urban Thermo Dynamics coi quali pubblica il suo primo album \"Manifest Destiny\".\nSi trasferisce a Brooklyn, dove inizia le collaborazioni con De La Soul (\"Big Brother Beat\") ed i Da Bush Babees (\"S.O.S.\") entrambi nel 1996. Dopo alcuni singoli, tra cui \"Universal Magnetic,\" arriva a firmare un contratto con l'etichetta Rawkus Records. Arriva l'album \"Mos Def &amp; Talib Kweli are Black Star\" (1998), una collaborazione con Talib Kweli e DJ Hi-Tek. Successivamente pubblica il suo album solista Black on Both Sides sempre su etichetta Rawkus, la cui copertina ricorda vagamente quella di \"Tutu\" di Miles Davis.\nSuccessivamente lascia la carriera da musicista per dedicarsi al cinema. Nei primi anni 2000, lo ritroviamo recitare in film come \"Monster's Ball\" e \"Bamboozled\". Recita anche la parte di Ford Prefect nel film \"Guida Galattica Per Autostoppisti\" (2005) e la parte di protagonista nel film \"Be Kind Rewind\" di Michel Gondry (2008).\nLavora al progetto Black Jack Johnson insieme a Bernie Worrell (Parliament-Funkadelic), il chitarrista Dr. Know (Bad Brains), il percussionista Will Calhoun (Living Colour), ed il bassista Doug Wimbish (The Sugarhill Gang, Grandmaster Flash, Living Colour) che non ebbe il successo sperato.\nNell'ottobre di 2004, registra \"The New Danger\", a cui partecipano i Black Jack Johnson per alcune tracce. Altre sue collaborazioni lo vedono con i Gorillaz ed appare con Bobby Womack nei featuring del brano \"Stylo\", il primo singolo tratto dal recente album del gruppo inglese virtuale. Alla fine del 2006 pubblica il suo terzo album da solista, \"True Magic\", senza tuttavia pubblicizzarlo in alcun modo. Nel 2009 \u00e8 il turno di \"The Ecstatic\", con produzioni di Madlib, The Neptunes, Mr. Flash e altri.\n\u00c8 apparso nell'episodio \"Tommy\" tratto dalla serie tv \"Tutto in famiglia\" con Damon Wayans.\nMos Def si \u00e8 convertito all'Islam entrando a far parte del Nation of Islam, gruppo islamico fortemente radicato nelle comunit\u00e0 afroamericane degli Stati Uniti, che ha spesso dimostrato interesse per la cultura hip hop. Inoltre, \u00e8 vegetariano e ha partecipato al Peta2's sexiest vegetarian celebrities of 2011.\nL'8 luglio 2013 sul web \u00e8 stato pubblicato un filmato nel quale il rapper si \u00e8 sottoposto volontariamente alla pratica dell'alimentazione forzata, la tecnica utilizzata sui prigionieri che rifiutano il cibo nel carcere di Guantanamo, Cuba. Tutta la procedura \u00e8 stata filmata da un'organizzazione no profit chiamata \"Reprieve\" allo scopo di denunciare la tortura. Il video \u00e8 stato poi diffuso da \"The Guardian\"."}
{"id": "306346", "revid": "1826532", "url": "https://it.wikipedia.org/wiki?curid=306346", "title": "Emilio Scanavino", "text": "Biografia.\nNel 1938 si iscrisse al Liceo Artistico Nicol\u00f2 Barabino di Genova, dove conobbe il professor Mario Calonghi, figura di grande stimolo culturale per la sua prima formazione. Nel 1942 fece la sua prima mostra personale presso il Salone Romano di Genova. Nello stesso anno si iscrisse alla Facolt\u00e0 di Architettura dell'Universit\u00e0 di Milano.\nNel 1946 si spos\u00f2 con Giorgina Graglia.\nNel 1947 Scanavino si rec\u00f2 per la prima volta a Parigi dove soggiorn\u00f2 per qualche tempo ed ebbe modo di incontrare poeti e artisti come \u00c9douard Jaguer, Wols, Camille Bryen.\nL'esperienza parigina si riveler\u00e0 fondamentale nel suo percorso stilistico, in particolare per gli echi del post-cubismo che assimil\u00f2 e interpret\u00f2 in chiave personale fin dal 1948, quando espose alla Galleria Isola di Genova.\nNel 1949 nacque Sebastiano, il primo dei due figli. Nel 1950 espose alla XXV Biennale di Venezia.\nNel 1951 in occasione di una mostra personale alla Apollinaire Gallery visse per qualche tempo a Londra, dove conobbe e frequent\u00f2 Philip Martin, Eduardo Paolozzi, Graham Vivian Sutherland, Francis Bacon.\nNello stesso anno apr\u00ec il suo primo studio a Milano in una mansarda di Foro Bonaparte.\nIl critico Guido Ballo e i galleristi Guido Le Noci, Arturo Schwarz si occuparono del suo lavoro.\nL'anno dopo, 1952, lavor\u00f2 anche nella fabbrica di Ceramiche Mazzotti ad Albissola Marina, dove incontr\u00f2 numerosi artisti e strinse amicizia con alcuni di loro, tra questi Lucio Fontana, Asger Jorn, Guillame Corneille, Roberto Matta, Wifredo Lam, Giuseppe Capogrossi, Enrico Baj, Sergio Dangelo, Roberto Crippa, Gianni Dova, Agenore Fabbri, Aligi Sassu e altri.\nNel 1952 nacque la seconda figlia Paola.\nNel 1954 espose alla XXVII Biennale di Venezia e l'anno dopo ricevette il \"Premio Graziano\".\nNel 1956 le sue opere furono esposte, unitamente alle opere dell'artista americana Sarah Jackson, nella mostra \"This is Tomorrow\" alla Whitechapel Art Gallery di Londra.\nNel 1958 vinse il \"Premio Lissone\" e partecip\u00f2 con una sala alla Biennale di Venezia, vinse il \"Premio Prampolini\".\nNello stesso anno firm\u00f2 un contratto con la Galleria del Naviglio diretta dal grande gallerista Carlo Cardazzo con il quale intrattenne un importante rapporto di amicizia e di lavoro. Si trasfer\u00ec con la famiglia a Milano.\nMolti critici si occuparono della sua opera tra cui Enrico Crispolti, Guido Ballo, Giampiero Giani, \u00c9douard Jaguer, Gillo Dorfles, Roberto Sanesi, Franco Russoli e Alain Jouffroy.\nNel 1960 vinse il Premio Spoleto, il Premio Sassari, il Premio Valsesia e il Premio Lignano e venne invitato, con sala personale, alla XXX Biennale di Venezia.\nNel 1962 acquist\u00f2 una vecchia casa a Calice Ligure, che trasform\u00f2 in atelier.\nA Milano conobbe il collezionista Gianni Malabarba con il quale in seguito ebbe un intenso rapporto di amicizia.\nNel 1963 ricevette il \"Premio La Spezia\" proprio mentre Carlo Cardazzo, che per sette anni aveva sostenuto Scanavino con l'impegno d'amico, moriva improvvisamente: questo lutto colp\u00ec profondamente il pittore. Renato Cardazzo prosegu\u00ec il lavoro del fratello come mercante d'arte e contribu\u00ec ad allargare la fama di Scanavino in Italia e all'estero.\nNello stesso anno una sua opera venne esposta alla mostra \"Contemporary Italian Paintings\", allestita in alcune citt\u00e0 australiane. Nel 1963-64 espone alla mostra \"Peintures italiennes d'aujourd'hui\", organizzata in medio oriente e in nordafrica.\nNel 1966 alla XXXIII Biennale di Venezia, dove espose nuovamente in una sala personale, vinse il \"Premio Pininfarina\".\nNel 1967 viene invitato con Carlo Nangeroni, Arturo Bonfanti, Carmelo Cappello e Renato Volpini alla Art Alliance Foundation di Filadelfia. \nNel 1968 trasfer\u00ec il suo studio a Calice Ligure. In questa localit\u00e0 si stabilirono numerosi artisti che costituirono attorno a Scanavino una piccola comunit\u00e0.\nNel 1970 ricevette il Gran Premio alla Biennale di Mentone. Il collezionista Franco Castelli, direttore de \"L'uomo e l'Arte\", divenne suo amico nonch\u00e9 suo sostenitore.\nNel 1971 subisce una delicata operazione alla testa in seguito ad emorragia cerebrale, la guarigione diede l'avvio a una nuova fase creativa della sua pittura, l'abbandono della sperimentazione e il ritorno su percorsi pi\u00f9 consueti. \nNel 1971 insieme allo scultore Alik Cavaliere per Biennale di San Paolo del Brasile, crea la grande opera \"Omaggio all'America Latina\" olio su tavola e tecnica mista, bronzo, alluminio, 480 x 285 x 130\u00a0cm. Non viene esposto perch\u00e9 cita i nomi di desaparecidos, in polemica con il regime militare allora al governo in Brasile. Oggi \u00e8 esposto al Museo della Permanente di Milano.\nTra il 1973 e il 1974 la Kunsthalle di Darmstadt present\u00f2 una sua vasta mostra antologica che, con alcune varianti, pass\u00f2 a Venezia a Palazzo Grassi e poi a Milano a palazzo Reale, nel 1974.\nNel 1982, nonostante il progressivo aggravarsi della malattia, continu\u00f2 a lavorare e ad avere un'intensa attivit\u00e0 espositiva in spazi pubblici e privati e nel 1986 venne invitato ad esporre alla Quadriennale di Roma.\nMor\u00ec a Milano il 28 novembre del 1986.\nArte.\nDopo un inizio figurativo la pittura di Emilio Scanavino assunse ben presto caratteristiche postcubiste, con le forme che si stilizzarono progressivamente sino a dissolversi del tutto nei primi anni '50.\nNel '54 nelle sue tele comincia ad affiorare quello che poi diventer\u00e0 il suo segno caratteristico, vale a dire il nodo stilizzato che caratterizzer\u00e0 tutta la sua produzione successiva.\nI lavori degli anni '50 sono considerati fra i suoi pi\u00f9 belli, in quanto \u00e8 possibile vedere in essi la genesi di quella trasposizione pittorica dell'interiorit\u00e0 con tutti i suoi tormenti, che rende inconfondibile la sua arte.\nNei suoi quadri pi\u00f9 tardi degli anni '70 il \"nodo\" \u00e8 perfettamente delineato e riconoscibile, declinato in inquietanti forme, talvolta minacciose e macchiate di rosso sangue.\nSebbene Scanavino sia un artista di difficile collocazione in una specifica corrente, lo si pu\u00f2 considerare un astrattista informale, vicino all'Espressionismo astratto e alla ricerca artistica di Hans Hartung e Georges Mathieu."}
{"id": "306347", "revid": "1573940", "url": "https://it.wikipedia.org/wiki?curid=306347", "title": "Cypraeinae", "text": "Cypraeinae \u00e8 una sottofamiglia di molluschi gasteropodi della famiglia Cypraeidae.\nTassonomia.\nLa sottofamiglia comprende i seguenti generi:"}
{"id": "306349", "revid": "1573940", "url": "https://it.wikipedia.org/wiki?curid=306349", "title": "Mauritia (zoologia)", "text": "Mauritia \u00e8 un genere di molluschi gasteropodi appartenente alla famiglia Cypraeidae.\nTassonomia.\nLe specie di \"Mauritia\" sono le seguenti:"}
{"id": "306354", "revid": "15756", "url": "https://it.wikipedia.org/wiki?curid=306354", "title": "Ichthyosauria", "text": "Gli Ittiosauri (dal greco antico \"lucertole pesce\" - \u03b9\u03c7\u03b8\u03c5\u03c2 o \"ichthys\" che significa \"pesce\" e \u03c3\u03b1\u03c5\u03c1\u03bf\u03c2 o \"sauros\" che significa \"lucertola\") sono grandi rettili marini estinti. Gli ittiosauri appartengono all'ordine noto come Ichthyosauria o Ichthyopterygia (\"pinne di pesce\" - una designazione introdotta da Sir Richard Owen nel 1840, sebbene il termine sia ora usato pi\u00f9 per il clade di Ichthyosauria). Gli ittiosauri prosperarono durante gran parte dell'era mesozoica; basandosi sulle prove fossili a nostra disposizione, si \u00e8 stabilito che i primi ittiosauri apparvero nel Triassico inferiore, circa 250 milioni di anni fa (Olenekiano), ed almeno una specie \u00e8 sopravvissuta fino al Cretaceo superiore, circa 90 milioni di anni fa (Turoniano). Gli ittiosauri si sono evoluti da un gruppo di rettili terrestri non identificati che sono tornati in mare, durante i primi del Triassico inferiore, in uno sviluppo parallelo a quello degli antenati dei moderni delfini e delle balene, in un'evoluzione convergente. Questi animali divennero particolarmente abbondanti nel Triassico superiore e nei primi periodi del Giurassico, fino a quando furono sostituiti ecologicamente da un altro gruppo di rettili acquatici predatori, i Plesiosauria, nei periodi successivi del Giurassico e del Cretaceo. Nel Cretaceo superiore, gli ittiosauri si estinsero per ragioni ancora sconosciute.\nLa scienza divenne consapevole dell'esistenza degli ittiosauri durante il XIX secolo, quando furono scoperti in Inghilterra i primi scheletri completi. Nel 1834, fu istituito l'ordine Ichthyosauria. Pi\u00f9 tardi quel secolo, in Germania furono scoperti molti fossili di ittiosauri perfettamente conservati, compresi alcuni resti dei tessuti molli. Dalla fine del XX secolo, c'\u00e8 stato un rinnovato interesse per il gruppo, che ha portato ad un aumento del numero di ittiosauri descritti da tutti i continenti, con oltre 50 generi validi attualmente conosciuti.\nLe varie specie di ittiosauri variavano in dimensioni da 1 a oltre 16 metri di lunghezza. La morfologia corporea degli ittiosauri ricordava sia quella dei pesci che quella dei delfini. I loro arti si erano completamente evoluti in pinne, che, a volte, contenevano un numero molto elevato di dita e falangi. Almeno alcune specie possedevano una pinna dorsale. Il muso era spesso appuntito, e le mascelle erano dotate di denti conici per catturare prede pi\u00f9 piccole. Alcune specie avevano denti pi\u00f9 grandi e affilati per attaccare animali di grandi dimensioni. Gli occhi erano molto grandi, probabilmente un adattamento per vedere nelle acque pi\u00f9 profonde. Il collo era corto e le specie pi\u00f9 evolute avevano un tronco piuttosto rigido. Questi avevano anche una pinna caudale pi\u00f9 verticale, usata per un potente colpo propulsivo. La colonna vertebrale, fatta di vertebre a disco semplificate, continuava nel lobo inferiore della pinna caudale. Gli ittiosauri respiravano aria, partorivano piccoli vivi, e probabilmente erano a sangue caldo.\nDescrizione.\nDimensioni.\nNella media gli ittiosauri avevano una lunghezza di circa 2 o 4 m. Alcuni esemplari individuali erano lunghi solo 0,3 m, mentre altre specie erano molto pi\u00f9 grandi: lo \"Shonisaurus popularis\", dal Triassico superiore, era lungo circa 15 m, e, nel 2004, lo \"Shonisaurus sikanniensis\" (a volte classificato come \"Shastasaurus sikanniensis\") ha ricevuto una stima di 21 m di lunghezza. Alcuni fossili frammentari suggeriscono la presenza di un animale lungo quindici metri nel Giurassico inferiore. Nel 2018, la scoperta di alcuni frammenti di mandibola \u00e8 stata riportata dalla Scozia, suggerendo la presenza di un ittiosauro che poteva raggiungere una lunghezza compresa tra i 20 e i 25 m. Secondo le stime del peso di Ryosuke Motani, uno \"Stenopterygius\" di 2,4 m poteva pesare circa 163\u2013168\u00a0kg, mentre un \"Ophthalmosaurus icenicus\" di 4 metri poteva pesare 930\u2013950\u00a0kg.\nMorfologia.\nMentre i primi membri conosciuti della stirpe degli ittiosauri erano pi\u00f9 simili ad anguille nella morfologia generale, in seguito gli ittiosauri cambiarono la morfologia del loro corpo per meglio adattarsi alla vita in mare aperto, arrivando ad assomigliare pi\u00f9 a pesci o delfini, con una testa simile a quella di una focena, con un collo corto e un muso lungo. Gli arti anteriori e posteriori si erano completamente evoluti in pinne. Alcune specie avevano una pinna dorsale e una pinna pi\u00f9 o meno verticale sul retro della coda, dandogli la caratteristica forma a mezzaluna tipica degli squali. Anche se gli ittiosauri sembravano pesci, non lo erano.\nIl biologo evoluzionista Stephen Jay Gould disse che l'ittiosauro era il suo esempio preferito di evoluzione convergente, in cui le somiglianze nella struttura morfologica del corpo sono analoghe, non omologhe, quindi non causate da una discendenza comune, ma da un adattamento simile a un ambiente identico:\nTratti diagnostici.\nGli ittiosauri derivati in senso stretto, come definito da Motani nel 1999, differiscono dai loro parenti ichthypterygi basali pi\u00f9 vicini per certi tratti. Motani ne ha elencati alcuni. La narice esterna si trova sul lato del cranio, ed \u00e8 appena visibile dall'alto. Il bordo superiore della cavit\u00e0 oculare \u00e8 costituito da una barra ossea formata dalle ossa prefrontali e postfrontali. Il postorbitale in vista laterale \u00e8 escluso dalla fenestra sopratemporale. L'orbita parietale si trova sul bordo dell'osso parietale e frontale. L'ala laterale dello pterigoideo \u00e8 incompleta e variabilmente ossificata. L'ulna manca della parte posteriore dell'asse dell'albero originale. Le vertebre dorsali posteriori sono a forma di disco.\nScheletro.\nCranio.\nGli ittiopterygi basali aveva gi\u00e0 un cranio triangolare allungato. Negli ittiosauri pi\u00f9 evoluti, invece, il muso divenne molto pi\u00f9 appuntito. Il muso \u00e8 formato dalla premascella, mentre, la mascella dietro di essa \u00e8 solitamente pi\u00f9 corta e talvolta esclusa dalla narice esterna, presente nel ramo posteriore della premascella. Di conseguenza, il numero di denti premascellari \u00e8 elevato, mentre i denti mascellari sono meno numerosi o addirittura completamente assenti. La parte posteriore superiore del muso \u00e8 formata dalle ossa nasali. Le specie derivate hanno un forame internasale, un'apertura mediana che separa la parte posteriore delle ossa nasali. L'osso nasale di solito forma il bordo superiore e anteriore della narice ossea, a sua volta spesso posizionata proprio davanti alla cavit\u00e0 oculare. Tuttavia, in alcune specie triassiche, la premascella \u00e8 talmente estesa sul dorso che esclude persino il nasale dalla narice.\nLa parte posteriore del cranio \u00e8 dominata da una grande cavit\u00e0 oculare, che spesso copre la maggior parte della superficie del lato posteriore. Nell'orbita, \u00e8 presente un grande anello sclerale; questa \u00e8 una struttura circolare composta da piccoli segmenti ossei sovrapposti che proteggono l'occhio dalla pressione dell'acqua. Sia nei sensi relativi che in quelli assoluti, gli ittiosauri hanno le pi\u00f9 grandi orbite oculari di tutti i vertebrati conosciuti. Gli altri elementi del cranio posteriore sono in genere cos\u00ec compressi e fusi che sono difficili da identificare. L'elemento posteriore superiore del cranio era solitamente considerato l'osso sopratemporale, mentre lo squamosale e lo assejale erano a volte fusi. Tuttavia, nel 1968, Alfred Sherwood Romer dichiar\u00f2 che il presunto supratemporale era in effetti lo squamosale, il che fu confermato nel 1973 da McGowan. Nel 1990, tuttavia, John Steve Massare convinse la maggior parte dei ricercatori che l'identificazione originale era quella corretta dopo tutto. Il supratemporale forma il bordo posteriore dell'apertura supratemporale; manca un'apertura temporale inferiore sul lato. Il bordo anteriore dell'apertura supratemporale \u00e8 tipicamente formato dal postfrontale; solo nel primitivo \"Utatsusaurus\" il postorbitale e lo squamosale raggiungono ancora il bordo. Tra le aperture supratemporali accoppiate, il tetto del cranio \u00e8 stretto; alcune specie hanno una cresta longitudinale su di esso come attaccamento per i muscoli della mascella. Gli ittiopterygi basali hanno un'apertura oculare parietale tra le ossa parietali appaiate. Negli ittiosauri veri e propri, questa apertura si sposta in avanti, prima verso il confine tra i parietali e i frontali e infine tra i frontali, una condizione mostrata nelle specie pi\u00f9 evolute. Mancano le ossa postparziali e tabulari. Spesso, le ossa della parte posteriore del cranio e del palato sono ossificate in modo incompleto, apparentemente avendo una parte composta da cartilagine. Il condilo occipitale \u00e8 in genere molto convesso. La staffa, l'osso che trasmette le onde sonore dal timpano all'orecchio medio, \u00e8 allungata e non \u00e8 forata da un forame. I denti pterigoidi sono in genere carenti.\nMandibola.\nCome il muso, la mandibola era allungata e stretta. Tuttavia, in alcune specie, come \"Eurhinosaurus\" ed \"Excalibosaurus\", la parte anteriore del muso protrude molto oltre la mandibola. Mentre la parte anteriore della mandibola \u00e8 in genere bassa, la sua profondit\u00e0 posteriore \u00e8 molto variabile. La maggior parte della mandibola \u00e8 formata dal dentario anteriore, l'osso del dente. Nella sua parte interna il dentario \u00e8 coperto da uno spleniale che si estende in avanti fino alla sinfisi, la superficie di contatto comune in cui entrambi i rami mandibolari sono cresciuti insieme. I giunti delle mascelle non consentono un movimento orizzontale di masticazione: funzionano come semplici cerniere per aprire o chiudere verticalmente le fauci.\nDenti.\nI denti degli ittiosauri sono tipicamente conici. Le specie ittiofaghe hanno corone lunghe e sottili, leggermente ricurve. Le forme specializzate nel catturare prede pi\u00f9 grandi hanno denti pi\u00f9 corti, pi\u00f9 larghi e dritti; a volte presentano anche bordi taglienti. Il \"Thalattoarchon\", un predatore all'apice, aveva denti pi\u00f9 grandi formati da lame appiattite. Le specie durofaghe, specializzate nel cibarsi di crostacei, hanno denti bassi e convessi, posizionati vicini tra loro. Molte dentizioni degli ittiosauri sono eterodonti, combinando diverse forme di denti, ad esempio: piccoli denti nella parte anteriore e denti pi\u00f9 grandi nella parte posteriore. I denti sono di solito collocati in alveoli dentali; le specie derivate possiedono una scanalatura dei denti comune. In quest'ultimo caso, gli individui adulti a volte diventano sdentati. I denti negli alveoli dentali a volte si fondono con l'osso mascellare. Nei denti degli ittiosauri, la dentina mostra rughe verticali prominenti. Le specie durofaghe hanno denti con profondi solchi verticali e rughe nello smalto.\nPostcrania.\nColonna vertebrale.\nGli ittiopterygi basali, come i loro antenati terrestri, aveva ancora vertebre che possedevano un insieme completo di processi che permettevano loro di incastrarsi e articolarsi, formando una colonna vertebrale a sostegno del peso del corpo. Poich\u00e9 gli ittiosauri erano completamente acquatici, i loro corpi erano sostenuti dalla forza di Archimede esercitata dall'acqua; in altre parole, erano galleggianti. Pertanto, i processi vertebrali avevano perso gran parte della loro funzione. Gli ittiosauri pi\u00f9 primitivi possedevano vertebre dorsali posteriori a forma di disco, come quelle dei pesci. Nelle specie pi\u00f9 derivate, anche le dorsali anteriori divennero dischi. Gradualmente, molti processi vennero persi, compresi quelli per l'attacco delle costole. I corpi vertebrali sono diventati molto pi\u00f9 brevi. I lati anteriore e posteriore dei dischi sono stati svuotati, dando luogo a una cosiddetta condizione amficoelosa. Una sezione trasversale di una tale vertebra ha una forma a clessidra. Questa morfologia \u00e8 unica all'interno di Amniota e rende pi\u00f9 facile il discernimento delle vertebre degli ittiosauri da quelle di altri rettili marini. L'unico processo che manteneva la sua funzione era la spina dorsale in alto, che funge da attaccamento per i muscoli dorsali. Tuttavia, anche la colonna vertebrale divenne una struttura semplice. L'arco neurale, di cui era una conseguenza, in genere non era pi\u00f9 fuso al centro vertebrale.\nIl collo \u00e8 corto e le specie derivate mostrano una riduzione del numero di vertebre cervicali. Il collo corto posiziona il cranio vicino al tronco, di solito in una leggera elevazione obliqua. Le specie derivate di solito hanno anche un numero ridotto di vertebre dorsali, il totale delle vertebre presacrali per un totale di circa 40-50. La colonna vertebrale \u00e8 poco differenziata. Gli ichthyopterygi basali avevano ancora due vertebre sacrali, ma queste non erano fuse. Le prime forme del Triassico hanno una base della coda appiattita trasversalmente con alte spine per un movimento ondulatorio della coda. Le forme pi\u00f9 evolute hanno una coda pi\u00f9 corta con la caratteristica piega alla fine; una sezione di vertebre a forma di cuneo, che a sua volta supportava il lobo della pinna caudale superiore, costringeva la coda al lobo inferiore della pinna.\nPoich\u00e9 le specie derivate non hanno pi\u00f9 processi trasversali nelle loro vertebre, le articolazioni delle costole parapofisarie e diapofisarie sono state ridotte a faccette piatte, almeno una delle quali si trova sul corpo vertebrale. Il numero di faccette pu\u00f2 essere uno o due; il loro profilo pu\u00f2 essere circolare o ovale. La loro forma spesso differisce in base alla posizione della vertebra all'interno della colonna. La presenza di due facce per lato non implica che la costola stessa sia a doppia testa: spesso, anche in quel caso, ha una sola testa. Le costole sono tipicamente molto sottili e presentano una scanalatura longitudinale sia sul lato interno che su quello esterno. Il lato inferiore del torace \u00e8 formato dalle gastralie. Queste costole hanno un solo segmento centrale e uno o due segmenti esterni per lato. Non sono fusi in un vero piastrone. Di solito sono presenti due gastralie per costa dorsale.\nScheletro appendicolare.\nIl cingolo scapolare degli ittiosauri non \u00e8 molto modificato rispetto alla sua condizione originale. Alcune forme primitive mostrano scapole a forma d'ascia o a mezzaluna; le forme derivate hanno una lama allungata posizionata su una base pi\u00f9 ampia. La scapola non \u00e8 fusa con la coracoide in uno scapolo-castacoide, indicando che le forze esercitate sul cingolo scapolare erano moderate. L'articolazione della spalla \u00e8 posizionata sul bordo tra la scapola e la coracoide. Entrambi i coracoidi sono fusi sulla linea mediana comune. La forma del coracoide \u00e8 molto variabile, ma di solito \u00e8 piuttosto bassa. La parte superiore della cintura della spalla \u00e8 formata da due lunghe e sottili clavicole, coronate da un osso interclavicolare centrale grande e triangolare con forme basali, piccole e a forma di T nelle specie giurassiche. Lo sterno \u00e8 invece assente.\nLe forme basali hanno arti anteriori ancora funzionalmente differenziati, in alcuni dettagli rassomiglianti al braccio dei loro antenati terrestri; l'ulna e il radio sono allungati e in qualche modo separati; i carpali sono arrotondati, permettendo al polso di ruotare; il numero di falangi \u00e8 compreso nell'intervallo mostrato dagli animali terrestri. Gli ittiosauri veri e propri, al contrario, hanno arti anteriori che si adattano perfettamente alla loro funzione di pinna. Tuttavia, gli adattamenti sono molto variabili. Le specie triassiche hanno tipicamente un omero molto derivato, trasformato in un disco. Le specie giurassiche tendono ad avere una forma omerale pi\u00f9 allungata con una testa arrotondata, un albero stretto e un'estremit\u00e0 inferiore espansa. Il radio e l'ulna sono sempre fortemente appiattiti, ma possono essere circolari, con o senza tacca o avere una vita. Le tacche possono essere omologhe alle aste originali, ma anche essere appena formate. Le forme giurassiche non hanno pi\u00f9 uno spazio, lo spatium interosseo, tra radio e ulna. Spesso, queste ultime si fondono gradualmente in elementi a forma di disco pi\u00f9 bassi: fino a quattro carpali che differiscono ancora di poco dalla forma fino a cinque metacarpi.\nUna condizione fortemente derivata negli ittiosauri, \u00e8 la presenza di falangi, piccoli elementi a forma di disco, posizionati in lunghe file. A volte, il numero di dita \u00e8 ridotto, fino a due. Questo \u00e8 un fenomeno piuttosto comune all'interno di Tetrapoda. Unico, tuttavia, per i tetrapodi derivati, \u00e8 il fatto che alcune specie mostrano polidattilie non patologiche, in cui il numero delle dita \u00e8 superiore a cinque. Alcune specie hanno dieci dita per mano. Queste dita, possono inoltre avere un numero maggiore di falangi, fino a trenta, un fenomeno chiamato iperfalangia, noto anche in plesiosauri, mosasauri e cetacei. L'elevato numero di elementi consente alla pinna di essere modellata ad aliscafo. Quando \u00e8 presente un numero elevato di dita, la loro identit\u00e0 \u00e8 difficile da determinare. Di solito si presume che le dita siano state aggiunte sia nella parte anteriore che nella parte posteriore, forse in un nucleo di quattro dita originali. Se vengono aggiunte delle dita, spesso aumenta anche il numero di metacarpi e di carpali; a volte \u00e8 presente anche un elemento extra dell'avambraccio. In precedenza, era comune dividere gli ittiosauri in forme \"longipinnate\" e \"latipinnate\", secondo la forma lunga o larga delle pinne anteriori, ma ricerche recenti hanno dimostrato che questi non sono gruppi naturali, cladi ittiosauri che contengono spesso entrambe le specie con e senza arti anteriori allungati.\nIl bacino degli ittiosauri \u00e8 in genere piuttosto ridotto. Le tre ossa pelviche: l'ileo, l'ischio e l'osso pubico, non sono fuse e spesso non si toccano neppure. Inoltre, i lati pelvici sinistro e destro non si toccano pi\u00f9; solo le forme basali hanno ancora costole sacrali che collegano l'ilio alla colonna vertebrale. L'articolazione dell'anca non \u00e8 chiusa all'interno. L'osso pubico tipicamente non si connette all'ischio dietro di esso; lo spazio nel mezzo \u00e8 identificato come \"fenestra thyreoidea\"; altri ricercatori negano che il termine sia applicabile data la struttura generale del bacino. Alcune specie successive hanno un osso pubico e un ischio collegati, ma in questo caso la testa del femore non si articola pi\u00f9 con l'articolazione dell'anca. Le specie triassiche hanno ossa pubiche e ischio piatti; nelle specie successive questi elementi si allungano con un albero stretto e possono formare una singola asta.\nTipicamente, gli arti posteriori sono pi\u00f9 corti degli arti anteriori, in possesso di un numero minore di elementi. Spesso, le pinne posteriori sono solo la met\u00e0 della lunghezza delle pinne anteriori. Il femore \u00e8 corto e largo, spesso con una vita stretta e un'estremit\u00e0 inferiore espansa. La tibia, il perone e il metatarso sono uniti in un mosaico di dischi ossei che supportano l'aliscafo. Sono presenti da tre a sei dita. Le falangi delle dita mostrano anche qui iperfalangia; eccezionalmente, \"Ophthalmosaurus\" mostra un numero ridotto di falangi.\nTessuti molli.\nLe prime ricostruzioni di ittiosauri omettevano la pinna dorsale e i due lobi della caudali (coda a mezza luna), che non erano supportate da alcuna struttura scheletrica rigida e quindi non erano conservate in molti fossili. Pertanto nelle prime ricostruzioni gli ittiosauri venivano ricostruite come grosse lucertole dalla coda serpentina. Solo il lobo inferiore della coda \u00e8 sostenuto dalla colonna vertebrale. Nei primi anni del 1880 furono scoperti i primi contorni corporei degli ittiosauri. Nel 1881, Richard Owen riport\u00f2 i contorni corporei di ittiosauro che mostravano la parte carnosa della coda, dalle rocce del Giurassico inferiore a Barrow-upon-Soar, in Inghilterra. Altri esemplari ben conservati hanno dimostrato che in alcuni dei pi\u00f9 primitivi ittiosauri, come un esemplare di \"Chaohusaurus geishanensis\", il lobo inferiore della coda era debolmente sviluppato e possedeva unicamente un debole lobo dorsale, rendendo la coda pi\u00f9 simile ad una pagaia. Nel corso degli anni, la visibilit\u00e0 del lobo della coda di questo esemplare si \u00e8 attenuata.\nLa presenza di pinne dorsali negli ittiosauri \u00e8 controversa. Gli esemplari finemente conservati nel \"Lagerst\u00e4tten\" di Holzmaden in Germania trovati alla fine del diciannovesimo secolo hanno rivelato ulteriori tracce, solitamente conservate in nero, del contorno di tutto il corpo, compresa la prima prova di pinne dorsali negli ittiosauri. Condizioni uniche consentivano la conservazione di questi contorni, che probabilmente consistono in stuoie batteriche, e non i resti dei tessuti originali stessi. Nel 1987, David Martill sostenne che, dato il metodo indiretto di conservazione da parte dei batteri, era improbabile che questi contorni fossero conservati in modo affidabile in ogni fine dettaglio. Concluse quindi che quelle scoperte non erano pinne dorsali autentiche. Dopo che i lembi delle pelli si spostavano dal corpo sarebbero stati inizialmente fraintesi come pinne, i preparatori di fossili in seguito si aspettavano che tali pinne fossero presenti, e avrebbero identificato eventuali scolorimenti nella posizione appropriata come pinna dorsale o avrebbero persino falsificato tali strutture. La mancanza di una pinna dorsale spiegherebbe anche perch\u00e9 gli ittiosauri, contrariamente alle focene, conservavano le pinne posteriori, poich\u00e9 queste erano necessarie per la stabilit\u00e0 nel nuoto. Altri ricercatori hanno notato che, mentre i contorni potrebbero essere stati affinati e levigati dai preparatori perch\u00e9 le stuoie batteriche fossili di solito hanno bordi indistinti, molte delle pinne dorsali conservate erano probabilmente autentiche e almeno un po' vicine al vero contorno del corpo. Almeno un esemplare, R158 (nelle collezioni del Museont Paleontologiska, Universit\u00e0 di Uppsala), mostra i bordi sbiaditi attesi di un tappetino batterico, quindi non \u00e8 stato alterato dai preparatori, ma conserva ancora un contorno del corpo generalmente simile a un tonno tra cui una pinna dorsale. Nel 1993, Martill ha ammesso che almeno alcuni esemplari di pinna dorsale sono autentici.\nGli esemplari fossili che conservavano le pinne dorsali mostravano anche che le pinne erano appuntite e spesso molto pi\u00f9 larghe di quanto suggerissero le ossa sottostanti. Le pinne erano supportate da tessuto fibroso. In alcuni esemplari, sono visibili quattro strati di collagene, le fibre degli strati di copertura che attraversano quelle del collagene sottostante.\nNel 2017, dalle Posidonia Shale tedesche \u00e8 stata pubblicata la scoperta di vertebre di \"Stenopterygius\" in un nodulo carbonatico risalente a circa 182,7 milioni di anni fa, e che contiene ancora fibre di collagene, colesterolo, piastrine e globuli rossi e bianchi. Le strutture non sarebbero state pietrificate ma rappresenterebbero i tessuti organici originali di cui si potevano identificare le biomolecole. L'eccezionale conservazione \u00e8 stata spiegata dall'ambiente protettivo offerto dal nodulo. I globuli rossi trovati erano da quattro a cinque volte pi\u00f9 piccoli di quelli dei mammiferi moderni. Ci\u00f2 rappresenta un adattamento per un migliore assorbimento di ossigeno, anche in considerazione dei bassi livelli di ossigeno durante il Toarciano. Il colesterolo aveva un componente isotopo di carbonio 13 che potrebbe indicare una posizione pi\u00f9 elevata nella catena alimentare e una dieta a base di pesci e cefalopodi.\nPelle e colorazione.\nTipicamente, i fossili che preservano la pelle di questi animali, mostra una pelle liscia ed elastica, priva di scaglie. Tuttavia, questi resti non sono impressioni di per s\u00e9, ma sono contorni formati dalla crescita batterica. In un solo caso, una vera impressione della pelle \u00e8 stata riportata da un esemplare di \"Aegirosaurus\" trovato nel Solnhofen Plattenkalk, rocce che erano in grado di preservare anche i minimi dettagli. In questo esemplare sono visibili delle minuscole scaglie.\nLa colorazione degli ittiosauri \u00e8 difficile da determinare. Nel 1956, Mary Whitear rifer\u00ec di aver trovato dei melanociti, cellule pigmentate in cui sarebbero ancora presenti granuli di pigmento bruno-rossastro, in un esemplare di pelle di un fossile britannico, R 509. Per tradizione, gli ittiosauri vengono spesso rappresentati con una colorazione controluce (scuro sul dorso e chiaro sul ventre), come gli squali, i pinguini e altri animali marini moderni, servendo da tuta mimetica durante la caccia. Ci\u00f2 \u00e8 stato contraddetto nel 2014, dalla scoperta di melanosomi, strutture di melanina nera, nella pelle dell'esemplare di ittiosauro YORYM 1993,338 di Johan Lindgren dell'Universit\u00e0 di Lund. Si \u00e8 concluso che gli ittiosauri erano probabilmente di colore scuro uniforme per favorire la termoregolazione e per mimetizzarli in acque profonde durante la caccia. Ci\u00f2 \u00e8 in contrasto con i mosasauridi e le tartarughe preistoriche in cui \u00e8 stata ritrovata appunto una colorazione controluce. Tuttavia, uno studio del 2015, mette in dubbio l'interpretazione di Lindgren. Questo studio ha osservato che uno strato basale di melanosomi nella pelle \u00e8 onnipresente nella colorazione dei rettili, ma non corrisponde necessariamente ad un aspetto scuro. Altre strutture di cromatoforo (come iridiofori, xantofori ed eritrofori) influenzano la colorazione nei rettili esistenti ma sono raramente conservate o identificate nei fossili. Quindi, a causa della presenza sconosciuta di questi cromatofori, YORYM 1993.338, potrebbe aver avuto una colorazione controluce, verde, o vari altri colori.\nGastroliti.\nAlcuni gastroliti, calcoli gastrici che potrebbero aver contribuito alla digestione o alla regolazione del galleggiamento, sono stati trovati solo in alcune occasioni associati a scheletri di ittiosauro, una volta con un esemplare di \"Nannopterygius\" e una seconda volta in un fossile di \"Panjiangsaurus\". I coproliti degli ittiosauri, feci pietrificate, sono molto comuni, sebbene siano gi\u00e0 stati venduti da Mary Anning.\nTassonomia.\nTradizionalmente, i gruppi animali sono classificati all'interno di un sistema basato sul rango di Linneo. Tale tassonomia \u00e8 stata presentata da Michael Werner Maisch nella sua rassegna del 2010 sulla classificazione degli ittiosauri.\nFilogenesi.\nNella filogenesi moderna, sono definiti cladi, i raggruppamenti tassonomici comprendenti tutte le specie che formano un certo ramo dell'albero evolutivo. Ci\u00f2 consente anche di indicare chiaramente tutte le relazioni tra i vari sottogruppi in un cladogramma. Nel 1999, Motani introdusse un nodo clade Ichthyopterygia, definito come il gruppo costituito da \"l'ultimo antenato comune di \"Ichthyosaurus communis\", \"Utatsusaurus hataii\" e \"Parvinatator wapitiensis\"; e tutti i suoi discendenti\". All'interno della filogenesi di Motani, l'Ichthyopterygia era il pi\u00f9 grande clade genitore di un piccolo stelo di Ichthyosauria che era definito come il gruppo costituito da \"Ichthyosaurus communis\" e tutte le specie pi\u00f9 strettamente imparentate con \"Ichthyosaurus\" che con \"Grippia longirostris\". Il concetto di Motani di Ichthyosauria era quindi pi\u00f9 limitato di quello tradizionale che conteneva anche forme basali, come \"Grippia\", \"Utatsusaurus\" e \"Parvinatator\".\nIl seguente cladogramma si basa sugli studi di Motani (1999):\nUna terminologia alternativa fu proposta da Maisch &amp; Matzke nel 2000, cercando di preservare il contenuto tradizionale e pi\u00f9 onnicomprensivo del concetto di Ichthyosauria. Definirono un nodo clade Ichthyosauria come gruppo costituito da \"l'ultimo antenato comune di \"Thaisaurus chonglakmanii\", \"Utatsusaurus hataii\" e \"Ophthalmosaurus icenicus\", e tutti i suoi discendenti\". Ichthyosauria \"sensu\" Motani potrebbe essere materialmente identico a un clade che Maisch &amp; Matzke nel 2000 chiamavano Hueneosauria, a seconda delle relazioni effettive.\nIl seguente cladogramma \u00e8 basato sugli studi di Maisch e Matzke (2000) e Maisch and Matzke (2003) con nomi di clade che segue gli studi di Maisch (2010):\nStoria e ricerca.\nPrimi ritrovamenti.\nLe prime illustrazioni conosciute di ossa di ittiosauro, comprendenti vertebre ed elementi degli arti, furono pubblicate dal gallese Edward Lhuyd nella sua \"Lithophylacii Brittannici Ichnographia\", del 1699. Lhuyd interpret\u00f2 tali resti come appartenenti a pesci. Nel 1708, il naturalista svizzero Johann Jakob Scheuchzer descrisse due vertebre di ittiosauro concludendo per\u00f2 che appartenessero ad un uomo annegato nel diluvio universale. Nel 1766, una mascella di ittiosauro completa di denti fu ritrovata a Weston, vicino a Bath. Nel 1783, questo esemplare \u00e8 stato esposto dalla Societ\u00e0 per la promozione della Storia Naturale come i resti di un coccodrillo. Nel 1779, alcune ossa di ittiosauro furono illustrate nel libro \"Descriptions and Figures of Petrifications\" di John Walcott. Verso la fine del XVIII secolo, le collezioni di fossili britanniche aumentarono rapidamente di dimensioni. Quelle dei naturalisti Ashton Lever e John Hunter furono acquistate nella loro totalit\u00e0 dai musei; in seguito fu stabilito che contenevano dozzine di ossa e denti di ittiosauro. Le ossa erano state tipicamente etichettate come appartenenti a pesci, delfini o coccodrilli; i denti erano stati invece identificati come denti di leoni marini.\nLa richiesta sempre crescente da parte dei collezionisti port\u00f2 all'intensificazione delle attivit\u00e0 di scavo commerciale. All'inizio del XIX secolo, ci\u00f2 port\u00f2 alla scoperta di scheletri pi\u00f9 completi. Nel 1804, Edward Donovan scopr\u00ec un esemplare di ittiosauro lungo quattro metri contenente mascella, vertebre, costole e la cintura scapolare, presso St. Donats, che egli identific\u00f2 come una lucertola gigante. Nell'ottobre del 1805, un articolo di giornale riport\u00f2 la scoperta di due scheletri supplementari, uno scoperto a Weston da Jacob Wilkinson, e l'altro, nello stesso villaggio, dal reverendo Peter Hawker. Nel 1807, l'ultimo esemplare fu descritto dal cugino di quest'ultimo, Joseph Hawker. Questo esemplare ha cos\u00ec guadagnato una certa fama tra i geologi come il \"coccodrillo di Hawker\". Nel 1810, vicino a Stratford-upon-Avon, fu ritrovata una mascella di ittiosauro mischiata con altre ossa di plesiosauro formando un esemplare pi\u00f9 completo, indicando che la natura distintiva degli ittiosauri non era ancora stata compresa, in attesa della scoperta di fossili di gran lunga migliori.\nIl primo scheletro completo.\nNel 1811, a Lyme Regis, lungo quella che oggi \u00e8 conosciuta come la Jurassic Coast di Dorset, avvenne il ritrovamento del primo cranio completo di ittiosauro, da parte Joseph Anning, il fratello di Mary Anning, che nel 1812 mentre era ancora una ragazzina, ritrov\u00f2 il torso dello stesso esemplare. La loro madre, Molly Anning, vendette il pezzo combinato allo scudiero Henry Henley per \u00a3 23. Henley prest\u00f2 il fossile al London Museum of Natural History di William Bullock. Quando questo museo fu chiuso, il British Museum compr\u00f2 il fossile al prezzo di 47.5 \u00a3; appartiene ancora oggi alla collezione dell'ormai indipendente Museo di Storia Naturale di Londra, catalogato con il numero d'inventario BMNH R.1158. In seguito, \u00e8 stato identificato come un esemplare di \"Temnodontosaurus platyodon\".\nNel 1814, l'esemplare degli Annings fu descritto dal Professor Everard Home, nella prima pubblicazione scientifica dedicata ad un ittiosauro. Incuriosito dallo strano animale, Home cerc\u00f2 di individuare altri esemplari nelle raccolte esistenti. Nel 1816, descrisse i fossili di ittiosauro di propriet\u00e0 di William Buckland e James Johnson. Nel 1818, Home pubblic\u00f2 i dati ottenuti corrispondendo con i naturalisti di tutta la Gran Bretagna. Nel 1819, scrisse due articoli sugli esemplari ritrovati da Henry Thomas De la Beche e Thomas James Birch. Un'ultima pubblicazione del 1820 fu dedicata ad una scoperta di Birch a Lyme Regis. La serie di articoli di Home copriva l'intera anatomia degli ittiosauri, ma evidenziava solo i dettagli; mancava ancora una descrizione sistematica.\nHome era molto incerto su come dovesse classificare l'animale. Sebbene la maggior parte dei singoli elementi scheletrici sembrassero molto rettiliani, l'anatomia nel suo complesso assomigliava a quella di un pesce, quindi inizialmente identific\u00f2 la creatura come un pesce, come sembravano suggerire la forma piatta delle vertebre. Allo stesso tempo, considerava l'animale come una forma di transizione tra pesci e coccodrilli, non in senso evolutivo, ma considerando il suo posto nella \"Scala Naturae\", la \"catena dell'essere\" che collegava gerarchicamente tutte le creature viventi. Nel 1818, Home not\u00f2 alcune caratteristiche analoghe tra il coracoide degli ittiosauri e lo sterno dell'ornitorinco. Ci\u00f2 lo indusse a enfatizzare il suo status di forma transizionale, combinando, come l'ornitorinco, tratti di diversi gruppi pi\u00f9 grandi. Nel 1819, identific\u00f2 l'animale come una nuova forma tra tritoni, come \"Proteus\" e lucertole; dandogli anche un nome generico formale: \"Proteo-Saurus\". Tuttavia, nel 1817, Karl Dietrich Eberhard Koenig si era gi\u00e0 riferito all'animale come \"Ichthyosaurus\", ossia \"pesce sauro\", dal greco antico \u1f30\u03c7\u03b8\u03cd\u03c2/\"ichthys\" che vuol dire \"pesce\". All'epoca questo nome era un \"nomen nudum\" e venne pubblicato da Koenig solo nel 1825, venendo poi adottato da De la Beche nel 1819 in una conferenza in cui nomin\u00f2 tre specie di \"Ichthyosaurus\". Questo testo sarebbe stato pubblicato solo nel 1822, subito dopo che l'amico di De la Beche, William Conybeare, pubblic\u00f2 una descrizione di queste specie, insieme ad una quarta. La specie tipo era \"Ichthyosaurus communis\", basata su uno scheletro ormai perduto. Conybeare riteneva che \"Ichthyosaurus\" avesse la precedenza rispetto a \"Proteosaurus\". Sebbene ci\u00f2 non sia corretto per gli standard attuali, il nome di quest'ultimo divenne un \"nomen oblitum\" \"dimenticato\". Nel 1821, De la Beche e Conybeare fornirono la prima descrizione sistematica degli ittiosauri, confrontandoli con un altro gruppo di rettili marini appena identificato, i Plesiosauria. Gran parte di questa descrizione riflette le intuizioni del loro amico, l'anatomista Joseph Pentland.\nNel 1835, l'ordine Ichtyosauria fu nominato da Henri Marie Ducrotay de Blainville. Nel 1840, Richard Owen nomin\u00f2 l'ordine Ichthyopterygia come concetto alternativo.\nPopolarit\u00e0 durante il diciannovesimo secolo.\nLa scoperta di un gruppo estinto e insospettabile di grandi rettili marini gener\u00f2 molto scalpore, catturando l'immaginazione di entrambi gli scienziati e del pubblico in generale. La gente era affascinata dalla strana struttura degli animali, in particolare dai grandi anelli sclerali delle cavit\u00e0 oculari, dei quali a volte si supponeva erroneamente fossero stati visibili nell'animale in vita. La loro bizzarra forma induceva un sentimento di alienazione, consentendo alle persone di realizzare l'immensa distesa di tempo trascorsa dall'era in cui l'ittiosauro nuotava negli oceani all'epoca moderna. Non tutti erano convinti che gli ittiosauri si fossero estinti: il reverendo George Young trov\u00f2 uno scheletro nel 1819 a Whitby; nella sua descrizione del 1821, espresse la speranza che si potessero ancora trovare esemplari vivi. Il geologo Charles Lyell, al contrario, suppose che la Terra fosse eterna, cos\u00ec che nel corso del tempo l'ittiosauro potesse riapparire, una possibilit\u00e0 ridicolizzata in una famosa caricatura di De la Beche.\nLa popolarit\u00e0 di queste creature presso il grande pubblico crebbe anche grazie alle opere dell'eccentrico collezionista Thomas Hawkins, un preadamite che credeva che gli ittiosauri fossero creazioni mostruose del diavolo, tra cui: \"Memoirs of Ichthyosauri and Plesiosauri\" del 1834 e \"The Book of the Great Sea-Dragons\" del 1840. La prima opera venne illustrata dalla maniera nera di John Samuelson Templeton. Queste pubblicazioni contenevano anche descrizioni scientifiche e rappresentavano i primi libri di testo sull'argomento. Nell'estate del 1834, Hawkins, dopo una tassazione di William Buckland e Gideon Mantell, vendette la sua vasta collezione, la pi\u00f9 grande del suo genere al mondo, al British Museum. Tuttavia, il curatore Koenig scopr\u00ec rapidamente che i fossili erano stati pesantemente restaurati con intonaco, applicato da un artista italiano di Lucca; del pezzo pi\u00f9 attraente, un esemplare di \"Ichthyosaurus\", quasi tutta la coda era finta. Si scopr\u00ec che il professor Buckland era gi\u00e0 a conoscenza di ci\u00f2, ed il museo fu costretto a raggiungere un accordo con Hawkins, e diede alle parti ricostruite artificialmente un colore pi\u00f9 chiaro per differenziarle dagli elementi scheletrici autentici.\nGli ittiosauri divennero ancora pi\u00f9 popolari nel 1854 grazie alle ricostruzioni al Sydenham Hill del Crystal Palace, originariamente erette all'esposizione mondiale del 1851. Nel parco circostante furono collocate diverse statue di animali estinti, a grandezza naturale, dipinte e progettate da Benjamin Waterhouse Hawkins sotto la direzione di Richard Owen. Tra loro c'erano tre statue di ittiosauri. Sebbene fosse noto che gli ittiosauri fossero animali completamente acquatici, nelle tre statue gli animali vennero rappresentati mentre si crogiolavano sulla riva, una convenzione seguita da molte illustrazioni del XIX secolo con lo scopo, come una volta aveva spiegato Conybeare, di esporre meglio la loro corporatura. Ci\u00f2 port\u00f2 molti a credere che questi animali avessero uno stile di vita anfibio. I laghetti del parco erano allora soggette a cambiamenti di marea, quindi il livello dell'acqua a intervalli sommergeva le statue degli ittiosauri, aggiungendo un certo realismo. Sorprendentemente, le strutture scheletriche interne, come gli anelli sclerali e le numerose falangi delle pinne, sono state mostrate come strutture esterne.\nReperti successivi del XIX secolo.\nDurante il diciannovesimo secolo, il numero di generi di ittiosauri descritti aument\u00f2 gradualmente. Nuovi reperti permisero una migliore comprensione della loro anatomia. Owen aveva notato che molti fossili mostravano una piega verso il basso nella parte posteriore della coda. All'inizio, identific\u00f2 questo fenomeno come un effetto post mortem, un tendine che tira la coda verso il basso dopo la morte. Tuttavia, dopo un articolo sull'argomento di Philip Gray Egerton, Owen consider\u00f2 la possibilit\u00e0 che la sezione obliqua potesse sostenere il lobo inferiore di una pinna caudale. Questa ipotesi \u00e8 stata confermata da nuovi ritrovamenti dalla Germania. Nelle Posidonia Shale di Holzmaden, risalente agli inizi del Giurassico, gi\u00e0 agli inizi del XIX secolo, erano stati trovati i primi scheletri di ittiosauro. Durante la seconda met\u00e0 del secolo, il tasso di scoperte aument\u00f2 rapidamente fino a poche centinaia ogni anno. Alla fine ne sono stati scoperti oltre quattromila, che costituiscono la maggior parte degli esemplari di ittiosauri esposti oggi. I siti erano anche un \"Konservat-Lagerst\u00e4tte\", il che significa che non solo la quantit\u00e0, ma anche la qualit\u00e0 dei fossili era eccezionale. Gli scheletri mostravano anche tessuti molli molto completi e spesso ben conservati, tra cui pinne dorsali e caudali. Inoltre, alcuni esemplari, identificate in seguito come femmine, conservavano ancora al loro interno degli embrioni.\nVentesimo secolo.\nAll'inizio del XX secolo, la ricerca sugli ittiosauri era dominata dal paleontologo tedesco Friedrich von Huene, che scrisse un'ampia serie di articoli, approfittando di un facile accesso ai numerosi esemplari trovati nel suo paese. La quantit\u00e0 di dati anatomici \u00e8 notevolmente aumentata. Von Huene viaggi\u00f2 molto anche all'estero, descrivendo molti fossili da localit\u00e0 al di fuori dell'Europa. Nel corso del ventesimo secolo, il Nord America divenne un'importante fonte di nuovi fossili. Nel 1905, la Spedizione Sauriana guidata da John Campbell Merriam dell'Universit\u00e0 della California, e finanziata da Annie Montague Alexander, ritrov\u00f2 venticinque esemplari nel Nevada centrale, che durante il Triassico era un oceano poco profondo. Molti di questi esemplari sono oggi parte nella collezione del Museo di Paleontologia dell'Universit\u00e0 della California. Altri esemplari sono incastonati nella roccia e visibili al Berlin-Ichthyosaur State Park nella Contea di Nye. Nel 1977, l'ittiosauro del Triassico \"Shonisaurus\" divenne il fossile di stato del Nevada. Il Nevada \u00e8 l'unico stato a possedere uno scheletro di questo rettile marino estinto di 17 m di lunghezza. Nel 1992, l'ittiologa canadese Dr. Elizabeth Nicholls (curatrice di rettili marini del Royal Tyrrell Museum) scopr\u00ec il pi\u00f9 grande esemplare conosciuto, un esemplare di 23 m, sebbene questo esemplare pi\u00f9 grande fu successivamente riclassificato come \"Shastasaurus\".\nDopo un periodo di allentamento durante la met\u00e0 del secolo, non essendo stati nominati nuovi generi tra gli anni '30 e '70, il tasso di scoperte prese a scemare. Circa la met\u00e0 dei generi di ittiosauri oggi considerati validi sono stati descritti dopo il 1990. I nuovi reperti hanno permesso un graduale miglioramento delle conoscenze sull'anatomia e la fisiologia di quelli che erano gi\u00e0 stati visti come \"delfini mesozoici\" piuttosto avanzati. Christopher McGowan ha pubblicato un numero maggiore di articoli e ha anche portato il gruppo all'attenzione del grande pubblico. Il nuovo metodo di cladistica forn\u00ec un mezzo per calcolare esattamente le relazioni tra gruppi di animali, e nel 1999, Ryosuke Motani pubblic\u00f2 il primo studio approfondito sulla filogenesi degli ittiosauri. Nel 2003, McGowan e Motani pubblicarono il primo libro di testo moderno su Ichthyosauria e sui loro parenti pi\u00f9 stretti.\nStoria evolutiva.\nOrigini.\nL'origine evolutiva degli ittiosauri \u00e8 piuttosto controversa. Non sono state ancora trovate forme transitorie chiare con gruppi di vertebrati terrestri, e le prime specie conosciute del lignaggio erano gi\u00e0 completamente acquatiche. Nel 1937, Friedrich von Huene ipotizz\u00f2 persino che gli ittiosauri non fossero rettili, ma rappresentassero invece un lignaggio sviluppato separatamente dagli anfibi. Oggi questa nozione \u00e8 stata scartata ed esiste un certo consenso sul fatto che gli ittiosauri sono Amnioti e discendono dai Tetrapodi terrestri, che deponevano uova, durante il tardo Permiano o il primo Triassico. Tuttavia, si \u00e8 dimostrato difficile stabilire la loro posizione all'interno dell'albero evolutivo di Amniota. Ci sono diverse ipotesi contrastanti sull'argomento. Nella seconda met\u00e0 del XX secolo, era usuale presumere che gli ittiosauri fossero Anapsidi, visti come un primo ramo di rettili \"primitivi\". Ci\u00f2 spiegherebbe la comparsa precoce degli ittiosauri nella documentazione fossile e anche la loro mancanza di chiare affinit\u00e0 con altri gruppi di rettili, dato che gli anapsidi sarebbero stati poco specializzati. Questa ipotesi \u00e8 diventata impopolare per essere intrinsecamente vaga, e perch\u00e9 gli Anapsidi sono un gruppo parafiletico innaturale. Le moderne analisi cladistiche quantitative indicano coerentemente che gli ittiosauri sono Diapsidi. Alcuni studi hanno mostrato una posizione basale, o bassa, nell'albero diapsido. Altre analisi hanno come risultato Neodiapsida, un sottogruppo derivato dal diapsida. Di questi, la maggioranza li mostra come Lepidosauromorphi basali; una minoranza li mostra, invece, come Archosauromorphi basali.\nFino agli anni '80 si ipotizz\u00f2 pure una stretta relazione tra l'Ichthyosauria e Sauropterygia, un altro gruppo di rettili marini, all'interno del gruppo Euryapsida. Tuttavia, oggi tale ipotesi \u00e8 di solito respinta, con Euryapsida vista come un innaturale assemblaggio polifiletico di rettili che condividono solamente un adattamento alla vita acquatica. Un'eccezione \u00e8 uno studio condotto nel 1997 da John Merck, che mostrava un gruppo monofiletico di arcosauromorphi euryapsidi.\nAffinit\u00e0 con Hupehsuchia.\nDal 1959, \u00e8 noto un secondo gruppo enigmatico di antichi rettili marini, gli Hupehsuchia. Come gli ittiopterygi, gli hupehsuchi hanno un muso appuntito e sono polidattili (ossia il possesso di pi\u00f9 di cinque dita in mani e/o piedi). Le loro membra sono pi\u00f9 simili a quelle degli animali terrestri, facendoli apparire come una forma di transizione tra questi e gli ittiosauri. Inizialmente, questa possibilit\u00e0 \u00e8 stata in gran parte trascurata poich\u00e9 gli Hupehsuchia ha una forma di propulsione fondamentalmente diversa, con un tronco estremamente irrigidito. Le somiglianze sono state spiegate come un caso di evoluzione convergente. Inoltre, la discesa di Hupehsuchia non \u00e8 meno oscura, il che significa che una possibile stretta relazione difficilmente chiarirebbe la posizione evolutiva generale degli ittiosauri.\nNel 2014, fu annunciata la descrizione di \"Cartorhynchus\", una piccola specie con un muso corto, grandi pinne e un tronco rigido. Il suo stile di vita potrebbe essere stato anfibio. Motani trov\u00f2 che l'animale fosse pi\u00f9 basale rispetto ad Ichthyopterygia e istitu\u00ec un clade avvolgente gli Ichthyosauriformi. Quest'ultimo gruppo fu combinato con Hupesuchia all'interno di Iththyosauromorpha. Gli Ichthyosauromorfi sono risultati essere dei diapsidi.\nLa presunta relazione tra Ichthyosauriformi e Hupesuchi \u00e8 mostrata in questo cladogramma:\nIchthyopterygi primitivi.\nI primi ittiosauri conosciuti risalgono agli strati del Triassici inferiori e inferiore-medio, circa 246 milioni di anni fa (Olenekiano-Anisico), da Canada, Cina, Giappone e Spitsbergen, in Norvegia. Queste prime forme includevano i generi \"Chaohusaurus\", \"Grippia\" e \"Utatsusaurus\". Questa diversit\u00e0 suggerisce un'origine ancora precedente. Queste prime forme somigliavano pi\u00f9 a lucertole con le pinne piuttosto che a creature idrodinamiche simili a pesci o a delfini, come le specie successive. I loro corpi erano allungati e probabilmente utilizzavano una locomozione anguilliforme, nuotando ondulando l'intero tronco. Come gli animali terrestri, le cinture scapolari e i bacini erano robusti, e le loro vertebre possedevano ancora i soliti processi ad incastro per sostenere il corpo contro la forza di gravit\u00e0. Tuttavia, erano gi\u00e0 piuttosto avanzati nell'avere arti completamente trasformati in pinne. Inoltre erano probabilmente a sangue caldo e vivipari.\nQuesti primi \"proto-ittiosauri\" avevano una struttura cos\u00ec particolare rispetto agli \"ittiosauri veri e propri\" che Motani li escluse da Ithyosauria, ponendoli in una posizione basale in un \"clade\" pi\u00f9 grande, Ichthyopterygia. Tuttavia, questa soluzione non \u00e8 stata adottata da tutti i ricercatori.\nForme del Triassico superiore.\nLe forme pi\u00f9 basali diedero rapidamente origine agli ittiosauri in senso stretto intorno al confine tra il Triassico inferiore e il Triassico medio; il primo ittiosauro vero e proprio apparve circa 245 milioni di anni fa. Questi successivamente si sono diversificati in una variet\u00e0 di forme, tra cui \"Cymbospondylus\", simile a un serpente marino e che poteva raggiungere i dieci metri di lunghezza, e forme pi\u00f9 piccole e pi\u00f9 tipiche, come \"Mixosaurus\". I Mixosauria erano gi\u00e0 molto simile ad un pesce con un cranio appuntito, un tronco pi\u00f9 corto, una pinna caudale pi\u00f9 verticale, una pinna dorsale e pinne corte contenenti molte falangi. Il sister group di Mixosauria erano i Merriamosauria, evolutivamente pi\u00f9 avanzati. Nel Triassico superiore, i Merriamosauri consistevano sia nelle forme grandi e classiche come Shastasauria, sia in quella pi\u00f9 avanzata, come Euichthyosauria, simili a delfini. Gli esperti non sono d'accordo sul fatto che questi rappresentino un continuum evolutivo, con gli Shastasauri meno specializzati che potrebbero creare un grado parafiletico che si stava evolvendo in forme pi\u00f9 avanzate, o se i due erano cladi separati che si erano evoluti da un antenato in comune. Gli Euichthyosauria possedevano pinne anteriori pi\u00f9 strette, con un numero ridotto di dita. Gli euichthyosauri basali erano \"Californosaurus\" e \"Toretocnemus\". Un ramo pi\u00f9 derivato era Parvipelvia, con pelvi ridotti, le cui forme basali sono \"Hudsonelpidia\" e \"Macgowania\".\nDurante il Carnico e il Norico, gli Shastosauria raggiunse enormi dimensioni. Lo \"Shonisaurus popularis\", conosciuto per un certo numero di esemplari dal Carnico del Nevada, era lungo 15 m. Gli Shonisauridi norici sono stati ritrovati su entrambe le sponde del Pacifico. L\"Himalayasaurus tibetensis\" e il \"Tibetosaurus\" (probabilmente sinonimi) sono stati ritrovati in Tibet. Questi ittiosauri di grandi dimensioni sono stati collocati nel genere \"Shonisaurus\". Il gigantesco \"Shonisaurus sikanniensis\" (a volte considerato \"Shastasaurus sikanniensis\") i cui resti sono stati ritrovati nella Formazione Pardonet della Columbia Britannica da Elizabeth Nicholls, poteva raggiungere una lunghezza stimata a 21 m che, se corretto, ne farebbe il pi\u00f9 grande rettile marino conosciuto fino ad oggi.\nNel Triassico superiore, gli ittiosauri raggiunsero il picco della loro diversit\u00e0, occupando diverse nicchie ecologiche. Alcuni erano dei predatori all'apice, mentre altri erano cacciatori di piccole prede. Diverse specie forse si specializzarono nell'aspirazione del cibo; sono note anche alcune forme durofaghe. Verso la fine del Triassico superiore, sembra essersi verificato un declino della variabilit\u00e0 tra gli ittiosauri. Le specie giganti sembrarono scomparire alla fine del Norico. Gli ittiosauri retici (alla fine del Triassico) sono conosciuti dall'Inghilterra, e questi sono molto simili a quelli del Giurassico. Una possibile spiegazione \u00e8 l'aumento della competizione da parte degli squali, dei Teleostei e dei primi plesiosauri. Come i dinosauri, gli ittiosauri e i loro contemporanei plesiosauri, sopravvissero all'estinzione di massa del Triassico-Giurassico, e si diversificarono nuovamente e rapidamente per riempire le nicchie ecologiche vacanti nel Giurassico inferiore.\nGiurassico.\nDurante il Giurassico inferiore, gli ittiosauri mostravano ancora una grande variet\u00e0 di specie, con una grande variet\u00e0 di dimensioni che variano da 1 a 10 metri di lunghezza. In quest'epoca vissero alcuni degli ittiosauri pi\u00f9 noti al grande pubblico, nonch\u00e9 alcuni dei primi ad essere nominati scientificamente. Questi generi comprendono \"Eurhinosaurus\", \"Ichthyosaurus\", \"Leptonectes\", \"Stenopterygius\" e il grande ittiosauro predatore \"Temnodontosaurus\", insieme al primitivo parvipelvio \"Suevoleviathan\", il cui aspetto era cambiato ben poco da quello dei suoi antenati norici. Tuttavia, la variabilit\u00e0 morfologica generale era stata fortemente ridotta. Erano assenti forme giganti, alimentatori ad aspirazione e specie durofaghe. Tutti questi animali erano snelli, con forme corporee simili ai moderni delfini, anche se gli animali pi\u00f9 basali avessero una morfologia pi\u00f9 allungata rispetto ai compatti \"Stenopterygius\" e \"Ichthyosaurus\". Quest'ultimo apparteneva ad un sottogruppo di parvipelvia, ossia Thunnosauria. Questi animali si erano perfettamente adattati ad un'efficiente locomozione tunniforme, propellendosi solo con la fine della coda, dotata di una pinna caudale verticale. Le loro pinne anteriori avevano pi\u00f9 di cinque dita. Un altro ramo parvipelio erano gli Eurhinosauria, come \"Leptonectes\" ed \"Eurhinosaurus\", forme specializzate con un muso molto allungato e appuntito.\nPochi fossili d'ittiosauri sono noti dal Giurassico medio. Questo potrebbe essere il risultato, in generale, di una povera documentazione fossile di quest'epoca. Gli strati del Giurassico superiore sembrano indicare l'avvento di un'ulteriore diminuzione della diversit\u00e0 degli ittiosauri. Tutti gli ittiosauri appartenevano al clade thunnosauriano di Ophthalmosauria. Rappresentati dall\"Ophthalmosaurus\", di 4 m di lunghezza, e da generi correlati, erano molto simili in generale all\"Ithyosaurus\". Gli occhi dell\"Ophthalmosaurus\" erano enormi e probabilmente questi animali cacciavano in acque scure e profonde. Tuttavia, nuovi reperti del Cretaceo indicano che la diversit\u00e0 degli ittiosauri nel Giurassico superiore dev'essere stata sottovalutata.\nEstinzione nel Cretaceo.\nTradizionalmente, gli ittiosauri erano visti come decrescenti nella loro diversit\u00e0 persino nel Cretaceo, sebbene avessero una distribuzione mondiale. Tutti i fossili di questo periodo erano riferiti ad un singolo genere: \"Platypterygius\". Si pensava che quest'ultimo genere di ittiosauro si fosse estinto all'inizio del Cretaceo superiore, durante il Cenomaniano, circa 95 milioni di anni fa. Gli ittiosauri sarebbero quindi scomparsi molto prima di altri grandi gruppi di rettili mesozoici che in genere sopravvissero fino alla fine del Cretaceo. Due importanti spiegazioni sono state fornite per questa estinzione. In primo luogo, potrebbe essere stato un mero caso di fortuna evolutiva. La seconda spiegazione, vedrebbe la concorrenza con altri rettili marini pi\u00f9 evoluti come causa dell'estinzione. Animali idrodinamicamente meno efficienti, come i mosasauri e i plesiosauri dal collo lungo, prosperarono. Un'ipotesi \u00e8 che l'iper-specializzazione degli ittiosauri possa aver contribuito alla loro estinzione, non riuscendo a \"stare al passo\" con il nuovo pesce teleosteo pi\u00f9 agile ed evasivo, contro il quale la caccia ad imboscata dei mosasauri si dimostrava superiore. Questo modello enfatizz\u00f2 cos\u00ec la stagnazione evolutiva degli ittiosauri, con l'unica innovazione evolutiva mostrata da \"Platypterygius\" \u00e8 l'avere dieci dita.\nStudi recenti, tuttavia, mostrano che gli ittiosauri erano in realt\u00e0 molto pi\u00f9 diversificati nel Cretaceo di quanto si pensasse. I frammenti riferiti a \"Platypterygius\" rappresentavano infatti diverse specie. Nel 2012, si \u00e8 concluso che almeno otto lignaggi attraversavano il confine Giurassico-Cretaceo, tra cui \"Acamptonectes\", \"Sveltonectes\", \"Caypullisaurus\" e \"Maiaspondylus\". Nel 2013, un thunnosauriano basale del Cretaceo venne descritto: \"Malawania\". Effettivamente, ci fu probabilmente una radiazione durante il Cretaceo inferiore, a causa di un aumento delle coste quando i continenti si separarono ulteriormente.\nLa scomparsa degli ittiosauri \u00e8 stata recentemente descritta come un processo in due fasi. Un primo evento d'estinzione all'inizio del Cenomaniano elimin\u00f2 due delle tre gilde nutrice di ittiosauri allora presenti, gli \"specialisti nelle prede molli\" e i \"generalisti\", lasciando solo un gruppo di predatori all'apice, che probabilmente non era particolarmente specializzati. La seconda importante estinzione degli ittiosauri avvenne durante l'evento di confine Cenomaniano-Turoniano, un 'evento anossico', che elimin\u00f2 i predatori all'apice, dopo il quale sopravvisse un solo lignaggio, \"Platypterygius hercynicus\", che scomparve poco dopo, circa 93 milioni di anni fa. L'estinzione dell'ittiosauri fu quindi una coppia di eventi improvvisi piuttosto che un lungo declino, probabilmente correlato agli sconvolgimenti ambientali e ai cambiamenti climatici nel Cenomaniano e nel Turoniano. Se \u00e8 cos\u00ec, la loro estinzione non \u00e8 stata causata dalla competizione con i mosasauri; i grandi mosasauri non apparvero fino a 3 milioni di anni dopo l'estinzione degli ittiosauri. E quindi possibile che proprio i mosasauri occuparono la nicchia ecologica lasciata scoperta dagli ittiosauri, cos\u00ec come i plesiosauri polycotylidi, sebbene quest'ultimi fossero coesistiti da 19 milioni di anni. L'estinzione degli ittiosauri fu quindi il risultato di cambiamenti ecologici e di volatilit\u00e0 che hanno causato cambiamenti nella migrazione, nella disponibilit\u00e0 di cibo e nelle acque di nascita. Questa fu la parte del Cretaceo in cui si verificarono molte altre estinzioni marine, incluse quelle di alcuni tipi di microplancton, ammoniti, belemniti e bivalvi che costruivano le barriere coralline, habitat degli ittiosauri.\nPaleobiologia.\nEcologia.\nOltre alle ovvie somiglianze con i pesci, gli ittiosauri condividono diverse caratteristiche evolutive con delfini, squali lamnidi e tonni. Tali caratteristiche li hanno conferito un aspetto simile, e forse anche un livello d'attivit\u00e0 simile (compresa la termoregolazione), oltre che ad aver occupato le medesime nicchie ecologiche. Gli ittiosauri non erano solo animali costieri, ma vivevano anche in ambienti pelagici, come dimostrato dalla loro espansione territoriale. Tuttavia, al contrario di quanto si pensava in passato, gli ittiosauri non sono animali migratori, ma stazionavano in determinati territori in base alla specie e alla sua nicchia ecologica. Quindi piuttosto che essere grandi migratori globali questi animali pattugliavano territori ben delimitati e la convergenza evolutiva tra le varie specie ha dato per anni una falsa immagine di viaggiatori globali.\nAlimentazione.\nTutti gli ittiosauri erano carnivori, ed la vasta gamma di dimensioni che raggiunsero nel corso della loro evoluzione gli permise di occupare diverse nicchie ecologiche, potendosi specializzare su una vasta gamma di prede. Le specie dal muso appuntito si erano adattate per catturare animali pi\u00f9 piccoli. McGowan ipotizz\u00f2 che le forme con mascelle sporgenti, come gli Eurhinosauri, avrebbero usato il loro muso appuntito per tranciare le prede, come era gi\u00e0 stato ipotizzato per il pesce spada. La maggior parte degli ittiosauri dalla forma corporea a pesce, probabilmente, si nutrivano principalmente di antichi cefalopodi, chiamati Belemnoidea, oltre che di pesci. Alcune delle specie pi\u00f9 grandi avevano, invece, mascelle e denti pi\u00f9 spessi e robusti indicando una dieta a base di altri piccoli rettili marini. La grande specie triassica \"Thalattoarchon\" possedeva grandi denti a lama ed era probabilmente un macropredatore, capace di uccidere prede delle sue stesse dimensioni, cos\u00ec come l\"Himalayasaurus\" e diverse specie di \"Temnodontosaurus\". Queste preferenze alimentari sono state confermate da alcuni coproliti che contengono effettivamente resti di pesci e cefalopodi. Un'altra conferma \u00e8 fornita dal contenuto fossile dello stomaco. Buckland, nel 1835, descrisse la presenza, in un esemplare di una grossa taglia, di pesci parzialmente digeriti, riconoscibili dalle loro scaglie. Successive ricerche, nel 1968, hanno determinato che questi pesci appartenevano al genere \"Pholidophorus\", oltre alla presenza di becchi di cefalopodi. Sembra che le parti pi dure delle prede venissero trattenute dallo stomaco e regolarmente rigurgitate. Sono stati rinvenuti anche resti di animali pi\u00f9 grandi, nella regione dello stomaco degli ittiosauri pi\u00f9 grandi, compresi altri piccoli ittiosauri. Anche le carcasse di animali annegati potevano diventare il pasto di un ittiosauro: nel 2003, \u00e8 stato scoperto un esemplare di \"Platypterygius longmani\", nel cui stomaco sono state ritrovate, oltre che ad alcuni pesci e le ossa di una tartaruga, le ossa di un uccello terrestre.\nAlcuni ittiosauri primitivi erano durofaghi e avevano denti convessi piatti adattati alla frantumazione di molluschi, nutrendosi di benthos sul fondale dei mari bassi. Altre specie erano forse alimentatori ad aspirazione, risucchiando altri animali nelle fauci aprendo rapidamente le mascelle relativamente corte. Tale strategia di caccia era stata inizialmente proposta per il gigantesco \"Shonisaurus\", che con questa tecnica sarebbe riuscito a rifornire costantemente di cibo il suo enorme corpo, e nel 2011 per il \"Guanlingsaurus liangae\" con il suo muso corto. Tuttavia, nel 2013 uno studio ha concluso che l'osso ioide degli ittiosauri, alla base della lingua, non era sufficientemente ossificato per supportare un movimento di suzione e suggeriva l'alternativa che tali specie fossero predatori da pascolo, raccogliendo il cibo nuotando costantemente in avanti con la bocca spalancata.\nGli ittiosauri pi\u00f9 comuni avevano occhi molto grandi, protetti all'interno di un anello osseo, che suggeriscono che questi animali cacciassero in ambienti bui a grandi profondit\u00e0 o di notte; gli unici animali esistenti con occhi di dimensioni simili sono i calamari giganti e i calamari colossali. La vista sembra essere stata uno dei principali sensi impiegati durante la caccia. Probabilmente l'udito era piuttosto debole, data la forma molto robusta delle staffe. I solchi nel palato, tuttavia, suggeriscono che il senso dell'odorato poteva essere molto sviluppato o aiutato anche dalla presenza di speculativi organi elettro-sensoriali.\nNonostante il loro ruolo di predatori, gli stessi ittiosauri potevano divenire a loro volta prede di altri carnivori. Durante il Triassico, i loro nemici naturali consistevano principalmente in squali e altri ittiosauri; nel Giurassico si unirono i grandi plesiosauri, in particolari i grandi Pliosauridi, come \"Pliosaurus\" e \"Liopleurodon\", ed i crocodylomorfi marini. Ci\u00f2 \u00e8 confermato anche dal contenuto dello stomaco di alcuni esemplari: nel 2009, ad esempio, un esemplare di plesiosauro \u00e8 stato ritrovato con un embrione di ittiosauro nel suo intestino.\nLocomozione.\nNegli ittiosauri, il principale movimento di propulsione era fornito da un movimento laterale del corpo. Le prime forme impiegavano un movimento anguilliforme o ad anguilla, con delle ondulazioni dell'intero tronco e della coda. Tuttavia, questa propulsione \u00e8 di solito considerato piuttosto inefficiente. Forme successive, come i Parvipelvia, hanno un tronco e una coda pi\u00f9 corti e probabilmente avevano un'andatura pi\u00f9 carangiforme, o addirittura tunniforme, pi\u00f9 efficiente, in cui l'ultimo terzo del corpo, rispettivamente la coda, \u00e8 il solo organo flesso. Il tronco in tali specie \u00e8 piuttosto rigido.\nLa coda era bilobata, con il lobo inferiore sostenuto dalla colonna vertebrale caudale, che era \"piegata\" ventralmente per seguire i contorni del lobo ventrale. Le specie pi\u00f9 primitive avevano una pinna caudale piuttosto asimmetrica o \"eterocercale\". L'asimmetria differiva da quella degli squali in quanto il lobo inferiore era pi\u00f9 grande, invece del lobo superiore. Altre forme derivate avevano una pinna caudale simmetrica quasi verticale. Gli squali usano la loro pinna caudale asimmetrica per compensare il fatto che sono negativamente galleggianti, pi\u00f9 pesanti dell'acqua, facendo in modo che la pressione verso il basso esercitata dalla coda modifichi il peso del corpo nel suo complesso in un angolo ascendente. In questo modo, il nuoto in avanti generer\u00e0 abbastanza spinta per eguagliare la forza di affondamento causata dal loro peso. Nel 1973, McGowan concluse che, poich\u00e9 gli ittiosauri hanno un'asimmetria della pinna caudale invertita rispetto agli squali, erano positivamente galleggianti, pi\u00f9 leggeri dell'acqua, il che sarebbe confermato dalla mancanza di gastroliti e di pachiostosi, o osso denso. La coda sarebbe servita a mantenere il corpo in un angolo discendente. Le pinne anteriori sarebbero state usate per spingere la parte anteriore del corpo pi\u00f9 in basso e controllare la direzione. Nel 1987, tuttavia, Michael A. Taylor sugger\u00ec un'ipotesi alternativa: siccome gli ittiosauri potevano variare il loro contenuto polmonare, contrariamente agli squali (che mancano di una vescica natatoria), potevano anche regolare la loro galleggiabilit\u00e0. La coda serviva quindi principalmente per una propulsione neutrale, mentre piccole variazioni di galleggiabilit\u00e0 erano stabilizzate da lievi variazioni negli angoli delle pinne. Nel 1992, McGowan accett\u00f2 questa ipotesi, sottolineando che le code degli squali non sono una buona analogia alle code degli ittiosauri pi\u00f9 evoluti che hanno lobi pi\u00f9 stretti, pi\u00f9 verticali e simmetrici. Le pinne caudali degli ittiosauri pi\u00f9 evoluti sono pi\u00f9 simili a quelle dei tonni e indicano una capacit\u00e0 comparabile a sostenere un'alta velocit\u00e0 di crociera. Uno studio comparativo condotto da Motani (2002) ha concluso che, negli animali esistenti, i lobi delle pinne caudali si correlano positivamente con una frequenza di battito cardiaco elevata. I ricercatori moderni generalmente concordano sul fatto che gli ittiosauri erano negativamente vivaci.\nNel 1994, Judy Massare concluse che gli ittiosauri dovevano essere stati tra i rettili marini pi\u00f9 veloci. Il loro rapporto lunghezza/profondit\u00e0 era tra tre e cinque, il numero ottimale per minimizzare la resistenza dell'acqua, e la loro pelle liscia e il corpo aerodinamico impedivano un'eccessiva turbolenza. La loro efficienza idrodinamica, il grado in cui l'energia viene convertita in un movimento in avanti, si avvicinerebbe a quella dei delfini e misurerebbe circa 0,8. Gli ittiosauri sarebbero stati un quinto pi\u00f9 veloci dei plesiosauri, anche se la met\u00e0 della differenza \u00e8 stata spiegata ipotizzando un metabolismo superiore del 30% per gli ittiosauri. Insieme, nel modello di Massare questi effetti hanno prodotto una velocit\u00e0 di crociera di poco inferiore a 5 chilometri orari. Tuttavia, nel 2002, Motani ha corretto alcuni errori nelle formule di Massare e ha rivisto la velocit\u00e0 di crociera stimata a meno di 2 chilometri orari, poco inferiore a quella dei moderni Cetacei. Tuttavia, poich\u00e9 anche le velocit\u00e0 stimate per i plesiosauri e i mosasauri venivano riviste al ribasso, gli ittiosauri mantenevano la loro posizione di rettili marini pi\u00f9 veloci.\nGli ittiosauri avevano arti simili a pinne di varia lunghezza. L'interpretazione standard \u00e8 che queste, insieme alla pinna dorsale e alla pinna caudale, erano usate come superfici di controllo per la stabilit\u00e0 direzionale, il controllo dell'imbardata e per stabilizzare il beccheggio e il rollio, piuttosto che la propulsione. Tuttavia, durante gli anni '80, il paleontologo tedesco J\u00fcrgen Riess propose un modello alternativo. Dopo aver studiato il movimento volante fatto dagli arti anteriori dei plesiosauri, sugger\u00ec che almeno gli ittiosauri dalle pinne allungate, le usavano per dare un potente colpo propulsivo, spostandoli su e gi\u00f9. Ci\u00f2 spiegherebbe il cingolo scapolare non degenerato e l'evoluzione delle ossa delle mani, il cui profilo ad aliscafo perfetto sarebbe stato inutile se non fosse stato impiegato funzionalmente. Pens\u00f2, anche, di aver scoperto analoghi moderni nel dipno del Queensland e nel delfino delle Amazzoni, che usano le loro pinne in modo simile nella propulsione. Riess espose questa ipotesi in una serie di articoli. Tuttavia, questa interpretazione alternativa non \u00e8 stata generalmente adottata da altri paleontologi. Nel 1998, Darren Naish ha sottolineato che il dipno e il delfino delle Amazzoni in realt\u00e0 non usano le pinne in questo modo e che ad esempio la moderna megattera ha pinne frontali molto lunghe, sostenute da un mosaico di ossa, ma che servono principalmente da timone. Nel 2013, uno studio ha concluso che le larghe pinne dell'ittiosauro, come quelle del \"Platypterygius\", non erano utilizzate per la propulsione ma come superficie di controllo.\nImmersioni.\nMolti vertebrati marini con respiro polmonare sono in grado di immergersi a grandi profondit\u00e0. Ci sono alcune indicazioni sulla capacit\u00e0 di immersione degli ittiosauri. Salire rapidamente da una profondit\u00e0 maggiore pu\u00f2 causare la malattia da decompressione. La necrosi ossea risultante \u00e8 stata ben documentata con ittiosauri del Giurassico e del Cretaceo, dove \u00e8 presente rispettivamente nel 15% e nel 18% degli esemplari, ma \u00e8 rara nelle specie Triassiche. Questo potrebbe essere un segno che le forme primitive non si immergevano a grandi profondit\u00e0, ma potrebbe anche essere spiegata da una maggiore pressione di predazione durante le epoche successive, richiedendo sempre pi\u00f9 spesso una risalita veloce verso la superficie. Tuttavia, quest'ultima possibilit\u00e0 \u00e8 contraddetta dal fatto che, con gli animali moderni, il danno non \u00e8 causato da un numero limitato di incidenti di ascensione rapida, ma da un graduale accumulo di degenerazione non invalidante durante il normale comportamento d'immersione.\nUlteriori prove sono fornite dagli occhi degli ittiosauri che tra i vertebrati sono sia relativamente sia in assoluto i pi\u00f9 grandi conosciuti. Le moderne foche leopardo possono immergersi fino a un chilometro di profondit\u00e0 durante la caccia utilizzando la vista. Motani sugger\u00ec che gli ittiosauri, con le loro cavit\u00e0 oculari relativamente pi\u00f9 grandi, sarebbero stati in grado di raggiungere profondit\u00e0 ancora maggiori. Il \"Temnodontosaurus\", con occhi il cui diametro era di venticinque centimetri, era probabilmente in grado di vedere ad una profondit\u00e0 di 1600 metri. A queste profondit\u00e0, tali occhi sarebbero stati particolarmente utili per vedere oggetti di grandi dimensioni. Specie successive, come \"Ophthalmosaurus\", avevano occhi relativamente pi\u00f9 grandi, di nuovo un'indicazione che la capacit\u00e0 di immersione era migliore nelle forme del Giurassico e del Cretaceo.\nMetabolismo.\nCome i moderni cetacei, come balene e delfini, gli ittiosauri respiravano aria. Balene e delfini sono mammiferi e sangue caldo. Per gli ittiosauri si riteneva tradizionalmente che fossero a sangue freddo, essendo rettili. Tuttavia, dagli anni '70 molti gruppi di rettili dominanti del Mesozoico, tra cui i dinosauri, gli pterosauri, i plesiosauri e i mosasauri, sono considerati a sangue caldo, poich\u00e9 offre un'elegante spiegazione del loro dominio. Vi sono inoltre alcune prove dirette sul fatto che anche gli ittiosauri fossero endotermici. Nel 1990, Vivian de Buffr\u00e9nil pubblic\u00f2 uno studio istologico, indicando che gli ittiosauri possedevano una struttura ossea fibrolamellare, come nella maggior parte degli animali a sangue caldo, caratterizzati da una rapida crescita e una forte vascolarizzazione. Le specie del Triassico inferiore mostrano gi\u00e0 questi tratti. Nel 2012, \u00e8 stato riferito che anche la forma basale di \"Utatsusaurus\" aveva questo tipo di ossa, indicando che gli antenati degli ittiosauri erano gi\u00e0 a sangue caldo. Ulteriori prove dirette per un alto metabolismo sono gli isotopi del rapporto dell'ossigeno nei denti, che indica una temperatura corporea compresa tra 35-39\u00a0\u00b0C, circa 20\u00b0 pi\u00f9 alta rispetto all'acqua marina circostante.\nL'evidenza indiretta dell'endotermia \u00e8 fornita anche dalla forma del corpo degli ittiosauri pi\u00f9 evoluti, che con la coda corta e verticale sembrano ottimizzati per un'alta velocit\u00e0 di crociera che pu\u00f2 essere sostenuta solo da un alto metabolismo: tutti gli animali esistenti che nuotano in questo modo sono o completamente a sangue caldo o, come gli squali e i tonni, mantengono una temperatura elevata nel loro nucleo corporeo. Questo argomento non copre le forme basali con un corpo pi\u00f9 simile ad un'anguilla e il movimento ondeggiante del nuoto. Nel 1996, Richard Cowen, pur accettando l'endotermia per il gruppo, supponeva che gli ittiosauri sarebbero stati soggetti al \"vincolo di Carrier\", una limitazione alla respirazione dei rettili evidenziata nel 1987 da David Carrier: la loro locomozione ondulata spinge l'aria fuori dai polmoni e quindi impedisce loro da prendere fiato mentre si muovono. Cowen ipotizz\u00f2 che gli ittiosauri avrebbero risolto questo problema saltando fuori dall'acqua: saltare costantemente fuori dall'acqua avrebbe permesso loro di prendere fiato durante ogni salto. Altri ricercatori ritengono che per almeno gli ittiosauri pi\u00f9 evoluti il vincolo di Carrier non si applicasse, a causa dei loro corpi rigidi, che sembra essere confermato dalla loro buona capacit\u00e0 di immersione, che implica un efficace sistema di respirazione e ossigenazione. Per queste specie il saltare costantemente fuori dall'acqua non era una necessit\u00e0. Tuttavia, gli ittiosauri sarebbero spesso emersi per respirare, inclinando leggermente la testa per prendere aria, a causa della posizione pi\u00f9 bassa delle narici rispetto a quella dei delfini.\nRiproduzione.\nGli ittiosauri erano vivipari, ossia partorivano i loro cuccioli gi\u00e0 formati anzich\u00e9 deporre le uova. Sebbene fossero rettili e discendessero da animali ovipari, la viviparit\u00e0 non \u00e8 cos\u00ec inaspettata come appare. Tutte le creature marine che respirano aria devono o ritornare sulla terraferma per deporre le uova, come le tartarughe marine e alcuni serpenti marini, oppure dare alla luce cuccioli gi\u00e0 formati in acque basse o di superficie, come balene e delfini. Dato il loro corpo snello e trasversalmente appiattito, fortemente adattato per il nuoto, sarebbe stato difficile se non impossibile per gli ittiosauri muoversi abbastanza lontano sulla terra per deporre le loro uova. Ci\u00f2 fu confermato gi\u00e0 il 9 dicembre 1845, quando il naturalista Joseph Chaning Pearce rifer\u00ec di un piccolo embrione in un fossile di \"Ichthyosaurus communis\". L'embrione, con una lunghezza di undici centimetri, era posizionato nel canale del parto della madre lunga due metri e mezzo, con la testa rivolta verso la parte posteriore. Pearce concluse dal fossile che gli ittiosauri dovevano essere vivipari.\nIn seguito, nei depositi di Holzmaden sono stati trovati numerosi fossili di esemplari adulti contenenti feti. Nel 1880, Harry Govier Seeley, che dirigeva uno speciale comitato paleontologico britannico che studiava il problema della riproduzione degli ittiosauri, concluse che la nascita avveniva nell'acqua e che i fossili contenenti feti nel canale del parto rappresentavano probabilmente casi di morte prematura del giovane, causando anche la morte della madre per dissanguamento. Venne fatto anche un confronto con delfini e balene, in cui i neonati devono uscire dal corpo materno prima dalla coda per poi far uscire la testa, per prevenire l'annegamento; se il neonato fa uscire la testa per prima, muore annegato e la madre con esso se il cadavere rimane bloccato nel canale del parto. Tuttavia, una spiegazione alternativa \u00e8 che tali fossili in realt\u00e0 rappresentino delle femmine che sono morte per altri motivi durante la gravidanza, dopo di che i gas di decomposizione hanno espulso i feti dalla testa. Nel 2014, uno studio ha riportato la scoperta di una femmina di \"Chaohusaurus\" fossilizzata che era morta mentre partoriva tre neonati. Due erano gi\u00e0 stati espulsi mentre un terzo era presente nel canale del parto. Il fossile svela che anche i primi ittiosauri nascevano facendo uscire prima la testa, forse opposti ai generi successivi. Poich\u00e9 \"Chaohusaurus\" \u00e8 un ichthypterygio molto basale, in precedenza, il genere pi\u00f9 primitivo scoperto con feti al suo interno, era \"Mixosaurus\": questa scoperta suggerisce che gli antenati degli ittiosauri, che vivevano, sulla terraferma fossero gi\u00e0 vivipari.\nRispetto ai mammiferi placentati o ai plesiosauri, i feti degli ittiosauri tendono ad essere molto piccoli e il loro numero per figliata \u00e8 molto alto. In una femmina di \"Stenopterygius\" sono stati ritrovati ben setti feti, mentre in un altro esemplare dello stesso genere undici. I feti sono lunghi un quarto della lunghezza della madre, pur avendo circa le stesse proporzioni corporee degli individui adulti. I principali cambiamenti ontogenetici durante la crescita consistono nella fusione e una maggiore robustezza degli elementi ossei.\nI coccodrilli, la maggior parte delle tartarughe marine e alcune lucertole controllano il sesso della loro prole manipolando la temperatura ambientale in cui le uova si sviluppo; ossia non hanno cromosomi sessuali distinti. I rettili moderni non regolano il sesso attraverso la temperatura d'incubazione. Uno studio del 2009, che ha esaminato 94 specie viventi di rettili, uccelli e mammiferi, ha rivelato che il controllo genetico del sesso sembra essere cruciale per la nascita. Si \u00e8 concluso che con i rettili marini tale controllo precede la viviparit\u00e0 e rappresenta un adattamento al clima marino stabile nelle regioni costiere. La genetica, probabilmente, controllava il sesso negli ittiosauri, mosasauri e plesiosauri.\nComportamento sociale e intelligenza.\nGeneralmente,si pensa che gli ittiosauri vivessero in branchi o gruppi di caccia. Tuttavia, sono poche le prove disponibili sulla natura del comportamento sociale degli ittiosauri. Si sa per esempio che era presente un certo grado di dimorfismo sessuale. Gli scheletri di \"Eurhinosaurus\" e \"Shastasaurus\" mostrano, infatti, due morfotipi. Gli individui con un muso pi\u00f9 lungo, occhi pi\u00f9 grandi, un tronco pi\u00f9 lungo, una coda pi\u00f9 corta e pinne pi\u00f9 lunghe con falangi addizionali, dovrebbero rappresentare le femmine; il tronco pi\u00f9 lungo potrebbe essere un adattamento per fornire spazio agli embrioni.\nGeneralmente, il cervello mostra dimensioni limitate ed una forma allungata, tipica dei moderni rettili a sangue freddo. Tuttavia, nel 1973, McGowan, mentre studiava l'endocasto naturale di un esemplare ben conservato, fece notare che il telencefalo non era molto piccolo. I lobi visivi erano grandi, come ci si poteva aspettare dalle dimensioni degli occhi. I lobi olfattivi erano, sebbene non particolarmente grandi, ben differenziati, e lo stesso valeva per il cervelletto.\nPaleoetologia.\nSebbene i fossili che rivelano il comportamento degli ittiosauri rimangono rari, \u00e8 noto un fossile di ittiosauro che presenta segni di morsi nella regione del muso. Scoperto in Australia e analizzato da Benjamin Kear \"et al.\" nel 2011, le misurazioni delle ferite rivelano che i segni dei morsi sono stati inflitti da un altro ittiosauro, probabilmente della stessa specie, un probabile caso di morsi sul muso durante un combattimento intraspecifico. Le ferite mostrano segni di guarigione sotto forma di ricrescita ossea, il che significa che la vittima \u00e8 sopravvissuta all'attacco. Un altro grande ittiosauro lungo quasi nove metri \u00e8 stato rinvenuto a Svalbard; era quasi completo salvo per la sua coda. L'esame dell'esemplare ha rivelato che mentre l'animale era a caccia di ammoniti (come evidenziato da un guscio di ammonite nella regione della gola), l'ittiosauro \u00e8 stato aggredito in un'imboscata, probabilmente da un pliosauride (noto dallo stesso habitat), che gli stacco la coda. Senza mezzi di propulsione per risalire in superficie, l'animale affog\u00f2 sprofondando nelle acque profonde dove si fossilizz\u00f2. La scoperta \u00e8 stata rivelata al pubblico nello speciale National Geographic \"Death of a Sea Monster\".\nFormazioni geologiche.\nLa seguente lista mostra le formazione geologiche in cui sono stati ritrovati fossili di ittiosauro:"}
{"id": "306367", "revid": "22475", "url": "https://it.wikipedia.org/wiki?curid=306367", "title": "Comunit\u00e0 di San Patrignano", "text": "La comunit\u00e0 di San Patrignano \u00e8 una comunit\u00e0 terapeutica di recupero per tossicodipendenti in Italia. Fu fondata nel 1978 da Vincenzo Muccioli, prese il nome dalla strada del comune di Coriano in provincia di Rimini dove ha sede.\nLa storia della comunit\u00e0.\nA met\u00e0 degli anni Settanta Muccioli si trasferisce in un piccolo podere nel comune di Coriano di propriet\u00e0 di sua moglie, con la volont\u00e0 di aiutare una ragazza con problemi di tossicodipendenza. Erano gli anni del boom dell'eroina in Italia, anni in cui esplose in tutta la sua forza questa nuova emergenza sociale. In poco tempo a lui si uniscono altri volontari ed iniziano ad arrivare altri ragazzi bisognosi di aiuto, finch\u00e9 il 30 ottobre 1979 viene costituita la cooperativa di San Patrignano che ha come suo obiettivo principale fornire assistenza gratuita ai tossicodipendenti ed agli emarginati. \nLa comunit\u00e0 cresce in fretta, con il determinante aiuto di Gian Marco e Letizia Moratti che, nel corso del tempo, contribuirono con 286 milioni di euro fin dalla nascita allo sviluppo della comunit\u00e0. Nel 1984 conta gi\u00e0 500 ospiti, acquistando una grande visibilit\u00e0 in Italia e all\u2019estero e iniziando a dar vita ad una rete di associazioni di volontariato antidroga sul territorio. Nel 1986 gli ospiti sono circa 800. La comunit\u00e0 viene riconosciuta quale ente di formazione professionale dalla regione Emilia-Romagna. L\u2019impegno della comunit\u00e0 nella lotta alla tossicodipendenza \u00e8 massimo e di fronte al dilagare del problema Vincenzo Muccioli, Don Mario Picchi, Don Oreste Benzi ed altri responsabili di comunit\u00e0 fondano il Muvlad, Movimento unitario volontari lotta alla droga, che si preoccupa di elaborare una legge a sostegno dei tossicodipendenti, collaborando quindi alla stesura della legge Jervolino \u2013 Vassalli, promulgata nel 1990.\nNel 1991 San Patrignano \u00e8 riconosciuta come fondazione ed ente morale dallo Stato italiano, in seguito all\u2019atto con cui Muccioli e la sua famiglia cedono in donazione tutti i propri beni immobiliari alla comunit\u00e0. Nel 1994 gli ospiti della Comunit\u00e0 sono circa 1400. Si inaugura il Centro Medico, costruito per contrastare l\u2019epidemia di AIDS. Nel 1995, a seguito della morte di Vincenzo Muccioli, la gestione viene affidata al figlio maggiore Andrea. Sotto la guida di Andrea, la comunit\u00e0 si apre sempre pi\u00f9 all\u2019esterno e cos\u00ec nel 1996 si svolge la prima edizione del concorso ippico internazionale \u201cChallenge Vincenzo Muccioli\u201d. San Patrignano assieme ad altre organizzazioni internazionali fonda l\u2019associazione internazionale \u201cRainbow\u00a0\u2013International Movement Against Drugs\u201d che annualmente organizza un convegno sui temi della tossicodipendenza. L\u2019impegno della comunit\u00e0 viene riconosciuto anche dalle Nazioni Unite, tanto che viene accreditata nel 1997 come organizzazione non governativa (ONG) con lo status di \u201cconsulente speciale presso il consiglio economico e sociale dell\u2019ONU\u201d.\nDal 2002 la comunit\u00e0 inizia a portare avanti in maniera sempre pi\u00f9 strutturata il suo progetto di prevenzione, altro cardine della mission di San Patrignano assieme al recupero. Si tratta di interventi di prevenzione rivolti agli studenti delle scuole medie e superiori di tutta Italia attraverso format teatrali di \u201cpeer to peer\u201d education, dibattiti e visite in comunit\u00e0. Dal 2009 le attivit\u00e0 di prevenzione di San Patrignano sono riunite nel marchio \u201cWeFree\u201d. Ogni anno la comunit\u00e0 organizza un evento, i WeFree Days, che riunisce organizzazioni di volontariato italiane e internazionali, istituzioni ed esponenti del mondo della scienza e della cultura \nNell'agosto 2011, dopo sedici anni, termina la gestione affidata ad Andrea Muccioli. Da allora la gestione \u00e8 affidata a un comitato di garanti, ma con il costante aiuto e sostegno della famiglia Moratti (Letizia e Gian Marco in primis). L'ultimo bilancio del 2017 riporta costi pari a 27.545.000 euro e ricavi pari a 27.375.000 euro. Di questi un quarto deriva dalle donazioni. La comunit\u00e0 nell\u2019arco del 2017 \u00e8 arrivata ad ospitare 1.542 ragazzi. Nel 2018 la Comunit\u00e0 ha festeggiato 40 anni dalla sua fondazione.\nGratuit\u00e0 e impatto sociale della comunit\u00e0.\nSan Patrignano nel 2017 si \u00e8 sottoposta per la prima volta al calcolo dello SROI (Social Return On Investment), la misurazione dell\u2019impatto sociale per ogni singolo euro investito nelle sue attivit\u00e0. Questo calcolo ha sottolineato come nel 2017 ogni euro investito su San Patrignano abbia dato un ritorno di 5,21 euro in valore sociale.\nUn valore determinato dal risparmio per la collettivit\u00e0 derivante dall\u2019aiuto gratuito che la comunit\u00e0 offre a tutti i ragazzi accolti, non percependo rette n\u00e9 dalle famiglie n\u00e9 dallo Stato, dall\u2019impegno nella formazione professionale dei ragazzi accolti e dai risparmi per la collettivit\u00e0 derivanti dalla riduzione della criminalit\u00e0, dato che la comunit\u00e0 ospita tanti ragazzi in regime alternativo al carcere.\nRiconoscimenti.\nLa comunit\u00e0 ha ricevuto gli omaggi e le visite di numerose personalit\u00e0 nazionali ed internazionali, tra cui due Presidenti della Repubblica. Nel 2000 fu Carlo Azeglio Ciampi a voler conoscere di persona l\u2019impegno della comunit\u00e0. Nel 2018, in occasione del 40 anniversario della fondazione della comunit\u00e0, invece la visita del Presidente Sergio Mattarella che ha portato il suo saluto ai 1300 ragazzi in percorso all\u2019interno della grande sala da pranzo: \"Qui si respira solidariet\u00e0, e questo \u00e8 un patrimonio del nostro popolo, nel DNA degli italiani vi \u00e8 la solidariet\u00e0\".\nFra le due visite, nel 2013 la visita del Segretario delle Nazioni Unite Ban Ki Moon che si \u00e8 rivolto cos\u00ec ai ragazzi: \u201cQui siete campioni dei diritti umani. Continuate a seguire con compassione chi vi chiede aiuto e portate avanti questo impegno con passione. Non perdete mai questa forza. Il vostro \u00e8 un messaggio di speranza che ogni ragazzo deve portare con s\u00e9 quando rientra nella societ\u00e0. Il futuro \u00e8 nei giovani\u201d.\nControversie.\nI metodi utilizzati nella Comunit\u00e0 di San Patrignano hanno suscitato enormi controversie che sono state oggetto di ampio dibattito pubblico, processi giudiziari e serie televisive. \nNell'ottobre 1980 una perquisizione dei Carabinieri nella struttura trova alcuni ospiti incatenati e rinchiusi in un canile. Vincenzo Muccioli viene arrestato e si apre un processo per maltrattamenti e sequestro di persona (il \"processo delle catene\") che ebbe una vasta eco sui giornali dell'epoca. Il processo si conclude in primo grado con la condanna a 18 mesi di reclusione, mentre in appello Muccioli viene assolto e la sentenza \u00e8 confermata nel 1990 dalla Cassazione.\nIl 7 maggio 1989 invece viene ritrovato a Terzigno (NA) il cadavere di un ragazzo appartenente alla comunit\u00e0, Roberto Maranzano, ucciso con percosse. Quattro anni pi\u00f9 tardi, in seguito alla confessione di un testimone che aveva assistito alla morte del ragazzo, emerse che il giovane fu ucciso a bastonate da tre ospiti della comunit\u00e0. Per depistare le indagini il cadavere fu trasportato in auto a Terzigno, cercando di far passare l'idea di un delitto legato alla criminalit\u00e0 organizzata. Muccioli fu assolto dal reato per omicidio colposo per non aver commesso il fatto. Fu condannato in primo grado a 8 mesi per favoreggiamento, ma gli fu riconosciuta l\u2019attenuante per \u201cL\u2019avere agito per motivi di particolare valore morale o sociale\u201d. Non segu\u00ec per lui il processo d'appello per la morte il 19 settembre 1995 del presunto reo. Vennero pure allo scoperto alcuni suicidi, come quelli di Natalia Berla e Gabriele De Paola, avvenuti nella primavera dell'89, e quello di Fioralba Petrucci, risalente al giugno 1992. Tutte e tre le persone si erano suicidate mentre si trovavano in \"clausura punitiva\" all'interno della comunit\u00e0, gettandosi dalle finestre delle stanze in cui erano chiusi.\nNel corso del processo diversi giovani ospitati nella Comunit\u00e0 hanno raccontato di violenze e di soprusi subiti, di misteriosi suicidi e di tangenti. Gli imputati per questo processo sono assolti con sentenza dell\u201911 giugno 2001 del Tribunale di Rimini \u201cperch\u00e9 il fatto non sussiste\u201d."}
{"id": "306370", "revid": "90227", "url": "https://it.wikipedia.org/wiki?curid=306370", "title": "Catechismo Tridentino", "text": ""}
{"id": "306372", "revid": "400518", "url": "https://it.wikipedia.org/wiki?curid=306372", "title": "Adam Harasiewicz", "text": "Nel 1955 ha vinto a Varsavia la quinta edizione del prestigioso Concorso pianistico internazionale Fr\u00e9d\u00e9ric Chopin.\nHa inciso musiche di Chopin e molte opere di Szymanowski."}
{"id": "306373", "revid": "767487", "url": "https://it.wikipedia.org/wiki?curid=306373", "title": "Scarve", "text": "Gli Scarve sono un gruppo musicale industrial death metal di Nancy, Francia, fondati da Patrick Martin, chitarrista ritmico, e Dirk Verbeuren, batterista. La loro musica risente dell'influenza di gruppi come Death, Coroner, Cynic e Atheist.\nBiografia.\nNata nel 1993 la band comprende, oltre a Martin e Verbeuren, Sylvain Coudret alla chitarra, il cantante Pierrick Valence e Gilles Delecroix alla batteria. Il loro album di debutto del 2000, Translucence, \u00e8 stato prodotto da Daniel Bergstrand, gi\u00e0 noto per il suo lavoro con gruppi come Meshuggah, Strapping Young Lad, Darkane e In Flames.\nCon il secondo album Luminiferous, ancora prodotto da Bergstrand ma realizzato per Listenable Records, la band ha avuto per la prima volta una distribuzione a livello mondiale venendo distribuito negli Stati Uniti dalla WWIII Music). Nello stesso periodo sono entrati nel gruppo Pierrick Valence come secondo cantante e Lo\u00efc Colin al basso. A questo album \u00e8 seguito un tour europeo in cui si sono esibiti con band come Behemoth, Dew-Scented, Tiamat, Pungent Stench, Aborted, Akercocke, Gojira e Nile.\nIl terzo album, Irradiant, \u00e8 stato registrato nel luglio 2003 nei Dug-Out Studios di Uppsala. Daniel Bergstrand \u00e8 stato assistito nella produzione da \u00d6rjan \u00d6rnkloo, precedentemente con i Misery Loves Co, e si \u00e8 avvalso della collaborazione di Fredrik Thordendal dei Meshuggah e Gustaf Jorde dei Defleshed. L'artwork \u00e8 stato curato da Dennis Sibeijn, gi\u00e0 autore delle copertine degli Aborted. Con questo album gli Scarve hanno ottenuto un grande successo di critica e di pubblico, ottenendo anche la copertina del numero di aprile dell'edizione francese di Rock Hard.\nNell'ottobre 2006, durante le registrazioni del quarto album, Guillaume Bideu \u00e8 passato agli Mnemic, e provvisoriamente il suo posto \u00e8 stato preso dall'ex cantante dei Darkane Lawrence Mackrory.\nL'album dal titolo The Undercurrent \u00e8 stato pubblicato nell'aprile 2007."}
{"id": "306376", "revid": "1349066", "url": "https://it.wikipedia.org/wiki?curid=306376", "title": "Salvatore Viale", "text": " Formatosi alle idee liberali, svolse un ruolo di rilievo nel recupero della tradizione culturale del popolo c\u00f2rso e difese il ruolo della lingua italiana come lingua colta dell'isola.\nBiografia.\nNato da una famiglia di notabili di Bastia di origini genovesi (un suo avo, Benedetto, era stato governatore della Corsica per la Repubblica di Genova dal 1641 al 1643), ricevette nella citt\u00e0 natale la sua prima educazione. Il padre Paolo Agostino, membro del Consiglio municipale di Bastia, volendo avviare il figlio alla professione di medico, lo invi\u00f2 a Roma, dove lo accolse il compatriota e sacerdote Bonaventura Poletti, amico di Pasquale Paoli. Durante il soggiorno romano scopr\u00ec la passione per la letteratura che non lo avrebbe pi\u00f9 abbandonato e rinunci\u00f2 a proseguire gli studi in medicina. A Roma faranno brillante carriera i fratelli Benedetto, archiatra pontificio, e Michele che diverr\u00e0 cardinale.\nRientr\u00f2 in Corsica nel 1805 a seguito della morte del padre per seguire gli affari di famiglia e iscrittosi all'Universit\u00e0 di Pisa vi consegu\u00ec la laurea in diritto nel 1809.\nIn quegli stessi anni fu insegnante al Collegio di Bastia e vi pubblic\u00f2 il trattato \"Principi delle Belle Lettere\".\nCon la caduta di Napoleone I (1815), a Bastia si instaura un governo provvisorio indipendentista che invano preme sugli Inglesi e sul Congresso di Vienna affinch\u00e9 la Corsica venga separata dalla Francia. Viale ne \u00e8 pienamente coinvolto e contribuisce alla redazione degli atti di governo, scritti in lingua italiana.\nEsule a Roma in seguito alla Restaurazione, che riconferma l'unione della Corsica al regno di Francia di Luigi XVIII, stringe amicizia con l'eminente georgofilo Raffaello Lambruschini, si avvicina ai circoli liberali italiani e prosegue la coltivazione degli studi letterari.\nNel 1816 rientra in Corsica richiamato dal conte Alessandro Colonna d'Istria, procuratore generale del re di Francia presso la Corte d'Appello di Bastia, che lo nomina sostituto procuratore presso la locale Corte Criminale.\nNel 1817 esce la prima edizione (ne seguiranno altre cinque durante tutto il XIX secolo) di quella che \u00e8 considerata la sua opera maggiore, la \"Dionomachia\" (cio\u00e8 \"battaglia dell'asino\"), che Niccol\u00f2 Tommaseo defin\u00ec come la pi\u00f9 importante composizione del genere eroicomico dopo \"La secchia rapita\" di Alessandro Tassoni. Sembra che l'opera - che narra con spirito acuto uno scontro tragicomico tra gli abitanti di Lucciana e Borgo - fosse in via di sviluppo sin da prima del 1813.\nDal 1819 al 1831 \u00e8 Giudice d'istruzione del Circondario di Bastia, mettendosi in evidenza per i suoi sforzi per contenere gravit\u00e0 e numero dei delitti. Si dimette quindi dall'incarico (mantenendo in questo ambito il posto di Consigliere di Corte d'Appello) per perseguire a tempo pieno l'impegno in campo culturale e letterario gi\u00e0 perseguito durante l'attivit\u00e0 giurisdizionale.\nGi\u00e0 da prima del 1831, infatti, il Viale s'era distinto per il grande impegno profuso al restauro e al rilancio a Bastia della \"Societ\u00e0 centrale d'istruzione pubblica\", un'accademia di promozione scientifica e letteraria.\nNel periodo successivo, tra le varie attivit\u00e0 culturali perseguite, si impegna nella raccolta dei canti popolare della grande e copiosa tradizione orale in lingua c\u00f2rsa. Tra il 1838 e il 1839 collabora attivamente con il filologo e patriota italiano Niccol\u00f2 Tommaseo che durante il soggiorno in Corsica indaga il vernacolo locale, che definisce uno dei pi\u00f9 puri e aderenti alla lingua di Dante. Continua a collaborare con gli ambienti dei Georgofili e dell'Accademia della Crusca, intrecciando tra l'altro un significativo scambio epistolare con il suo editore a Firenze, Giovan Pietro Vieusseux.\nNel 1852 lascia ogni incarico giudiziario e si dedica ai suoi studi sino alla morte, avvenuta a Bastia nel 1861.\nA Viale \u00e8 stata dedicata una salita a Genova nei pressi della centralissima Via XX Settembre (precedentemente intitolata ad Antoine Christophe Saliceti), una via al Lido di Ostia, frazione di Roma, ed una via nella sua citt\u00e0 natale nei pressi del Teatro Municipale della citt\u00e0. Inoltre a Bastia \u00e8 dedicata a Viale \u00e8 dedicato il Centro degli Studi, un monumento inaugurato il 22 gennaio 1865 e una statua a San Fiorenzo.\nOpere.\nMeglio che affidandosi a qualsiasi considerazione a posteriori sul significato dell'opera e dell'impegno culturale di Salvatore Viale, conviene far parlare l'autore stesso. \nNella sua premessa all'edizione del 1843 dei \"Canti popolari corsi\", stampato a Bastia - esplicitamente dedicata \"ai lettori corsi\" - Salvatore Viale stila un vero e proprio manifesto ideologico nel quale egli - magistrato dello Stato francese - rivendica con chiarezza e libert\u00e0 l'identit\u00e0 c\u00f2rsa come antitetica a quella francese e la sua naturale appartenenza all'area culturale italiana. Eccone il passaggio pi\u00f9 significativo:\nElenco completo delle opere di Salvatore Viale:"}
{"id": "306380", "revid": "212348", "url": "https://it.wikipedia.org/wiki?curid=306380", "title": "XXII secolo", "text": ""}
{"id": "306383", "revid": "339392", "url": "https://it.wikipedia.org/wiki?curid=306383", "title": "Festa Madonna", "text": ""}
{"id": "306385", "revid": "339392", "url": "https://it.wikipedia.org/wiki?curid=306385", "title": "Festa di Maria Santissima della Consolazione", "text": ""}
{"id": "306386", "revid": "713714", "url": "https://it.wikipedia.org/wiki?curid=306386", "title": "Edward Lear", "text": "Scrittore \"nonsense\" (noto per i suoi \"limerick\"), spesso illustrava le sue stesse opere.\nBiografia.\nEbbe un'adolescenza difficile (venti fratelli e un padre in prigione per debiti) e la vita turbata sin dalla giovinezza dalla malattia (era epilettico ed asmatico), ma presto cominci\u00f2 a fare disegni o schizzi a carattere zoologico, che gli permisero di guadagnarsi da vivere nell'adolescenza. In seguito fu ospite e dipendente del Conte di Derby (come pittore naturalista) dove scrisse i suoi limerick per divertire i figli del conte. Tra il 1830 e il 1832 pubblic\u00f2 una delle pi\u00f9 belle opere illustrate, dedicate ai pappagalli: \"Illustrations of the family of Psittacidae, or Parrots\", con 42 tavole litografate e colorate a mano da lui stesso. \u00c8 di questi anni la collaborazione di Lear con l'illustre ornitologo John Gould.\nEdward Lear passer\u00e0 buona parte della sua vita a viaggiare (grazie al lavoro, che gli permette di visitare luoghi pi\u00f9 salubri), legandosi in particolar modo all'Italia: nel 1837 \u00e8 a Roma, in seguito tra il 1842 e il 1846 percorre Abruzzo, Molise, la stessa campagna romana. Nel 1847 progetta di visitare l'intera Calabria ma i moti di Reggio dell'ottobre 1847 gli permettono di vedere solo la provincia reggina. Nel 1848 visita le zone del Vulture-Melfese (la sua esperienza \u00e8 raccontata nell'opera pi\u00f9 volte ristampata \"Viaggio in Basilicata\") e dell'alta Irpinia. Durante tutti i suoi viaggi Lear produce numerosi resoconti illustrati tra cui il \"Journals of a Landscape Painter in Southern Calabria\", resoconto del viaggio calabrese e lucano pubblicato a Londra nel 1852.\nQuattro anni di lavoro gli permettono di raccogliere i suoi limerick corredati di illustrazioni nel celeberrimo libro \"A Book of Nonsense\" che pubblica nel 1846 dietro lo pseudonimo di \"Derry Down Derry\".\nL'opera nonsense di Edward Lear non si esaurisce nei limerick: Lear si dilett\u00f2 a scrivere di botanica o alfabeti nonsense, che riun\u00ec nel libro \"Nonsense Songs, Stories, Botany and Alphabets\" (inverno 1870 a Sanremo, la sua ultima e stabile residenza).\nIl viaggio in Abruzzo.\nLear visit\u00f2 l'Abruzzo circa nel 1843 e occup\u00f2 gran parte dei suoi \"Appunti\" del viaggio italiano elogiando la regione (al tempo Abruzzi e Molise) per il suo carattere impervio e delicato e per le tradizioni ancora radicate nella vita cittadina. Viaggi\u00f2 attorno L'Aquila senza entrarvi, passando attorno a Cittaducale (al tempo in Abruzzo), e poi presso la Valle del Liri al confine con la Marsica. Dunque entr\u00f2 nel territorio marsicano (Avezzano, Albe, Celano e Trasacco), e presso l'Altopiano delle Cinquemiglia, tra Castel di Sangro, Rivisondoli ed Alfedena, di cui ricorder\u00e0 l'inverno molto rigido.\nSuccessivamente pass\u00f2 attraverso l'antico tratturo di Castel di Sangro, per raggiungere il Molise presso Agnone e Bagnoli del Trigno."}
{"id": "306393", "revid": "634034", "url": "https://it.wikipedia.org/wiki?curid=306393", "title": "Scuola socio-analitica", "text": "La scuola socio-analitica \u00e8 una scuola innovativa di psicologia del lavoro che nell'immediato dopoguerra, presso il \"Tavistock Institute of Human Relations\" di Londra, mise a punto un metodo di ricerca per applicare al comportamento sociale i fondamenti della psicoanalisi freudiana.\nLe due componenti del sistema impresa.\nI modelli organizzativi della cultura industriale hanno, pur nella loro diversit\u00e0, un aspetto comune, ovvero riconoscere l'esistenza e i collegamenti delle due componenti base del sistema impresa, che sono la componente tecnico-organizzativa e la componente umana. In passato queste dimensioni sono state spesso rappresentate, alternativamente, secondo un modello di dipendenza e subordinazione l'una rispetto all'altra, se non addirittura in contrapposizione, una sorta di \"Yin\" e \"Yang\" che, nel cosmo industriale, lottano ma sono condannati a coesistere. In buona sostanza, la domanda fondamentale era se l'uomo dovesse adattare s\u00e9 stesso, i suoi comportamenti, la sua motivazione, il modo con cui gestisce il suo ruolo alle esigenze della tecnologia e dell'organizzazione oppure se, viceversa, fossero queste ultime a dover essere progettate tenendo conto delle caratteristiche e dei vincoli posti dalle persone.\nLa supremazia, nel corso dell'ultimo secolo e mezzo, \u00e8 stata spesso attribuita alla componente tecnico-organizzativa, soprattutto grazie al grande sviluppo dei modelli organizzativi derivati dal Taylorismo ed alle sue diverse applicazioni ed evoluzioni. Di contro, la componente umana ha spesso fatto fatica a prevalere, pur avendo avuto al suo fianco paladini autorevoli, primo fra tutti Elton Mayo.\nModello dell'esagono.\nFinalmente, il modello dell'azienda come sistema aperto del Tavistock Institute ha sciolto il nodo: obiettivi e strategie, tecnologia, organizzazione, sistema sociale, persone sono variabili interdipendenti e con pari dignit\u00e0 ed importanza per l'azienda. Questo \u00e8 noto anche come modello dell'esagono. Nella rappresentazione dell'esagono le sei variabili del sistema azienda sono raggruppate in tre famiglie: variabili tecniche, sociali e socio-tecniche.\nVariabili tecniche.\nLe variabili tecniche rappresentano la struttura, i ruoli e i meccanismi operativi dell'azienda. Sono poste sul lato sinistro dell'esagono e riguardano gli aspetti tecnici e organizzativi. \"Struttura\" e \"ruoli\" sono le variabili organizzative per eccellenza e si riferiscono quindi a tutto ci\u00f2 che \u00e8 appartiene al dominio cognitivo e metodologico dell'organizzazione.\nLe variabili struttura e ruoli riguardano quindi la struttura (organigramma, collegamenti gerarchici e funzionali tra le posizioni, modello organizzativo globale), la disposizione e il contenuto dei ruoli presenti nella struttura (scopo della posizione, responsabilit\u00e0, attivit\u00e0, tempi e metodi di lavoro) e il disegno funzionale dell'organizzazione.\nI \"meccanismi operativi\" sono i meccanismi organizzativi e gestionali che consentono e facilitano il funzionamento della macchina organizzativa e ne determinano le caratteristiche operative. Fanno parte quindi di questa famiglia le procedure, i regolamenti e le disposizioni interne, i sistemi di pianificazione, monitoraggio e controllo, il sistema informativo ed informatico, i regolamenti e le normative inerenti al compito primario, il sistema di gestione e sviluppo delle risorse umane e il lay out.\nVariabili sociali.\nLe variabili sociali comprendono il clima, la cultura, i valori e le persone. Sono le variabili inerenti agli aspetti socio-psicologici del sistema azienda, il lato destro dell'esagono.\n\"Clima\", \"cultura\" e \"valori\" sono le componenti sociali del sistema azienda che definiscono gli elementi d'aggregazione, le caratteristiche, le finalit\u00e0, le regole di comportamento e di relazione dei gruppi e delle persone all'interno dell'organizzazione e verso l'esterno.\nLe \"persone\" sono il patrimonio di risorse umane dell'organizzazione descritto in termini di qualit\u00e0, quantit\u00e0, adeguatezza al ruolo, potenzialit\u00e0 di crescita, competenze, professionalit\u00e0.\nVariabili socio-tecniche.\nLe variabili socio-tecniche comprendono gli obiettivi, le strategie e il sistema premiante. Sono variabili di natura mista, sia tecnica sia sociale e si collocano sui due vertici contrapposti, superiore ed inferiore, dell'esagono. Gli \"obiettivi\" e le \"strategie\" sono il ponte che connette il sistema azienda con il suo ambiente di riferimento e consentono di tradurre le opportunit\u00e0 ed i vincoli posti dall'ambiente in requisiti e linee guida per il sistema stesso. Il \"sistema premiante\" include i principi, le modalit\u00e0 e le regole attraverso cui si premiano i risultati e i comportamenti attesi. La parte tecnica del sistema premiante riguarda gli aspetti collegati al ruolo, alla prestazione, agli obiettivi. La parte sociale coinvolge invece gli aspetti motivazionali e comportamentali.\nApplicazione del modello dell'esagono.\nIl modello dell'azienda come sistema aperto, forte della base teorica costituita dalla teoria dei sistemi, fornisce finalmente un adeguato costrutto concettuale ed una metodologia per la progettazione dei sistemi organizzativi, coinvolgendo contemporaneamente, in modo armonico ed interdipendente, tutte le dimensioni del sistema azienda, in modo tale che non \u00e8 possibile agire su una o pi\u00f9 dimensioni senza influenzare e predeterminare i comportamenti di tutte le altre.\nPer capire meglio questo concetto consideriamo il seguente esempio: un'universit\u00e0 pubblica definisce il suo nuovo piano strategico individuando l'obiettivo di incrementare del 20% all'anno, per i prossimi tre anni, le iscrizioni alle facolt\u00e0 tecniche, attraverso una strategia basata sullo sviluppo dell'immagine anche al di fuori del territorio di competenza, il miglioramento della qualit\u00e0 dei servizi agli studenti, la creazione di una scuola post universitaria in grado di realizzare master di alta qualit\u00e0 e rispondenza alle richieste del mercato del lavoro.\nPer rendere fattivo il piano strategico \u00e8 necessario pianificare e realizzare un programma di cambiamento che riguarda le altre cinque dimensioni dell'esagono. Nell'ambito di questo piano, viene creata la posizione di \"Responsabile Marketing e Sviluppo\", prima non presente (struttura e ruoli). Questa posizione, per funzionare, necessita di essere inserita in un flusso informativo interno ed esterno e di collegarsi ad altre funzioni, ad esempio quella preposta alla progettazione didattica (meccanismi operativi), potendo influenzare ed indirizzare le azioni di queste funzioni e scambiare con le stesse le informazioni indispensabili per operare. Tutto ci\u00f2 ha un'influenza importante sulla cultura organizzativa, che deve evolversi verso modelli di maggiore orientamento ed attenzione ai propri clienti esterni\u00a0\u2013 gli studenti \u2013 ed interni\u00a0\u2013 i colleghi che partecipano all'erogazione del servizio (\"clima\", \"cultura\" e \"valori\"). Altres\u00ec, \u00e8 scontata la necessit\u00e0 di individuare all'interno, oppure acquisire dall'esterno, una o pi\u00f9 persone in grado di ricoprire in modo efficace la posizione (\"persone\"), come pure sar\u00e0 necessario attivare un'azione formativa per il personale coinvolto nel progetto. Infine, difficilmente questo progetto produrr\u00e0 risultati se non sar\u00e0 sostenuto da opportune azioni retributive ed incentivanti (\"sistema premiante\"), realizzate in modo tale da non creare squilibri e sperequazioni retributive e di carriera all'interno. In sintesi, anche agendo su una singola dimensione del sistema azienda, tutte le altre dimensioni sono influenzate e se non si controlla e governa il processo in modo mirato e consapevole si rischiano eventi spontanei di adattamento o reazione che faranno fallire il progetto di cambiamento o ne faranno sfuggire il controllo a chi governa l'azienda stessa.\nLa visione \"sistemica\" dell'azienda \u00e8 un incoraggiamento rivolto alla psicologia delle organizzazioni affinch\u00e9 si confronti in modo ancora pi\u00f9 profondo con la scienza dell'organizzazione; di contro, ne discende che ogni nuovo approccio o modello organizzativo non pu\u00f2 non fare i conti con la psicologia delle organizzazioni, con i suoi modelli ed i suoi costrutti teorici. Questo connubio ha dato vita ad un modo nuovo di affrontare la progettazione e l'attuazione dei cambiamenti organizzativi, lo \"sviluppo organizzativo\", un approccio innovativo che tratta il sistema organizzativo come una struttura vitale, in costante evoluzione, integrando modelli e metodi di progettazione ed implementazione dell'organizzazione.\nSviluppo organizzativo.\nLo sviluppo organizzativo si definisce come una serie d'attivit\u00e0 basate sui concetti e metodi della scienza del comportamento, e destinate a rafforzare l'efficienza complessiva e lo stato di salute dell'organizzazione. Temi principali sono l'ambiente organizzativo, lo scambio d'informazioni, la comunicazione, la costituzione di gruppi di lavoro, l'istituzione di rapporti di collaborazione tra unit\u00e0 ed altri temi simili. Una speciale attenzione \u00e8 rivolta all'individuazione e alla trasformazione dei valori, atteggiamenti, relazioni interpersonali e processi organizzativi.\nOperare secondo il modello dello sviluppo organizzativo significa progettare, gestire e monitorare l'organizzazione nel continuum temporale nel quale essa si colloca, creando i presupposti perch\u00e9 l'organizzazione stessa sviluppi i propri processi evolutivi nella direzione voluta.\nPer illustrare meglio questo concetto, si pensi che per lungo tempo, per l'influenza del modello dell'organizzazione scientifica del lavoro, la progettazione organizzativa si era sviluppata con obiettivi e modalit\u00e0 simili a qualsiasi altra attivit\u00e0 progettuale, ad esempio, la progettazione di un edificio, con l'unica differenza che in un caso valevano le leggi dell'economia e dell'organizzazione, nell'altro caso si applicavano le leggi della statica ed i principi dell'architettura. Partendo da obiettivi predefiniti, risorse disponibili, criteri di funzionalit\u00e0 e fruibilit\u00e0, si cercava di realizzare un progetto quanto pi\u00f9 attinente alle specifiche definite ottimizzando tempi, costi ed applicando logiche di efficienza.\nLo sviluppo organizzativo genera organizzazioni dinamiche, per le quali la rispondenza alle specifiche di progetto \u00e8 solo il requisito di base di partenza, la condizione necessaria ma non sufficiente, mentre la vera qualit\u00e0 viene dalla capacit\u00e0 dell'organizzazione stessa di autoaggiornarsi, di mantenere, anzi di accrescere la sua eccellenza sviluppandosi come un organismo vivente che \u00e8 in grado di apprendere dalle esperienze. Su questo tema, ci sono riferimenti a diverse fonti autorevoli, in modo particolare gli studi sui sistemi viventi di Bertalanffy e pi\u00f9 recentemente, un importante contributo teorico ci viene dagli studi di Humberto Maturana e Francisco Varela sui sistemi autopoietici. Queste considerazioni dimostrano che la psicologia del lavoro ha sempre pi\u00f9 bisogno di conoscere modelli e costrutti teorici di altre discipline, anche d'origini lontane, per integrare i suoi modelli ed approcci, coerentemente con gli sviluppi dell'epistemologia verso un recupero di quella trasversalit\u00e0 e multidisciplinarit\u00e0 che ha caratterizzato per migliaia di anni la conoscenza umana."}
{"id": "306398", "revid": "1762097", "url": "https://it.wikipedia.org/wiki?curid=306398", "title": "Gens Iulia", "text": "La gens Iulia (talvolta italianizzato in \"gens\" Giulia) fu un'antichissima \"gens\" romana, di cui fanno parte alcuni tra i personaggi pi\u00f9 influenti dello Stato, e di cui viene esaltata leggendariamente a pi\u00f9 riprese la discendenza divina (attraverso l'asse Venere-Enea-Iulo).\nOrigini.\nSecondo una tradizione leggendaria (consolidata, fra l'altro, dalla vasta risonanza dell'opera di Virgilio) la gens Iulia discendeva da Iulo (o Ascanio), figlio di Enea e fondatore della citt\u00e0 di Alba Longa, e Romolo stesso ne faceva parte. Se la tradizione \u00e8 affidabile dovrebbe quindi essere compresa tra le \"gentes\" originarie di Roma ricordate dallo storico Tito Livio. In proposito Tito Livio ricorda anche un Proculo Giulio, nobile di Alba Longa, amico e lontano parente di Romolo, che, dopo la misteriosa scomparsa di quest'ultimo, rifer\u00ec all'assemblea dei romani di averlo visto in un'apparizione, in cui Romolo gli aveva predetto il grande destino di Roma, spiegato la sua dipartita con la volont\u00e0 divina ed espresso la volont\u00e0 di venire onorato come dio con il nome di Quirino.\nBench\u00e9 la \"gens\" fosse patrizia, economicamente dovette subire alterne vicende, dato che la famiglia del suo membro pi\u00f9 famoso, Gaio Giulio Cesare, aveva residenza nella Suburra, quartiere molto popolare. Ci\u00f2 non imped\u00ec a Cesare di ricordare orgogliosamente le proprie nobili origini in molte occasioni pubbliche, quasi a voler legittimare anche moralmente il potere assoluto che avrebbe poi conquistato. \nComunque la \"gens\" Giulia fu certamente una delle famiglie pi\u00f9 illustri dalla repubblica; i suoi membri ricoprirono la pi\u00f9 alta magistratura, il consolato, per ben 29 volte, fino all'avvento di Cesare.\nUn Sesto Giulio Cesare, pretore nel 208 a.C., \u00e8 il primo personaggio noto della \"gens\" Giulia che porta il cognome di Cesare. Suoi omonimi furono Sesto Giulio Cesare, console del 157 a.C. e un pretore del 123 a.C.\nParenti del padre di Cesare erano i fratelli Lucio Giulio Cesare (nato nel 135 a.C. circa), console nel 90 a.C. e autore della \"lex Iulia de civitate\", e Gaio Giulio Cesare Strabone Vopisco (nato nel 130 a.C. circa), entrambi uccisi nell'87 a.C., in occasione dei tumulti a cui segu\u00ec la prima cacciata di Gaio Mario. Figli del console del 90 a.C. furono Lucio Giulio Cesare (110/108 - 43 a.C.), console nel 64 a.C. e Giulia, moglie di Marco Antonio Cretico e madre del triumviro Marco Antonio. Il padre di Cesare ebbe probabilmente come fratello il Sesto Giulio Cesare che fu console nel 91 a.C. e come sorella Giulia, moglie di Gaio Mario.\nDopo la morte di Cesare e con il definitivo passaggio dalla repubblica al principato, la \"gens\" Giulia continu\u00f2 a dominare la scena politica di Roma con gli imperatori Ottaviano Augusto, che adott\u00f2 poi Tiberio Claudio Nerone (appartenente alla \"gens\" Claudia, famiglia di antichissima origine sabina) e quindi con Caligola. Dopo la soppressione di Caligola i pretoriani sostennero l'ascesa al potere dello zio Tiberio Claudio Nerone.\nLa dinastia Giulio-Claudia, destinata a concludersi con Nerone (definito con riferimento alle origini troiane della \"gens\" Giulia come \"l'ultimo degli Eneadi\"), presenta intrecci familiari di notevole complessit\u00e0 (vedi l'albero genealogico Giulio-Claudio).\nTeofilatto, patrizio romano di epoca medievale, da cui discesero i conti di Tuscolo, i Colonna e i Tolomei, si riteneva erede di un ramo della gens Iulia.\nOnori.\nLa \"gens\" Giulia diede anche il proprio nome alla via Giulia Augusta, costruita da Augusto nel 13 a.C.; la strada partiva da Piacenza e passando per Tortona e Vado Ligure percorreva la riviera ligure di ponente verso la Gallia, giungendo ad \"Arelate\" (l'odierna Arles), dove si congiungeva con la via Domizia.\nIl portico dei \"Saepta Iulia\", a Roma, prendeva il nome dalla \"gens\"."}
{"id": "306399", "revid": "2015336", "url": "https://it.wikipedia.org/wiki?curid=306399", "title": "Scolastica (nome)", "text": "Origine e diffusione.\nRiprende il nome tardo latino \"Scholastica\", al maschile \"Scholasticus\", basato sull'appellativo onorifico \"scholasticus\" (dal greco antico \u03c3\u03c7\u03bf\u03bb\u03b1\u03c3\u03c4\u03b9\u03ba\u03cc\u03c2, \"scholastik\u00f3s\", da \u03c3\u03c7\u03bf\u03bb\u03ae, \"schole\", \"scuola\"), \"oratore\", \"retore\"; \"insegnante\", dato in origine a docenti ed a persone molto erudite. Alcune fonti lo interpretano invece come \"che segue la regola della scuola\", \"scolare\".\nLa diffusione in Italia del nome, comunque scarsa, \u00e8 dovuta pressoch\u00e9 unicamente al culto verso santa Scolastica, sorella di san Benedetto da Norcia; \u00e8 attestato quasi solo nella forma femminile, e maggiormente accentrato nel Lazio.\nOnomastico.\nL'onomastico viene festeggiato il 10 febbraio in memoria di santa Scolastica, sorella di san Benedetto da Norcia, religiosa presso Montecassino. Con lo stesso nome si ricordano anche una santa di Alvernia, ricordata con il marito o fratello sant'Ingiurioso, il 25 maggio, e la beata Francesca Scolastica Girlani, sorella della beata Arcangela Girlani, religiosa carmelitana a Trino, commemorata il 26 gennaio."}
{"id": "306401", "revid": "125878069", "url": "https://it.wikipedia.org/wiki?curid=306401", "title": "Schermata blu di errore", "text": "Una schermata blu di errore (detta in inglese \"Blue Screen\", \"Blue Screen of Death\", con la sigla \"BSoD\", ossia schermata blu della morte) \u00e8 il nome dato comunemente alla schermata di colore blu mostrata da un computer con un sistema operativo Microsoft Windows quando si verifica un errore di sistema critico che non pu\u00f2 essere risolto autonomamente.\nDescrizione.\nCi sono due schermate di errore indicate come schermate blu, una delle quali (su Windows NT) notevolmente pi\u00f9 grave dell'altra (su Windows 9x).\nIn una forma o nell'altra, la schermata blu della morte \u00e8 ed \u00e8 stata presente in tutti i sistemi Windows a partire da Windows 1.0. \u00c8 simile alla schermata nera di errore di OS/2, di cui svolge la stessa funzione. Nelle prime anteprime di Windows Vista \u00e8 stata accompagnata da una schermata rossa di errore, usata per gli errori del boot loader.\nA partire dalla build 14997 di Windows 10 esiste una variante verde della BSoD, la GSoD (\"Green Screen of Death, schermata verde della morte\"), presente esclusivamente nelle versioni beta del sistema operativo.\nTipologie.\nWindows 1.0.\nAnche la prima versione in assoluto di Windows possedeva una sua Blue Screen of Death.\nQuesta Blue Screen of Death non era formattata ed era piena di caratteri grafici incomprensibili e non interpretabili in alcun modo. Si trattava generalmente della segnalazione di un errore fatale sotto tutti i punti di vista, e all'utente non era possibile in alcun modo recuperare i dati ed il lavoro svolto.\nWindows NT.\nIn Windows NT le schermate blu compaiono quando si genera un errore non risolvibile, solitamente causato dal tentativo di eseguire un'operazione assolutamente non valida, nel kernel o in un driver eseguito a livello del kernel. L'unica cosa sicura che si pu\u00f2 fare in questo caso \u00e8 riavviare il computer, a meno che nel pannello di controllo non sia disabilitato il riavvio automatico in caso di errore di sistema. Come risultato sono altamente probabili perdite di dati, visto che all'utente non \u00e8 data la possibilit\u00e0 di salvare eventuali dati non ancora memorizzati sul disco rigido. \nLe schermate blu sono conosciute come \"blue screen\" nella documentazione del \"Windows Resource Kit\", e a volte sono chiamate \"bug check\" nella documentazione del \"Software development kit\" e del \"Driver development kit\" di Windows.\nIl testo sulla schermata d'errore contiene il codice dell'errore, come anche il suo nome simbolico (ad esempio \"0x0000007E, SYSTEM_THREAD_EXCEPTION_NOT_HANDLED\") insieme a quattro valori che dipendono dall'errore fra parentesi, per aiutare gli sviluppatori a risolvere il problema. A seconda del codice di errore, pu\u00f2 essere mostrato l'indirizzo a cui si riferisce l'errore e il driver che \u00e8 stato caricato a quell'indirizzo. In Windows NT e 2000, la seconda e la terza sezione della schermata contengono rispettivamente informazioni su tutti i driver caricati e una copia dello \"stack\". Le informazioni sui driver sono posizionate in tre colonne; la prima elenca il base address del driver, la seconda la data di creazione del driver (come timestamp Unix)e la terza il nome del driver..\nDi default, Windows crea un file con una copia della memoria quando appare una schermata blu. A seconda della versione del sistema operativo, possono esserci diversi formati in cui questo file pu\u00f2 essere salvato, che vanno dal \"minidump\" di 64K al \"dump completo\", che \u00e8 una copia dell'intero contenuto della RAM fisica al momento dell'errore. Il file risultante pu\u00f2 essere analizzato successivamente usando un kernel debugger. \u00c8 necessario un debugger per ottenere una traccia dello stack e spesso anche per stabilire la vera causa del problema, poich\u00e9 le informazioni sullo schermo sono limitate e potrebbero portare a errori nell'interpretazione.\nWindows pu\u00f2 anche essere configurato anche per inviare informazioni di debug a un kernel debugger in esecuzione su un altro computer (Windows XP permette anche di eseguire un kernel debugging in locale). Di conseguenza, se si presenta un errore da schermata blu mentre il kernel debugger \u00e8 attivo, Windows fermer\u00e0 l'esecuzione e far\u00e0 s\u00ec che il debugger \"irrompa\", invece di mostrare il BSoD. Il debugger pu\u00f2 quindi essere usato per esaminare i contenuti della memoria e determinare l'origine del problema. Windows Debugger \u00e8 un software freeware.\nWindows include una caratteristica che pu\u00f2 essere usata per causare manualmente un \"blue screen\", a proprio rischio e pericolo. Per abilitarla, l'utente deve aggiungere un valore nel registro di sistema di Windows. Dopodich\u00e9 un BSoD appare quando l'utente preme due volte il tasto BLOC SCORR tenendo contemporaneamente premuto il tasto CTRL di destra. Questo \u00e8 utile principalmente per ottenere un dump della memoria quando il computer si trova in un determinato stato; in quanto tale, viene usato in genere come supporto nella risoluzione dei blocchi di sistema.\nUn BSoD pu\u00f2 anche essere causato da un errore critico del boot loader, quando il sistema operativo non riesce ad accedere alla partizione di avvio per un errore del disco o per problemi simili. In questi casi il codice d'errore \u00e8 STOP 0x0000007B (INACCESSIBLE_BOOT_DEVICE) e non ci pu\u00f2 per\u00f2 essere alcun dump della memoria. Data l'impossibilit\u00e0 di riavviare in queste situazioni, la correzione del problema pu\u00f2 richiedere addirittura un riavvio tramite il CD-ROM di Microsoft Windows.\nIn Windows Vista e 7 \u00e8 possibile causare uno schermo blu anche semplicemente terminando da Gestione attivit\u00e0 Windows (CTRL+ALT+CANC) il processo denominato csrss.exe. Si pu\u00f2 causare uno schermo blu anche terminando wininit.exe \nReactOS.\nAnche ReactOS, un'implementazione libera di un sistema operativo compatibile con Windows NT, implementa una sua schermata blu simile a quella di Windows NT.\nWindows 9x/Me.\nLa schermata blu della morte \u00e8 presente anche in Windows 95, 98 e Me. In questi \u00e8 solitamente meno grave, ma pi\u00f9 frequente; \u00e8 principalmente un modo usato dai driver virtuali per segnalare gli errori all'utente. \u00c8 indicato internamente con il nome di \"_VWIN32_FaultPopup\". Le schermate blu in Windows 9x/Me danno all'utente la possibilit\u00e0 di riavviare il sistema o di tornare a ci\u00f2 che si stava facendo per tentare di fare altre operazioni. In ogni caso le schermate blu non sono mai mostrate proprio senza motivo, di solito indicano comunque un problema che non pu\u00f2 essere risolto senza riavviare il computer, quindi se si riavvia o si ritorna al programma in esecuzione il sistema \u00e8 di solito instabile o con ritardi nelle risposte ai comandi dell'utente.\nLa causa pi\u00f9 frequente di una schermata blu \u00e8 la presenza di versioni incompatibili di alcune DLL. Questo problema \u00e8 indicato talvolta come \"inferno delle DLL\" o, in inglese, \"DLL hell\". Windows carica una DLL nella memoria quando essa \u00e8 richiesta da un'applicazione; se cambia la versione della DLL richiesta, al successivo caricamento di questa pu\u00f2 risultare diversa da quanto l'applicazione si aspetti. Queste incompatibilit\u00e0 aumentano nel tempo con l'aumentare del software installato, e questo \u00e8 uno dei motivi principali per cui una copia di Windows appena installata \u00e8 pi\u00f9 stabile di una \"vecchia\".\nIn Windows 95 e 98 compare una schermata blu quando si tenta di accedere al file \"C:\\con\\con\", che veniva talvolta anche inserito come malware scaricato da alcuni siti web per mandare volutamente in crash la macchina dell'utente. Microsoft ha distribuito una patch per evitare questo.\nIn Windows 9x/Me compare una schermata blu anche se l'utente espelle un supporto esterno di memoria secondaria rimovibile (come un CD-ROM o un floppy disk) mentre esso viene letto. Questo \u00e8 particolarmente frequente usando Microsoft Office, quando si lavora su file salvati su supporti esterni e si estrae il supporto prima di chiudere il programma. Poich\u00e9 i software Microsoft Office creano sempre un file temporaneo (che viene aggiornato continuamente) nella cartella in cui si trova il documento che si sta modificando, il tentativo di cancellare questo file alla chiusura del programma causer\u00e0 inevitabilmente un errore con schermata blu, in quanto il disco con i file da cancellare non \u00e8 pi\u00f9 nel lettore, quindi il file non pu\u00f2 essere trovato.\nQuesto tipo di schermata blu non \u00e8 pi\u00f9 presente in Windows NT a partire da 2000. In tale sistema operativo, in caso di errori meno gravi del software, il programma andr\u00e0 in crash ugualmente ma non si porter\u00e0 con s\u00e9 l'intero sistema operativo, grazie a una gestione della memoria migliore. In questi sistemi, le schermate blu appaiono solo in caso di crash dell'intero sistema operativo.\nWindows CE.\nUna semplice versione delle schermate blu \u00e8 presente in Windows CE, ma non in Windows CE per Pocket PC. Le schermate blu in Windows CE 3.0 sono simili a quelle di Windows 95 e 98.\nInstallazioni di Windows.\nA volte si verificano errori critici che portano a schermate blu anche durante le installazioni di Windows, e spesso questo non permette di portare a termine l'installazione. Questi errori vengono spesso alla luce a causa di un processore con un bug o per qualche problema a livello hardware (hardware troppo vecchio, BIOS non aggiornato ecc.).\nDisplay.\nPer default il colore delle scritte \u00e8 bianco (colore EGA 0x0F; colore HTML #FFFFFF) su sfondo blu (colore EGA 0x01; colore HTML #0000AA), con informazioni su alcuni valori correnti della memoria e i valori dei registri. Per utenti con problemi di vista, Microsoft ha introdotto un'utility che permette di cambiare le impostazioni nel codice_1 dei codici di colore che BSoD usa, scegliendo tra i 16 della tavolozza EGA.\nWindows 95, 98 e Me usano la modalit\u00e0 testo 80\u00d725. Il tipo di carattere \u00e8 identico al Fixedsys. Il BSoD in Windows NT usa la modalit\u00e0 testo 80\u00d750. La risoluzione dello schermo \u00e8 720\u00d7400. Il BSoD da Windows 2000 alla versione 7 usa il tipo di carattere Lucida Console, mentre da Windows 8 utilizza il carattere Segoe UI, con una riduzione delle informazioni tecniche precedentemente presenti, compensate dall'aggiunta di un QR Code per accedere al sito Microsoft e vedere approfondimenti e soluzioni sull'errore appena accaduto.\nSchermate blu nell'industria IT.\nGli amministratori di sistema spesso usano \"to bluescreen\" oppure \"to BSoD\" (che si potrebbe tradurre \"bluschermare\" e \"BSoDare\") come comuni verbi, per esempio in frasi come: \"Il server ha appena BSoDato\", \"Oh, fantastico, sta per BSoDare\", oppure \"Windows 2000 non bluscherma tanto quanto faceva NT 4.\"\nAnche i sistemi integrati Microsoft Windows NT Embedded e Windows XP Embedded hanno le schermate blu. Esempi tipici sono i telefoni pubblici, i bancomat e le bacheche elettroniche.\nIl malware WinNuke \u00e8 in grado di lanciare un attacco telematico che fa andare in BSoD un sistema Windows 95 sfruttando un suo bug, poi corretto con un'apposita patch fornita in seguito.\nCodice di esempio.\nDi seguito \u00e8 riportato del codice di esempio in c++ che causa la schermata blu:\n//Libreria\nextern \"C\" NTSTATUS NTAPI RtlAdjustPrivilege(ULONG Privilege, BOOLEAN Enable, BOOLEAN CurrentThread, PBOOLEAN OldValue);\nextern \"C\" NTSTATUS NTAPI NtRaiseHardError(LONG ErrorStatus, ULONG NumberOfParameters, ULONG UnicodeStringParameterMask,\n PULONG_PTR Parameters, ULONG ValidResponseOptions, PULONG Response);\nvoid BlueScreen() {\n BOOLEAN bl;\n ULONG Response;\n RtlAdjustPrivilege(19, TRUE, FALSE, &amp;bl); // Enable SeShutdownPrivilege\n //STATUS_ASSERTION_FAILURE 0xC0000420\n NtRaiseHardError(STATUS_ASSERTION_FAILURE, 0, 0, NULL, 6, &amp;Response); // Shutdown\nint main() {\n BlueScreen();\n return 0;"}
{"id": "306404", "revid": "2207437", "url": "https://it.wikipedia.org/wiki?curid=306404", "title": "JAG - Avvocati in divisa", "text": "JAG - Avvocati in divisa (\"JAG\") \u00e8 una serie televisiva statunitense prodotta dal 1995 al 2005. La serie \u00e8 incentrata sulle vicissitudini di un gruppo di avvocati militari americani del J.A.G., acronimo che identifica la struttura per cui lavorano: il Judge Advocate General.\nIl creatore e produttore della serie \u00e8 Donald P. Bellisario, noto per aver creato altre numerose serie televisive di successo (fra cui, ad esempio, \"Magnum, P.I.\" e \"NCIS - Unit\u00e0 anticrimine\").\nTrama.\nProtagonisti della serie sono il Comandante Harmon \"Harm\" Rabb Jr., della Marina degli Stati Uniti, e dalla seconda stagione il Maggiore dei Marine Sarah \"Mac\" MacKenzie\u00a0\u2013 che sostituisce la precedente partner di Harm, il Tenente Megan \"Meg\" Austin. Questi si trovano a affrontare numerosi casi su cui indagare e talvolta a confrontarsi anche aspramente in Corte marziale.\nFanno da sfondo agli episodi molti temi, fra cui eventi legati alla guerra o ad azioni militari, oppure incidenti che coinvolgono personale militare; spesso tali temi sono ispirati alla realt\u00e0, come il terrorismo e, nelle ultime stagioni, a situazioni sviluppatesi a seguito degli attentati dell'11 settembre 2001, della guerra in Afghanistan e della guerra d'Iraq.\nTra i protagonisti Harm e Mac, per\u00f2, non c'\u00e8 solo una profonda amicizia e stima; \u00e8 evidente che tra i due c'\u00e8 qualcosa di pi\u00f9, una sorta di amore inespresso, e proprio questo sentimento malcelato ma non confessato tra i due protagonisti \u00e8 uno dei temi ricorrenti della serie.\nEpisodi.\nNegli USA il primo episodio di \"JAG\" \u00e8 stato trasmesso il 23 settembre 1995 dalla rete NBC, che hai poi proseguito nella trasmissione dell'intera prima stagione. Tuttavia, dalla seconda stagione in poi, la serie \u00e8 passata alla CBS, che lo ha trasmesso regolarmente sino alla sua conclusione. In Italia \"JAG\" fa la sua comparsa nel luglio del 1997, trasmesso in prima visione da Rai 2 per tutte le dieci stagioni.\nProduzione.\nIl protagonista David James Elliott, a partire dalla sesta stagione, \u00e8 anche regista di alcuni episodi della serie.\nCast.\nIl ventiduesimo e ultimo episodio della prima stagione, \"Accusato\", non fu inizialmente trasmesso, in quanto la NBC decise di sospendere \"JAG\". Nell'episodio appare in un piccolissimo ruolo, appena un minuto, l'attrice Catherine Bell nella parte di Diane Schonke, una militare che viene uccisa. La donna risulter\u00e0 essere una compagna d'accademia di Harm Rabb, dove aveva avuto con la donna una relazione di amicizia fraterna.\nQuando la CBS rilev\u00f2 la serie, il produttore Bellisario rimase cos\u00ec entusiasta dell'interpretazione della Bell che la volle come comprimaria accanto all'attore principale. Quando usc\u00ec la seconda stagione, ancora nessuno aveva visto l'episodio \"fantasma\". Quando Harm Rabb vede la sua nuova compagna, dice solamente che gli ricorda una donna che ha conosciuto: piccolo riferimento all'episodio in questione. Solo anni dopo, durante le repliche della prima stagione, \u00e8 andato in onda l'episodio, ma non sempre viene trasmesso dai network statunitensi. Al contrario, in Europa \u00e8 trasmesso regolarmente come ultimo episodio della prima stagione.\nPer questo motivo la conclusione dell'episodio non si svolge all'inizio della seconda stagione ma nel corso della terza stagione, nell'episodio intitolato \"Diane\", dove l'omicidio di Diane trova finalmente un colpevole. Attraverso delle rievocazioni, infatti, Harm racconta dell'omicidio a Mac, che per la prima volta scopre che, incredibilmente, Diane le assomigliava come una goccia d'acqua e viene a sapere dell'inchiesta relativa al di lei omicidio e del fatto che a quei tempi non venne trovato il colpevole. Non viene menzionato il finale dell'episodio, che vedeva Harm venire arrestato come sospettato di assassinio, n\u00e9 conseguentemente il modo in cui in seguito era stato scagionato.\nCitazioni e riferimenti.\nNel quattordicesimo episodio della terza stagione compare il produttore di \"JAG\", Donald P. Bellisario, in un cameo dedicato alla serie \"In viaggio nel tempo\" (\"Quantum Leap\") di cui era stato a sua volta produttore. Numerosi sono comunque i riferimenti alla suddetta serie, di cui il Tenente Roberts e il Guardiamarina Sims sono grandi appassionati.\nAltri media.\nSpin-off.\nNel 2003 la CBS commission\u00f2 al produttore di \"JAG - Avvocati in divisa\", Donald P. Bellisario, la realizzazione di \"NCIS - Unit\u00e0 anticrimine\", una nuova serie di stampo militare, i cui protagonisti sono agenti speciali della Naval Criminal Investigative Service (NCIS) della marina militare degli Stati Uniti, un'agenzia incaricata dello svolgimento di indagini in casi criminali in cui sono coinvolti membri della United States Navy. Per presentare i personaggi prima del debutto della serie, Bellisario decise di inserirli attraverso un \"backdoor pilot\" della durata di due episodi all'interno dell'ottava stagione di \"JAG\". I protagonisti di \"NCIS\" quindi non facevano parte del cast regolare di \"JAG\", e la serie derivata non si pu\u00f2 dunque considerare un vero e proprio spin-off, pur se viene comunemente intesa come tale.\nNel ventesimo e ventunesimo episodio dell'ottava stagione di \"JAG\" (\"La regina di ghiaccio\" e \"Catastrofe annunciata\"), la squadra NCIS formata dagli agenti Gibbs, DiNozzo e Blackadder, interpretati rispettivamente da Mark Harmon, Michael Weatherly e Robyn Lively, indaga sul ritrovamento di un cadavere di un ufficiale che si scopre poi essere il tenente Loren Singer, personaggio ricorrente in \"JAG\". Le indagini arrivano fin dentro la procura militare e fino ad accusare dell'omicidio il capitano Rabb. Da notare che il personaggio dell'agente Blackadder compare solo in questi due episodi, sostituito nella serie regolare dapprima da Kate Todd impersonata da Sasha Alexander in seguito, dopo la sua morte, da Ziva David interpretata da Cote de Pablo e infine da Eleanor Bishop interpretata da Emily Wickersham. Nei primi episodi di \"NCIS\" compaiono brevemente alcuni protagonisti di \"JAG\", precisamente il sottufficiale Tyner e il tenente Roberts.\nL'ammiraglio A. J. Chegwidden compare in un episodio, e inoltre appare nel 15\u00ba e 21\u00ba episodio dell'ottava stagione di \"\"; sempre in questa, negli ultimi due episodi della decima stagione ricompaiono Harmon Rabb (ancora in servizio a bordo di una portaerei) e Sarah McKenzie (passata all'intelligence); dal breve scambio tra i due, si deduce che la loro storia sia finita.\nEdizione italiana.\nIl ventiduesimo episodio della terza stagione, intitolato \"Un bacio per l'ammiraglio\" non \u00e8 stato trasmesso durante la prima programmazione della serie in Italia. La trama dell'episodio ricalca indirettamente gli avvenimenti della strage del Cermis del 3 febbraio 1998, quando un aereo militare statunitense in volo a bassissima quota tranci\u00f2 con la coda il cavo della funivia del Cermis, in Val di Fiemme; l'incidente provoc\u00f2 la morte di 19 passeggeri e del manovratore. L'episodio \u00e8 stato trasmesso per la prima volta solo durante le repliche del 2005.\nInoltre, il 26 gennaio 1998, la serie fu vista da 4.943.000 telespettatori."}
{"id": "306405", "revid": "2225", "url": "https://it.wikipedia.org/wiki?curid=306405", "title": "Oscar 1982", "text": ""}
{"id": "306406", "revid": "2225", "url": "https://it.wikipedia.org/wiki?curid=306406", "title": "Oscar 1985", "text": ""}
{"id": "306407", "revid": "47767", "url": "https://it.wikipedia.org/wiki?curid=306407", "title": "Selene (nome)", "text": "Origine e diffusione.\nNome di matrice classica, richiama la dea greca che personificava la Luna, Selene; il suo nome, in greco \u03a3\u03b5\u03bb\u03ae\u03bd\u03b7 (\"Selene\"), vuol dire letteralmente \"luna\" (da \u03c3\u03ad\u03bb\u03b1\u03c2, \"selas\", \"luce\", \"splendore\", \"radianza\", \"fiamma\"), ed \u00e8 quindi analogo per semantica a Chandra e Luna.\nIl nome \u00e8 accentrato per pi\u00f9 di met\u00e0 delle occorrenze in Lombardia, ed \u00e8 usato pressoch\u00e9 solo al femminile, anche se sono attestate varianti maschili. Il nome inglese \"Selina\" potrebbe essere una variante di Selene.\nOnomastico.\nL'onomastico pu\u00f2 essere festeggiato il 1\u00ba novembre, festa di Ognissanti, non essendovi sante con questo nome che \u00e8 quindi adespota."}
{"id": "306419", "revid": "287204", "url": "https://it.wikipedia.org/wiki?curid=306419", "title": "Secondo (nome)", "text": "Origine e diffusione.\nDeriva dal \"supernomen\" e poi \"praenomen\" romano \"Secundus\", letteralmente \"secondo\", che in origine veniva attribuito o al secondogenito della famiglia oppure al secondo o pi\u00f9 giovane fra due membri omonimi della stessa famiglia (ad esempio nel caso della tradizionale omonimia fra nonno e nipote o, talvolta, anche fra padre e figlio o ancora tra fratelli, e via dicendo). La stessa logica, per maggior chiarezza, fa da sfondo anche a nomi quali Primo, Terzo, Quarto, Quinto, Sesto, Settimo, Ottavio, Nono e Decimo. Da \"Secundus\" sono derivati i nomi Secondiano e Secondino, due patronimici (sebbene Secondino venga spesso considerato un semplice diminutivo).\nA proposito della sua diffusione, il nome Secondo si riscontra, anche con buona frequenza, un po' in tutta Italia, maggiormente nel Nord e nel Centro, in modo particolare in Piemonte.\nOnomastico.\nIn genere, l'onomastico si festeggia il 30 marzo (o il 29) in memoria di san Secondo di Asti. Con questo nome si ricordano comunque diversi altri santi, fra i quali, alle date seguenti:"}
{"id": "306420", "revid": "125107826", "url": "https://it.wikipedia.org/wiki?curid=306420", "title": "Coppa delle nazioni africane 2006", "text": "La Coppa delle nazioni africane 2006 \u00e8 stata la venticinquesima edizione della Coppa delle nazioni africane, il campionato continentale per nazionali di calcio affiliate alla CAF. Paese ospitante e vincitore della coppa \u00e8 stato l'.\nGli incontri della sezione africana dei gruppi di qualificazione per i Mondiali di calcio 2006 sono stati validi anche per le qualificazioni alla Coppa delle nazioni africane. Anche se solo la prima classificata di ogni gruppo ha ottenuto un posto per i Mondiali, le prime tre in ciascuno dei cinque gironi si sono qualificate per la Coppa d'Africa. La squadra dell'Egitto si \u00e8 qualificata automaticamente in quanto paese ospitante, e avendo terminato il suo girone nei primi tre posti ha fatto spazio alla , quarta classificata, come sedicesima squadra.\nI gironi di qualificazione ai Mondiali di Germania 2006 hanno avuto vincitrici a sorpresa quali , , e , che in questo torneo hanno avuto la possibilit\u00e0 di affrontare squadre tradizionalmente pi\u00f9 forti come , , , , e , oltre alla , campione d'Africa in carica e unica delle \"grandi\" ad approdare senza difficolt\u00e0 a Germania 2006.\nDelle quattro squadre qualificate a sorpresa per i Mondiali solo la Costa d'Avorio ha tenuto fede alle attese, riuscendo ad oltrepassare i gironi eliminatori e ad accedere alla finale, poi persa contro i padroni di casa dell'Egitto. Al terzo posto si \u00e8 classificata la Nigeria, al quarto posto il Senegal."}
{"id": "306421", "revid": "47767", "url": "https://it.wikipedia.org/wiki?curid=306421", "title": "Stanislao", "text": "Origine e diffusione.\n\u00c8 un nome di origine slava, formato dalle radici \"stan\" (o \"stani\", \"restare\", \"stare in piedi\", \"ergersi\") e \"slav\" (o \"slava\", \"gloria\"); il suo significato pu\u00f2 essere interpretato come \"di fama duratura\", \"che eccelle nella gloria\".\nIl nome giunse autonomamente in Italia nord-orientale, e durante il tardo Medioevo venne introdotto nel resto della penisola per vie colte e letterarie, nella forma latinizzata \"Stanislaus\", affermandosi poi grazie anche al culto dei santi cos\u00ec chiamati; nel resto dell'Europa occidentale cominci\u00f2 ad essere usato grazie alla figura di Stanislao Leszczy\u0144ski. In italiano moderno gode di scarsa diffusione; \u00e8 attestato maggiormente in Friuli-Venezia Giulia, per via della minoranza slovena (di cui sono tipici gli ipocoristici \"Stano\", \"Stana\" e \"Slava\"), e per il resto limitato ad alcune province del Lazio, della Campania e della Calabria, oltre che alla Sardegna per l'abbreviazione \"Stanis\".\nOnomastico.\nNumerosi santi e beati portano questo nome: l'onomastico pu\u00f2 essere quindi festeggiato in una delle date seguenti:"}
{"id": "306423", "revid": "767487", "url": "https://it.wikipedia.org/wiki?curid=306423", "title": "Lekythos", "text": "La lekythos (in greco antico \"\u03bb\u03ae\u03ba\u03c5\u03b8\u03bf\u03c2\"), in italiano lecito (), \u00e8 un vaso dal corpo allungato, stretto collo con un'unica ansa e ampio orlo svasato. Era utilizzato nella Grecia antica e nelle zone magno-greche per conservare e versare olio profumato e unguenti, era impiegato dagli atleti, nelle cerimonie funebri e come segnacolo sepolcrale. La principale funzione del vaso, conservazione e aspersione di olio, ha determinato l'evolversi e lo stabilizzarsi della forma, dotata di collo stretto che limita la fuoriuscita del contenuto e orlo adatto ad impedirne lo spreco. Il termine era impiegato in antichit\u00e0 per ogni tipologia vascolare destinata a questo stesso uso, compreso l'ariballo, la distinzione tra le forme \u00e8 una convenzione della nomenclatura moderna.\nEvoluzione della forma.\nLa forma vascolare comparve alla fine dell'epoca micenea e venne utilizzata ancora dai ceramisti italioti nel III secolo a.C.\nLa lekythos protogeometrica venne sostituita in epoca geometrica dalla oinochoe globulare, ma ricomparve in Attica all'inizio del VI secolo a.C. in due forme distinte, una simile alla forma corinzia detta \"lekythos ariballica\" per la somiglianza con il corpo globulare dell'ariballo, la seconda forse derivata dall'alabastron corinzio, con corpo ovale e anello plastico intorno al collo (detta \"Deianeira\"). La spalla, a partire dalla met\u00e0 del VI secolo a.C., esattamente come accadde ad altre forme vascolari come l'hydria e l'anfora a collo distinto, si distinse dal corpo assumendo un andamento orizzontale e leggermente concavo. Questa forma si svilupp\u00f2 fino ad assumere la conformazione standard della lekythos alla fine del secolo, con orlo evidente e a forma di calice, corpo cilindrico e piede a echino rovesciato: la lekythos che, nella seconda met\u00e0 del V secolo a.C. venne adottata per le lekythoi a fondo bianco a destinazione funeraria. Questa tipologia era frequentemente dotata di una piccola camera interna che permetteva l'utilizzo di una piccola quantit\u00e0 di olio, quella sufficiente per una offerta funeraria. Nel periodo delle figure rosse venne prodotta (a partire dalla fine del VI secolo a.C., ma popolare solo alla fine del V e all'inizio del IV) una nuova versione della lekythos ariballica (\"squat lekythos\"), dove torn\u00f2 la modanatura ad anello a separare il collo dalla spalla.\nFunzione.\nIn funzione di segnacoli sepolcrali furono usati spesso semplici vasi fittili e poi, nella seconda met\u00e0 del V secolo a.C., marmorei. Tra le testimonianze pi\u00f9 antiche vi sono i grandi vasi di stile geometrico (VIII secolo a.C.) rinvenuti nel cimitero del Dipylon ad Atene. Questa consuetudine vede la sua maggiore diffusione tra VI e IV secolo a.C., continuando nel mondo greco fino all'et\u00e0 imperiale romana. Tra le forme pi\u00f9 utilizzate vi erano proprio la \"lekythos\" e la \"loutroph\u00f2ros\"; quest'ultima era un alto vaso a due anse usato per contenere acqua, in particolare quella del bagno nuziale, che distingueva le tombe degli adolescenti morti prima delle nozze. In conseguenza del prevalente uso funerario, furono eseguite anche \"lekythoi\" in marmo, con rilievi, che venivano deposte sulle tombe.\nLekythoi a fondo bianco.\nQuesti piccoli flaconi di forma cilindrica a collo stretto si moltiplicarono a partire dalla met\u00e0 del V secolo a.C. Disegnate in un primo momento al tratto su fondo avorio, si arricchirono progressivamente di colori vivi. Per S. Karouzou si tratt\u00f2 dei pi\u00f9 nobili prodotti dell'arte greca, per le loro forme stabili e slanciate, per la qualit\u00e0 del disegno e per l'intensit\u00e0 emotiva che riuscirono ad esprimere i personaggi rappresentati su di esse. Il Museo Archeologico Nazionale di Atene possiede la collezione pi\u00f9 ricca al mondo di \"lekythoi\".\nLo stile delle \"lekythoi\" si suddivide convenzionalmente in quattro fasi:\nI pittori anonimi che le hanno decorate vengono designati con il nome della loro opera pi\u00f9 nota o di una particolarit\u00e0 stilistica che li contraddistinse. Tra i pi\u00f9 importanti si annoverano:"}
{"id": "306424", "revid": "125590728", "url": "https://it.wikipedia.org/wiki?curid=306424", "title": "Lingue sinotibetane", "text": "Le lingue sinotibetane (\u6c49\u85cf\u8bed\u7cfb, \"h\u00e0n z\u00e0ng y\u01d4 x\u00ec\") sono una delle principali famiglie linguistiche dell'area asiatica, da cui derivano alcune tra le pi\u00f9 importanti lingue parlate nel continente asiatico e nel mondo, come il cinese moderno standard e dei dialetti prestigiosi come il cantonese, il tibetano e il birmano. In pi\u00f9, dalla pronuncia in Primo Cinese Medio (una variet\u00e0 antica di cinese), deriva la pronuncia del vocabolario cinese nelle lingue sino-xeniche, cio\u00e8 il giapponese, coreano e vietnamita (vocabolario sino-giapponese, sino-coreano, sino-vietnamita).\nIn totale, secondo il linguista Harald Hammarstr\u00f6m, conta circa 500 lingue, di cui moltissime sono minori.\nLa ricostruzione di questa lingua, che \u00e8 ancora agli esordi, si chiama \"proto-sino-tibetano/Proto-Sino-Tibetan\" (PTS) o \"Trans-Himalayano\" e si pu\u00f2 paragonare come parallelismo al proto-indoeuropeo, che per\u00f2 \u00e8 geograficamente centrato in Europa e non nell'Asia Orientale. Stando a un paper di Laurent Sagart, Guillaume Jacques e Yunfan Lai del 2018 e pubblicato nel 2019, \"Dated language phylogenies shed light on the ancestry of Sino-Tibetan\", la famiglia Sino-Tibetana (e dunque il Proto-Sino-Tibetano) \u00e8 nata \"circa 7200 anni fa\" (\"around 7200 B.P.\", ovvero Before Present), quindi attorno alla fine del sesto millennio avanti Cristo.\nSecondo uno studio glotto-cronologico di sette lingue sino-tibetane (contro le 50 dell'articolo di Sagart-Jacques-Yunfa per capire la nascita della famiglia) di William S-Y. Wang in \"Three windows on the past\" (1998), le lingue hanno mostrato i primi segni di perdita di unit\u00e0 \"6000 anni fa\" (1998-6000= -4002). Pertanto, approssimando il tutto, una separazione (sulla base di un numero minore di lingue) si pu\u00f2 datare intorno al 4000 a.C.\nClassificazione.\nLa classificazione delle lingue sinotibetane \u00e8 una questione molto dibattuta. La classificazione \u00e8 resa problematica da diversi fattori, tra cui il fatto che molte lingue sono dotate di una ricca tradizione scritta (come il cinese, il tibetano e il birmano) mentre altre sono dotate di sola tradizione orale. Dal 1937 al 2013 sono state elaborate diverse teorie linguistiche e diverse ipotesi di modelli filogenetici per i linguaggi della famiglia sinotibetana. Se per molte sotto-famiglie linguistiche \u00e8 stato possibile ricostruire con un certo margine di certezza scientifica sia le derivazioni che le parentele tra diverse lingue, come nel caso delle lingue lolo-birmane), giunti al 2016 tuttavia non \u00e8 stata ancora elaborata una ricostruzione soddisfacente di un presunto linguaggio \"proto-sinotibetano\" antecedente i gruppi linguistici che si cerca di classificare.\nClassificazione classica di James Matisoff (1978) e divisione del proto-sino-tibetano.\nLa classificazione di James Matisoff\",\" del 1978 suddivideva la famiglia in due domini:\nSecondo la classificazione classica e pi\u00f9 nota, il proto-sino-tibetano si \u00e8 suddiviso nel gruppo sinitico e nel proto-tibeto-birmano. La prima lingua sinitica attestata \u00e8 l'Old Chinese/OC/cinese antico (i gusci di tartaruga con i caratteri incisi e messi a crepare sul fuoco per fare divinazioni pi\u00f9 antichi risalgono al 1250 a.c., durante la Dinastia Shang). Da questa lingua, a cui si affiancano le lingue delle altre culture cinesi neolitiche, poi tutte sparite e/o soggiogate dagli Hua \u534e (oggi, a partire dalla Dinastia Han, si usa la parola \u6c49 Han), sono nate le lingue Bai e il Proto-Min, ricostruito da Jerry Norman e da cui discendono le lingue Min (e.g. l'Hokkien, di famiglia Minnan). Dopodich\u00e9 \u00e8 evoluto in Cinese degli Han Orientali, una variet\u00e0 intermedia, per poi culminare nel Primo Cinese Medio/Early Middle Chinese/EMC, parlato durante le Dinastie del Nord e del Sud, la Dinastia Sui e il Rinascimento Cinese (Dinastia Tang e Dinastia Song, dinastia sotto alla quale si parla il Tardo Cinese Medio). In questo periodo, cio\u00e8 quello del Primo Cinese Medio, nascono tutte le altre famiglie di dialetti cinesi, come l'Hakka, il cantonese/Yue e lo Wu, accomunate dall'essere piuttosto conservative a differenza degli altri dialetti settentrionali (Gan, Xiang). Il Tardo Cinese Medio, durante il khanato mongolo (Dinastia Yuan) e le dinastie successive (Ming e Qing, l'ultima diastia imperiale cinese) ha continuato a evolvere in Primo Mandarino, Mandarino Medio e Mandarino Tardo-imperiale (in questi due periodi \u00e8 stato creato il guanhua).\nQuanto invece alle lingue sino-tibetane senza pi\u00f9 le lingue sinitiche (si ricorda che sono direttamente attestate con scritture l'Old Chinese e le lingue che ne derivano), hanno cambiato nome in \"lingue tibeto-birmane\" e la ricostruzione della lingua unificata, effettuata da Paul K. Benedict e rifinita da James Alan Matisoff, si chiama \"proto-tibeto-birmano\"/Proto-Tibeto-Burman/PTB (\"Burman\", rispetto a \"Burmese\", significherebbe pi\u00f9 precisamente \"birmanico\" e non \"il birmano\"). A sua volta, il proto-tibeto-birmano si \u00e8 suddiviso in proto-tibetico (ricostruito da Nicolas Tournadre, 2013. Da esso deriva Old Tibetan/tibetano antico, da cui discendono le lingue tibetiche) e nelle lingue lolo-birmane/Lolo-Burmese, la cui proto-lingua si chiama \"proto-lolo-birmano/Proto-Loloish/Proto-Nisoic\" (ipoteticamente, l'abbreviazione sarebbe PLB). Da queste lingue derivano la famiglia di lingue Lolo e l'Old Burmese/birmano antico.\nLa famiglia sinotibetana, secondo il linguista Harald Hammarstr\u00f6m, contiene circa 500 lingue, in gran parte lingue minori. Di queste, secondo James Matisoff, circa 250-300 sono tibeto-birmane e quasi met\u00e0 di esse sono minori (solo 9 lingue hanno oltre un milione di parlanti). Secondo invece Ethnologue sono di pi\u00f9, 441. Il birmano \u00e8 quella pi\u00f9 parlata con circa 32 milioni di persone. Otto milioni di tibetani parlano una delle diverse lingue tibetane. Secondo lo stesso Matisoff, \u00e8 difficile capire quante siano effettivamente le lingue tibeto-birmane siccome talvolta ne vengono scoperte di nuove e per la difficolt\u00e0 in dei casi a dividere una \"lingua\" da un \"dialetto\".\nI tibeto-birmani, secondo un articolo di Bo Wen, Xuanhua Xie et al. (\"Analyses of Genetic Structure of Tibeto-Burman Populations Reveals Sex-Biased Admixture in Southern Tibeto-Burmans\", scritto nel 2003 e pubblicato nel 2004), derivano da una migrazione verso il sud di alcune trib\u00f9 dalla Cina nord-occidentale. Queste trib\u00f9, le Di-Qiang, entrarono in contatto con le trib\u00f9 native austroasiatiche e Mon-Khmer. Da questo studio genetico emerge che si sono anche mescolati geneticamente tra loro. La migrazione viene datata \"nel periodo delle Primavere e Autunni, circa 2600 anni fa\" (il periodo va da 771 a.C. al 476 a.C.). Siccome questo periodo \u00e8 ricordato per le guerre sanguinarie tra 120 feudi, poi riuniti dalla prima dinastia imperiale, la Dinastia Qin, si pu\u00f2 ipotizzare che siano avvenute per le guerre (in futuro, molte altre migrazioni avrebbero avuto come protagonisti dei profughi di guerra). L'avvenimento che d\u00e0 inizio a questo periodo \u00e8 la caduta della Dinastia Zhou, che \u00e8 costretta alla fuga in un piccolo territorio, l'unico che controlla saldamente. La trib\u00f9 che sconfisse gli Zhou, i Quanrong, era del gruppo Qiang e abitava proprio nella Cina nord-occidentale.\nUno strumento online utilizzabile per consultare le radici in proto-tibeto birmano e altre lingue sino-tibetane \u00e8 lo STEDT (Sino-Tibetan Etymological Dictionary and Thesaurus), un dizionario curato da James Matisoff dell'Universit\u00e0 di Berkley la cui versione finale \u00e8 stata rilasciata nel 2015. Un paper di Laurent Sagart (2019) indica le correzioni di alcune etimologie sbagliate. Alla creazione dello STEDT hanno partecipato anche Nicolas Tournadre e William Baxter. La ricostruzione in Old Chinese non sembra essere quella pi\u00f9 recente del 2014.\nClassificazione di George Van Driem (2001).\nVi sono linguisti che respingono il modello che prevede una separazione iniziale tra questi due domini. Il modello di George Van Driem del 2001 propone una differente classificazione: \nClassificazione Roger Blench e Mark W. Post (2013).\nUna delle classificazioni pi\u00f9 recenti \u00e8 quella del 2013 proposta da Roger Blench e Mark W. Post, linguisti che hanno giudicato opportuno non forzare l'appartenenza di alcune famiglie linguistiche (o singole lingue) all'albero genealogico del sinotibetano, preferendo invece considerarle elementi \"isolati\" ai quali destinare ulteriori sforzi di ricerca prima di procedere a nuovi tentativi di classificazione. Si tratta perci\u00f2 di una classificazione pi\u00f9 \"cauta\" di quelle elaborate dai linguisti degli anni precedenti.\nIl dibattito \u00e8 tuttora in corso e una genealogia largamente accettata, insieme alle ricostruzioni delle proto-lingue (che nel caso di queste lingue asiatiche \u00e8 abbastanza complessa perch\u00e9 sono raramente attestate in tempi molto antichi e sono dotate perlopi\u00f9 di una scarsa morfologia, poi persa nel caso del cinese a partire dal Primo Cinese Medio), pu\u00f2 permettere una ricostruzione completa del proto-sino-tibetano.\nCaratteristiche generali del proto-sino-tibetano e accenni all'Old Chinese e al proto-tibeto-birmano.\nIl proto-sino-tibetano era una lingua monosillabica, come anche l'Old Chinese gran parte dei vocaboli in proto-tibeto-birmano. Esattamente come quest'ultimo, una sillaba poteva essere preceduta da uno o due prefissi (era dotato di morfologia derivazionale). Non si sa se tra il prefisso e la consonante iniziale era inseribile una vocale (e.g. la vocale neutra schwa). Se era possibile, il prefisso poteva mutare in una sillaba secondaria e dunque formare una struttura sesquisillabica (le sillabe formate da sillaba secondaria blandamente attaccata e sillaba principale vengono dette \"sesquisillabiche\". Questa parola, un neologismo coniato da James Matisoff, deriva da una parola greca che significa \"uno e mezzo\". L'Old Chinese ricostruito da Baxter-Sagart, 2014, per esempio ha sillabe sesquisillabiche). Dopo la consonante iniziale Ci della radice, la sillaba aveva una vocale o dittongo o trittongo. Le parole aventi prefissi o simili da cui si ottiene un diverso significato a partire da una radice si trovano con la comparazione di vocaboli dal significato e aspetto esteriore simile (e.g. a livello di sillaba sono differenziati solo da un prefisso o da un mutamento di consonante). In generale, il metodo comparativo applicato alle ricostruzioni aggiornate e avanzate delle proto-lingue permette la ricostruzione delle singole sillabe e delle osservazioni generali sulla loro struttura. La grammatica di una proto-lingua si ricostruisce con i tratti grammaticali delle lingue che vi discendono, delle loro variet\u00e0 pi\u00f9 antiche attestate e/o la grammatica ricostruita delle proto-lingue. Per la precisione, se la classificazione di Matisoff \u00e8 corretta, da una proto-lingua vanno fatti discendere il proto-tibeto-birmano e l'Old Chinese (le due ricostruzioni pi\u00f9 recenti sono Matisoff, 2003 e Baxter-Sagart, 2014. La prima delle due \u00e8 reperibile nel dizionario STEDT. Matisoff effettua anche comparazioni con l'Old Chinese, ma usa la ricostruzione di Karlgren, molto datata e diversa da quelle moderne).\nLe vocali erano dotate di allungamento vocalico. Una codina nasale come consonante finale Cf poteva chiudere la sillaba (in Old Chinese e proto-tibeto-birmano si rintracciano *-m, *-n, *-ng). In alternativa, poteva forse essere presente uno stop senza rilascio udibile di suono (in entrambe le lingue si ritrovano *-p, *-t, *-k). In pi\u00f9, le ricostruzioni di Matisoff (2003) e Baxter-Sagart mostrano una *-r come Cf in entrambe le lingue. Dopo la Cf, poteva esserci un suffisso (sia il proto-tibeto-birmano che l'Old Chinese avevano *-s). Quando a due prefissi in comune, nelle due ricostruzioni si notano *s- e *m-. I prefissi e suffissi sono separati dalla radice da un trattino-hyphen. *s-, ricostruito in proto-sino-tibetano (PTS), aveva una funzione causativa (cio\u00e8 mutava l'azione da verbo transitivo o intransitivo in causativo, \"far fare/lasciar fare\"), denominativa e intensiva (cio\u00e8 rimarcava un cambiamento di stato). Il suffisso *-t serviva a rendere il verbo transitivo, mentre *-n e *-s servivano a ottenere una nominalizzazione (cio\u00e8 a trasformare un verbo in un nome comune di attivit\u00e0, e.g. studiare &gt; lo studio/l'atto di studiare). La *-s \u00e8 stata ereditata dall'Old Chinese e ha subito nel Cinese degli Han Orientali (una sorta di Tardo Old Chinese parlato dopo la caduta della breve Dinastia Xin, sconfitta nel 23 d.C.) una lenizione in *-/h/ (debuccalizzazione). La sua caduta ha creato un'intonazione discendente attestata in Primo Cinese Medio/Early Middle Chinese/EMC. L'aggiunta del suffisso *-s nelle fasi antiche del cinese \u00e8 culminato in taluni casi nella coniazione di due caratteri (la chiave di lettura indicava una somiglianza di pronuncia e, in molti altri casi, anche dei significati del carattere collegati al radicale), in altri nella doppia lettura di un carattere. Comunque non bisogna confondere completamente la derivazione etimologica di una parola dall'origine filologica di un sinogramma. Un altro suffisso in PTS e ereditato dall'Old Chinese \u00e8 lo stacco glottale *-\u0294. Quest'ultimo \u00e8 caduto e ha dato origine al tono crescente in Primo Cinese Medio. L'esito della caduta di *-s e *-\u0294 ha dato un esito analogo in vietnamita, in cui \u00e8 stato proposto per la prima volta da Haudricourt. La proposta della caduta di suoni (in origine suffissi morfologici) a fine sillaba come causa della tonogenesi \u00e8 stata applicata all'Old Chinese da Edwin Pulleyblank nella sua ricostruzione. In PTB era presente forse anche un suffisso *-k, presente anche in alcune parole in proto-tibeto-birmano (PTB).\nCon una particella a fine frase, forse *la, si facevano le domande. Tutte le lingue sinotibetane hanno il modificante che precede la testa/modificato. In base a questa struttura, la proposizione relativa andava prima del termine a cui si riferiva. Il PTS non aveva i classificatori. Il verbo si negava con la particella *ma- anteposta.\nL'Old Chinese (a volte la sua fase pi\u00f9 arcaica viene detta \"proto-sinitico\" siccome \u00e8 la culla di tutte le lingue sinitiche), attestato dal 1250 a.C. circa, aveva gi\u00e0 iniziato a perdere parte della morfologia dal PTS. In pi\u00f9, a differenza del PTS, aveva appena acquisito una scrittura composta da pittogrammi, da cui poi sono stati fatti derivare ulteriori caratteri con la struttura radicale-chiave di lettura (per indicare la pronuncia e/o parte del significato) o con lo stratagemma dei prestiti fonetici (e.g. *grano &gt; venire; *setaccio &gt; questo; *elefante &gt; sembrare; *scorpione &gt; diecimila; *gufo &gt; vecchio; *capanna &gt; sei; *inspirare &gt; quattro; *telaio &gt; tu; *serpente &gt; particella ye3 \u4e5f; *dividere &gt; sette e otto; *pestello &gt; pomeriggio; ecc. Si guardino anche i Rami Terrestri e Tronchi Celesti). Ma i sinogrammi, anche se danno qualche informazione sulla pronuncia (come anche lo Shuowen Jiezi di Xu Shen), non hanno la stessa potenzialit\u00e0 di un alfabeto, nato per l'Old Tibetan poco prima del 648 a.C. Intorno a questo periodo, sono anche attestate le prime scritture Pyu (la cui classificazione \u00e8 per\u00f2 controversa: sarebbe una lingua tibeto-birmana secondo Matisoff o una lingua sino-tibetana secondo Bradley). Alcuni secoli dopo, \u00e8 attestato l'Old Burmese/birmano antico (e.g. la stele di Myazedi del 1113, con un testo tradotto in Old Burmese, pyu, pali e Mon). Delle informazioni migliori sulla pronuncia cinese vengono dai rimari, che per\u00f2 risalgono al Primo Cinese Medio (e.g. il Qieyun del 601, corredato dal fanqie), da cui derivano tutti i dialetti cinesi (tranne i Min e le lingue Bai, che derivano dall'Old Chinese) e quasi tutte le pronunce dei prestiti cinesi nelle lingue sino-xeniche (giapponese, coreano, vietnamita). Il primo alfabeto per indicare la pronuncia dei caratteri, il 'Phags-pa, \u00e8 stato creato durante il Primo Mandarino (Dinastia Yuan/khanato mongolo). Baxter e Sagart hanno ricostruito l'Old Chinese a partire dalle informazioni nei rimari, da cui comunque si estrapolano informazioni come la presenza di uno stop (*-p, *-t, *-k) a fine sillaba, il tono (da cui si ricostruiscono *-s e lo stacco glottale dal tono decrescente e crescente), le codine nasali (*-m, *-n, *-ng) e delle informazioni sulle iniziali dell'EMC riutilizzabili per l'Old Chinese (e.g. \"Come mai il suono originale X in dei casi \u00e8 velare e in altri casi culmina in un suono palatale in Primo Cinese Medio?\"). Il Proto-Min, di cui esiste la ricostruzione di Jerry Norman, e il Cinese degli Han Orientali sono due ricostruzioni di lingue molto vicine all'Old Chinese. Il dilemma delle sillabe di tipo A e B, tale per cui una classe mostrava un segnale di enfasi interpretato in pi\u00f9 modi, viene risolto da Norman e Baxter-Sagart con l'inserimento della faringalizzazione.\nIl proto-tibeto-birmano invece \u00e8 stato ricostruito da vari autori, tra cui spicca Matisoff (2003). Quest'ultimo ha ricostruito il PTB attraverso la comparazione di pi\u00f9 lingue tibeto-birmane e a partire da una vecchia ricostruzione di Benedict, di cui ha eseguito una raffinazione. Alcune delle lingue prese in esame sono particolarmente conservative o i suoi riflessi sono pieni di indizi indiretti per esempio di antichi suoni poi caduti o che hanno influenzato la consonante o la vocale (questi indizi si trovano proprio con la comparazione di vocaboli). Sporadicamente, fa uso delle versioni pi\u00f9 antiche delle lingue, come le proto-lingue. In pi\u00f9 utilizza il birmano scritto e il tibetano scritto, due scritture piuttosto conservative (fermo restando che bisogna leggerle nella loro ortografia e pronuncia arcaica. Entrambi gli alfabeti sono due abugida che derivano dalle scritture brahmiche usate in India, il che \u00e8 un dato che aiuta nella comprensione di molti suoni). Dal proto-tibeto-birmano derivano il proto-tibetico, ricostruito da Nicolas Tournadre (2013) e il proto-lolo-birmano, che lo stesso Matisoff discute (2003). Da quest'ultimo derivano il proto-lolo e il proto-birmano, di cui esistono articoli che li trattano (anche il proto-lolo \u00e8 sporadicamente trattato da Matisoff, 2003).\nLa grammatica dell'Old Chinese nella sua primissima fase (scritture sulle ossa oracolari bruciate sul fuoco e usate per piromanzie finch\u00e9 non vennero sostituite dalla divinazione con i trigrammi descritta nell'Yijing/Libro dei Mutamenti) \u00e8 quella di un Wenyan (cio\u00e8 cinese classico) estremamente scarno e asciutto. A questo, si uniscono i prefissi e suffissi derivazionali finora noti. La grammatica del proto-tibeto-birmano, non attestato in nessun modo (di contro, il Wenyan fin dalle fasi pi\u00f9 arcaiche \u00e8 studiabile e ricostruibile) si basa sulla ricostruzione dalla comparazione delle varie grammatiche e vocaboli, da cui in primis si estraggono tutti i prefissi e suffissi. Nelle lingue tibeto-birmane, di solito l'oggetto va prima del verbo, che invece \u00e8 a fine frase (come in coreano e giapponese) tranne nelle lingue kareniche. Anche nelle lingue Bai quest'ordine non \u00e8 rispettato ma invertito."}
{"id": "306425", "revid": "599013", "url": "https://it.wikipedia.org/wiki?curid=306425", "title": "Allen Iverson", "text": "Soprannominato \"The Answer\", fu selezionato con la prima scelta assoluta dai Philadelphia 76ers al draft NBA 1996.\nCaratteristiche tecniche.\nAlto 183\u00a0cm, veloce e dotato di grande agilit\u00e0, Iverson era quasi impossibile da fermare nell'uno contro uno. \u00c8 stato uno dei pi\u00f9 grandi realizzatori di ogni epoca: in cinque stagioni ha superato la media di 30 punti a partita e per quattro stagioni \u00e8 stato \"top scorer\" della Lega.\nCarriera.\nHigh school.\nIverson si iscrisse alla high school, con la quale vinse, durante il suo ultimo anno, sia il campionato di basket che quello di football, venendo addirittura eletto miglior quarterback della Virginia.\nL'arresto e la detenzione.\nIl 14 febbraio 1993 Iverson e molti dei suoi amici vennero coinvolti in un alterco con diversi clienti in una pista da bowling a Hampton, Virginia: si scaten\u00f2 una gigantesca rissa che contrappose bianchi e neri. Nel parapiglia generale Iverson venne accusato di aver colpito con una sedia una donna alla testa e cos\u00ec lui e tre suoi amici furono le uniche persone arrestate. Iverson, all'epoca diciassettenne, fu condannato a una pena detentiva di 15 anni.\nDopo aver trascorso quattro mesi a Newport News City Farm, una funzione correttiva a Newport News, gli fu concessa la grazia dal governatore della Virginia Douglas Wilder, e la Corte d'Appello della Virginia ribalt\u00f2 l'iniziale verdetto per insufficienza di prove.\nQuesto incidente e il suo impatto sulla comunit\u00e0 vengono descritti nel documentario \"No Crossover: il Processo di Allen Iverson\". Sul suo periodo di detenzione Iverson dichiar\u00f2 \"Ho dovuto sfruttare l'esperienza del carcere come qualcosa di positivo. Andare in prigione e mostrare delle debolezze fa s\u00ec che tutti gli altri ti prendano di mira. Non ho mai mostrato alcuna debolezza. Ho continuato ad essere forte fino a quando non sono uscito\".\nIl college.\nAl momento del passaggio all'Universit\u00e0, molti allenatori di college, seppur ammaliati dal suo straordinario talento, nutrivano dei dubbi sul carattere del ragazzo, soprattutto in seguito al clamore suscitato dal periodo di detenzione. Grazie all'aiuto della madre, che preg\u00f2 l'allenatore John Thompson di ammettere suo figlio all'Universit\u00e0 giurando sulla buona condotta dello stesso, Allen si iscrisse alla prestigiosa Universit\u00e0 di Georgetown, dove risult\u00f2 primo nello Stato nella classifica di palle rubate e fin\u00ec tra i migliori cinque marcatori. Dopo due anni di college, Iverson lasci\u00f2 Georgetown, decidendo di dichiararsi eleggibile per il Draft NBA.\nNBA.\nPhiladelphia 76ers (1996-2006).\nIverson fu la prima scelta al draft NBA 1996, chiamato dai Philadelphia 76ers, squadra in cui ha giocato per ben undici stagioni (fino a met\u00e0 stagione 2006-07, quando \u00e8 stato ceduto ai Denver Nuggets). Inizialmente ha ricoperto il ruolo di playmaker, data la sua altezza non troppo elevata, ma con l'arrivo di coach Larry Brown \u00e8 passato al ruolo di guardia tiratrice, dando libero sfogo alle sue doti realizzative basate soprattutto sulla sua capacit\u00e0 di penetrare e di assorbire i contatti anche di giocatori molto pi\u00f9 alti di lui.\n\u00c8 stato nominato MVP del campionato NBA 2000-01, e in quell'anno \u00e8 arrivato alle finali NBA, perse per 4-1 contro i Los Angeles Lakers di Kobe Bryant e Shaquille O'Neal guidati in panchina da Phil Jackson. Sempre nella stessa stagione \u00e8 stato scelto come MVP nell'All-Star Game. Ha vinto inoltre il premio come miglior rookie nella stagione 1996-97 e il titolo di Top Scorer quattro volte, l'ultima nel 2005 dove concluse la stagione con 33,3 punti di media.\nSuccessivamente \u00e8 tornato a ricoprire, almeno in parte, il ruolo di playmaker. Nonostante ci\u00f2, le sue prestazioni realizzative non sono calate, dato che anche nella stagione 2005-06 si \u00e8 assestato su medie realizzative superiori ai 30 punti di media. Nella stagione 2004-05 \u00e8 stato ancora MVP dell'All-Star Game e, per la quarta volta, miglior marcatore del campionato.\nDenver Nuggets (2006-2008).\nNel corso della stagione 2006-07 \u00e8 stato ceduto ai Denver Nuggets, in cambio di Andre Miller, Joe Smith e due prime scelte future; nella compagine del Colorado ha disputato due stagioni, durante le quali si qualifica ai play-off, venendo per\u00f2 in ambedue i casi eliminato al primo turno.\nDetroit Pistons (2008-2009).\nIl 3 novembre 2008 Iverson passa ai Detroit Pistons. In Colorado approdano Chauncey Billups, Antonio McDyess ed il giovane Cheikh Samb. Dopo aver indossato la maglia numero 3 per tutta la carriera, ai Pistons Iverson porta la casacca numero 1. Nonostante Rodney Stuckey, giocatore che allora portava il numero 3, avesse dichiarato di essere disposto a cedere il proprio numero di maglia al nuovo compagno, le regole NBA vietano cambi di numero a stagione in corso senza preventiva autorizzazione.\nProprio in seguito alle ottime prestazioni in regia fornite dal playmaker Stuckey, Iverson \u00e8 tornato a ricoprire il ruolo che aveva avuto a Philadelphia, quello di guardia tiratrice. Complici una serie di problemi alla schiena (questa perlomeno \u00e8 la motivazione ufficiale), nel finale di \"regular season\" \u00e8 stato prima escluso dal quintetto base in favore del compagno Rip Hamilton e poi costretto a terminare in anticipo l'annata, proprio in vista dei play-off. A livello di cifre, la stagione 2008-09 \u00e8 stata la sua peggiore in carriera, soprattutto dal punto di vista realizzativo: la sua media punti \u00e8 scesa dai 26,4 dell'anno precedente a 17,5.\nMemphis Grizzlies (2009).\nIl 9 settembre 2009, dopo essere diventato unrestricted free agent al termine del suo contratto annuale con la franchigia di Detroit, Iverson firma un contratto da 3,5 milioni di dollari, anch'esso di un anno, con i Memphis Grizzlies, chiedendo la garanzia di avere un posto da titolare. Un lieve infortunio al polpaccio lo costringe a saltare la \"preseason\" e la prima di campionato contro la sua ex-squadra, Detroit. Dopodich\u00e9 gioca tre partite, tutte partendo dalla panchina. Il giocatore esprime il proprio fastidio per la situazione e il 7 novembre 2009 si assenta dalla squadra per \"motivi personali\" senza pi\u00f9 fare ritorno. Il 16 novembre i Grizzlies annunciano la rescissione consensuale del contratto di Iverson, che verr\u00e0 ufficializzata il giorno successivo.\nIl 26 novembre annuncia ai propri tifosi l'intenzione di ritirarsi dall'attivit\u00e0 agonistica, pur sentendosi ancora in grado di competere ad alto livello. Dopo le voci di un ripensamento del giocatore e l'interesse (poi smentito ufficialmente) da parte dei New York Knicks, Iverson si \u00e8 incontrato con la dirigenza della sua squadra storica, i Philadelphia 76ers, per discutere di un possibile ritorno ai Sixers.\nPhiladelphia 76ers (2009-2010).\nIl 2 dicembre 2009 annuncia il suo ritorno sul parquet con la casacca dei Philadelphia 76ers. La sorte ha voluto mettergli subito di fronte due delle sue ex-squadre: il 7 dicembre ha riabbracciato i tifosi di Philadelphia nella partita casalinga contro i Denver Nuggets, mettendo a segno 11 punti e 4 assist. Mercoled\u00ec 9 dicembre gioca contro i Detroit Pistons, segnando altri 11 punti e 3 assist. Entrambe le partite, per\u00f2, si sono concluse con una sconfitta.\nNel corso della stagione, Iverson \u00e8 costretto a saltare molte partite (e anche l'All-Star Game), prima per problemi di artrite al ginocchio sinistro e poi per stare vicino alla figlia malata. Allen, non potendo concentrarsi sul basket e sentendosi una distrazione per la squadra, decide di comune accordo con la societ\u00e0 di terminare in anticipo la stagione. Chiude con 13,9 punti e 4,1 assist di media a partita.\nNell'arco di quattordici stagioni disputate in NBA dal 1996 al 2010, ha giocato 961 partite, segnato 25.799 punti per una media di 26,84 punti/partita.\nL'approdo in Europa, l'infortunio e il ritiro.\nBe\u015fikta\u015f (2010-2011).\nIl 29 ottobre 2010 il club turco del Be\u015fikta\u015f annuncia, attraverso il proprio sito ufficiale, l'ingaggio del giocatore nato in Virginia. L'accordo ha validit\u00e0 sino al giugno del 2012. Intorno al mese di gennaio, per\u00f2, dopo numerosi esami gli viene diagnosticata una calcificazione alla gamba che lo costringe al riposo fino a maggio. Il 21 agosto 2013 decide di chiudere definitivamente la sua carriera professionistica e il 30 ottobre dello stesso anno annuncia ufficialmente il suo ritiro. La sua maglia n. 3 \u00e8 stata ritirata dai 76ers il 1\u00ba marzo 2014.\nNazionale.\n\u00c8 stato il capitano della Nazionale USA alle Olimpiadi di , con la quale ha vinto la medaglia di bronzo."}
{"id": "306430", "revid": "6923", "url": "https://it.wikipedia.org/wiki?curid=306430", "title": "Regno di Romania", "text": "Il Regno di Romania (in rumeno: \"Regatul Rom\u00e2niei\"), fu lo Stato rumeno basato sulla forma della monarchia costituzionale esistente dal 13 marzo 1881 al 30 dicembre 1947, specificato dalle prime tre costituzioni rumene (1866, 1923 e 1938). Il regno di Romania ebbe inizio con la reggenza di re Carlo I che ottenne la proclamazione dell'indipendenza della Romania dopo la Guerra d'indipendenza rumena e si concluse con l'abdicazione di re Michele I il 30 dicembre 1947, imposta dall'Unione Sovietica col tacito, segreto ed implicito consenso degli Alleati (come risultato della Conferenza di Jalta).\nDal 1859 al 1877 la Romania si era evoluta dall'unione personale dei due principati vassalli di Moldavia e Valacchia sotto la figura di un unico principe, in un regno indipendente amministrato dalla famiglia degli Hohenzollern. Nel 1918, alla fine della Prima guerra mondiale, Transilvania, Moravia orientale (Bessarabia) e Bucovina vennero unite al Regno di Romania, dando vita alla \"Grande Romania\". Nel 1940, la Bessarabia, la Bucovina settentrionale, la Transilvania settentrionale e la Dobrugia meridionale vennero cedute all'Unione Sovietica, all'Ungheria ed alla Bulgaria rispettivamente, mentre solo la Transilvania settentrionale pot\u00e9 essere rincorporata nello stato rumeno dopo la Seconda guerra mondiale. Nel 1947 l'ultimo re venne obbligato ad abdicare e venne sostituito da una repubblica retta dal Partito Comunista Rumeno.\nStoria.\nUnificazione e monarchia.\nNel 1859 Alessandro Giovanni Cuza (Alexandru Ioan Cuza) ascese al titolo di principe di Moldavia e Valacchia, un principato riconosciuto come tributaro dell'Impero ottomano in cui si pu\u00f2 identificare la nascita di una Romania unita sotto un unico sovrano. Il 5 febbraio 1862 i due principati vennero formalmente uniti a formare la Romania, e Bucarest venne scelta come capitale.\nIl 23 febbraio 1866, una cosiddetta \"Coalizione Mostruosa\", composta da conservatori e liberali, costrinse Cuza ad abdicare. Il principe tedesco Carlo di Hohenzollern-Sigmaringen divenne principe di Romania, in modo da assicurare l'appoggio della Germania all'unit\u00e0 e ad una futura indipendenza. I suoi discendenti governarono come re di Romania fino all'arrivo del comunismo nel 1947.\nNel 1877, scoppi\u00f2 una guerra tra Russia e Turchia, alla quale dopo breve tempo prese parte anche la Romania. Quest'ultima, alleata della Russia, combatt\u00e9 in effetti una guerra per l'indipendenza dall'Impero ottomano, che le venne infine riconosciuta dal Trattato di Berlino (1878). In base allo stesso trattato, la Romania acquis\u00ec inoltre la Dobrugia, ma fu costretta a consegnare la Bessarabia meridionale alla Russia. Carlo fu incoronato come \"Carol\", primo re di Romania, nel 1881.\nIl nuovo stato, stretto fra gli Ottomani, l'Austria-Ungheria e la Russia, con vicini slavi su tre lati, guardava ad ovest, in particolare alla Francia per i suoi modelli culturali, amministrativi e di educazione.\nNel 1886 la Romania e il confinante Principato di Bulgaria furono coinvolte in un progetto di unione da realizzarsi attraverso un'unione personale della corona. Questo piano \u00e8 meglio noto come Unione di Bulgaria e Romania, ma che non si concretizz\u00f2 mai sia per le differenze tra i popoli coinvolti, sia per l'opposizione delle grandi potenze confinanti, specialmente Austria-Ungheria e Russia.\nNel 1916 la Romania entr\u00f2 nella Prima guerra mondiale a fianco dell'Intesa. Sebbene le forze rumene non ebbero grandi successi militarmente, alla fine della guerra gli imperi di Austria e Russia erano finiti, e gli organismi di governo creati in Transilvania, Bessarabia e Bucovina scelsero di unirsi alla Romania, come conferm\u00f2 nel 1920 il Trattato di Trianon.\nIl \"Vecchio regno\" di Romania (1881\u20131918).\nIl Vecchio regno di Romania (in rumeno: \"Vechiul Regat\" o semplicemente \"Regat\"; in tedesco: \"Altreich\") \u00e8 un termine colloquiale per riferirsi al territorio che identificava il primo territorio della nazione rumena, che era composto dai Principati danubiani di Valacchia e Moldavia. Quando, sotto gli auspici per il Trattato di Parigi del 1856 vennero creati dei divan ad hoc per entrambi i principati (che all'epoca si trovavano ancora sotto la formale sovranit\u00e0 dell'Impero ottomano) questi votarono per l'elezione di Alexandru Ioan Cuza a loro principe, raggiungendo cos\u00ec \"de facto\" l'unificazione. La regione stessa venne meglio definita come risultato di un atto politico, seguita dall'inclusione della Dobrugia settentrionale nel 1878, rimanendo tale sino alla proclamazione del Regno di Romania nel 1881 e l'annessione poi della Dobrugia meridionale nel 1913.\nIl termine entr\u00f2 in uso corrente dopo la Prima guerra mondiale quando il Vecchio regno venne contrapposto alla Grande Romania, che includeva la Transilvania, il Banato, la Bessarabia e la Bucovina. Attualmente il termine viene utilizzato quasi esclusivamente in ambito storico.\nLa Prima guerra mondiale.\nLa Romania cerc\u00f2 di non entrare nella Prima guerra mondiale, ma alla fine si risolse a dichiarare guerra alle Potenze centrali nel 1916. La campagna militare rumena si concluse con un disastro quando le Potenze centrali velocemente schiacciarono l'esercito loro opposto (malgrado la fiera resistenza rumena, in particolare nella Battaglia di M\u0103r\u0103\u0219e\u0219ti) ed occuparono gran parte dello stato, inclusi gli importanti pozzi petroliferi. Presto vennero per\u00f2 recuperate dal governo rumeno la Transilvania e la Moldavia dal momento che il potere della guerra civile russa aveva permesso al regno di Romania di avanzare nuovamente le proprie pretese su quei territori. La guerra con la Repubblica Sovietica Ungherese nel 1919 port\u00f2 all'occupazione rumena di Budapest e la fine del regime bolscevico di B\u00e9la Kun.\nUnione con Transilvania, Bessarabia e Bucovina.\nDopo la Prima guerra mondiale, durante il 1918, la Transilvania, parte del Banato, la Bessarabia (Moldavia orientale, tra i fiumi Prut e Dniester) e la Bucovina vennero unite alla Romania. Ad eccezione di alcuni territori presso il fiume Diestr, tutti questi territori vennero uniti in un singolo stato. Per questo la Romania, nel 1919, venne ingrandita di due volte la sua grandezza rispetto al 1914. Anche se il paese poteva dirsi soddisfatto di tutte le proprie pretese territoriali raggiunte, esso si seppe attirare le ire di Bulgaria, Ungheria ed Unione Sovietica.\nLa Grande Romania disponeva ora di molte popolazioni minoritarie come i magiari che riscontrarono difficolt\u00e0 nell'assimilazione allo stato. Al contrario, lo stato rumeno prebellico aveva poche minoranze e perlopi\u00f9 ebraiche, senza che vi fossero tracce di antisemitismo.\nMagiari e tedeschi predominavano in Transilvania e, dal momento che esistevano contenziosi storici proprio con la Romania, questi popoli temevano ora delle rappresaglie. Entrambi i gruppi vennero infatti esclusi dalla politica della Romania dopo la guerra mondiale ed il governo approv\u00f2 un decreto col quale tutto il personale impiegato a favore dello stato dovesse obbligatoriamente parlare rumeno. Il nuovo stato rumeno era molto centralizzato, e questo impediva alle minoranze magiare e tedesche di avere una qualche influenza politica. La politica rumena nei confronti di magiari e tedeschi fu bilanciata per\u00f2 ed entrambi ebbero il permesso di avere scuole nei loro rispettivi linguaggi e la libert\u00e0 di diffondere e scrivere materiale da pubblicare, cos\u00ec come le sentenze giudiziarie potevano essere condotte nella loro lingua madre.\nLe minoranze ancora pi\u00f9 piccole presenti in Romania non erano trattate cos\u00ec bene dal momento che il loro numero quasi insignificante non garantiva loro alcun supporto forte al governo. Gli ebrei, in particolare, erano molto impopolari in Romania. Pur rappresentando meno del 10% della popolazione rumena, essi detenevano un controllo sproporzionato del piccolo commercio, delle banche, dei negozi e delle aziende. Molti erano emigrati dalla Russia per sfuggire ai \"pogrom\" e quindi parlavano ucraino e yiddish ma solo di rado conoscevano qualche parola in rumeno. Erano in gran parte interessati agli affari e non avevano alcun interesse alla storia o alla cultura della Romania.\nLa stessa educazione provvista dal governo rumeno era un misto piuttosto particolare. Mentre la nobilt\u00e0 aveva una lunga tradizione che vedeva i propri rampolli inviati nelle migliori scuole europee, coloro che in generale venivano educati in patria rappresentavano veramente una minoranza. La Transilvania registrava il numero pi\u00f9 alto di popolazione istruita della Romania mentre la Bessarabia ed altre aree ex-russe erano le peggiori. Mentre tutti i bambini rumeni dovevano obbligatoriamente frequentare almeno quattro anni di scuole elementari, il sistema era separato al suo interno per separare coloro che avessero voluto proseguire con studi pi\u00f9 alti e quanti avessero voluto fermarsi dopo gli anni obbligatori. Se questo era particolarmente necessario date le limitate risorse messe in campo dal governo per l'istruzione (malgrado i migliori intenti iniziali), esso assicurava anche ai contadini la possibilit\u00e0 di venire educati nel leggere, scrivere e far di conto.\nLe scuole superiori ed i collegi in Romania erano modellati sulle scuole francesi dell'epoca. Gli studenti ricevevano un'istruzione rigida per uscire dagli istituti con un curriculum d'eccezione. Ad ogni modo, la Romania soffriva del fatto che affliggeva in generale tutta l'Europa orientale, ovvero che gli studenti locali preferivano soggetti astratti come teologia, filosofia, letteratura, arte e legge (nel senso filosofico e non pratico del termine) piuttosto che materie pratiche come scienze, business o ingegneria.\nLa popolazione contadina era tra le pi\u00f9 povere nella regione, una situazione aggravata da uno dei tassi di natalit\u00e0 pi\u00f9 alti in Europa. Come altrove, i contadini vennero convinti che le riforme terriere avrebbero risolto i loro problemi, e dopo la guerra iniziarono a pretendere queste riforme con sommosse e rivolte, che portarono alla riforma terriera del 1921. Questa riforma, ad ogni modo, poco fece per migliorare la produttivit\u00e0, soprattutto perch\u00e9 il pur ricco suolo rumeno necessitava di macchine agricole moderne di cui non disponeva. Le esportazioni dell'agricoltura non potevano competere con quelle dell'Europa occidentale e del Nord America ed il peggioramento della Grande Depressione port\u00f2 ad una definitiva decadenza dell'area.\nNel 1919 circa il 72% dei rumeni erano impiegati nell'agricoltura. L'allevamento nelle fattorie era ancora ad uno stadio primitivo e i macchinari ed i fertilizzanti chimici erano perlopi\u00f9 sconosciuti. Il \"Regat\" (la Romania prebellica) era tradizionalmente una terra di grandi proprietari terrieri lavorata da contadini che non avevano terra n\u00e9 diritti. La situazione in Transilvania e Bessarabia era tra le peggiori. Dopo le richieste dei contadini per ottenere della terra propria da lavorare, la riforma si trasform\u00f2 in una valanga e re Carol II venne quasi obbligato a cedere alle richieste, specialmente da quando i gruppi comunisti nella regione avevano preso il sopravvento sulla popolazione. Alla fine, la riforma non fece nulla per rimediare ai problemi di base della sovrappopolazione e della mancanza di tecnologie. I lotti di terra ridistribuiti erano invariabilmente troppo piccoli per nutrire i loro proprietari ed i contadini non erano disposti inoltre ad abbandonare le vecchie tecnologie di piantagione.\nMalgrado le riforme terriere, ad ogni modo, i proprietari continuavano a possedere il 30% del suolo rumeno, includendo anche le foreste di cui i contadini necessitavano per produrre carburante e per il riscaldamento. La Romania ebbe inoltre poche opportunit\u00e0 di esportare i propri prodotti agricoli dal momento che il poco grano che veniva prodotto non poteva competere con la qualit\u00e0 e le quantit\u00e0 fornite da altri stati nel mondo.\nD'altro canto, l'industria rumena era invece ben sviluppata per l'abbondanza di risorse naturali, in particolare di petrolio. I prodotti principali per l'esportazione erano il legno e diversi minerali, ma gran parte dell'industria era nelle mani di compagnie straniere (circa il 70%).\nDal 1920, col Trattato del Trianon, l'Ungheria rinunci\u00f2 a tutte le proprie pretese sulla Transilvania a favore della Romania. L'unione della Romania con la Bucovina venne rattificata nel 1919 col Trattato di Saint Germain, e nel 1920 parte delle potenze occidentali riconobbe il governo rumeno sulla Bessarabia col Trattato di Parigi.\nGli anni tra le due guerre mondiali.\nL'espressione rumena \"Rom\u00e2nia Mare\" (traduzione letterale \"Grande Romania\") generalmente si riferisce allo stato rumeno nel periodo tra le due guerre e per estensione al territorio che la Romania copriva a quel tempo. La Romania aveva a quel tempo un territorio di 300.000\u00a0km\u00b2. Nel censimento del 1930, vi erano 18.000.000 di abitanti in Romania.\nLa \"Grande Romania\" non sopravvisse alla Seconda guerra mondiale. Sino al 1938, il governo rumeno aveva mantenuto la forma ma non la sostanza di una monarchia costituzionale liberale. Il Partito Nazionale Liberale, dominante negli anni immediatamente successivi alla Prima guerra mondiale, divenne sempre pi\u00f9 clientelista e nazionalista, e nel 1927 venne soppiantato al potere dal Partito Nazionale Contadino. Tra il 1930 ed il 1940 vi fu la successione di 25 governi, in molti casi della durata di solo alcuni mesi. Negli anni precedenti la Seconda guerra mondiale, i conflitti con la Guardia di Ferro e gli altri gruppi politici portarono il paese sull'orlo della guerra civile.\nAlla morte di suo padre Ferdinando nel 1927, al principe Carlo venne vietato di accedere al trono per i suoi precedenti scandali matrimoniali che avevano portato alla sua rinuncia dei diritti al trono. Dopo aver trascorso tre anni in esilio, mentre suo fratello Nicola prestava servizio come reggente in nome di suo figlio Michele che era stato proclamato re ma si trovava ancora in tenera et\u00e0, Carlo cambi\u00f2 i suoi progetti e col supporto del Partito Nazionale Contadino fece ritorno in patria e si proclam\u00f2 re.\nIuliu Maniu, capo del Partito Nazionale Contadino, aveva inteso il ritorno di Carlo in patria come una volont\u00e0 di aver abbandonato definitivamente la sua amante Magda Lupescu, ma poco dopo il suo incontro con la moglie Elena, Carlo non manifest\u00f2 alcuna intenzione di riconciliarsi ed anzi fece di tutto per porre al suo fianco Magda Lupescu. La popolarit\u00e0 di Magda in Romania era indubbiamente dovuta alle sue origini ebree e tale rimase una pietra al collo durante tutto il regno di Carlo, soprattutto perch\u00e9 ella era vista come la principale sua consigliera e confidente.\nLa crisi economica del 1929 afflisse pesantemente la Romania e gi\u00e0 all'inizio degli anni '30 vi era un altissimo tasso di disoccupazione e molti scioperi. Da un lato il governo rumeno non fece altro che reprimere violentemente queste forme di resistenza come nel caso dello sciopero dei minatori di Valea Jiului e degli operai della ferrovia di Grivi\u021ba. A met\u00e0 degli anni '30, l'economia rumena si riprese abbastanza e l'industria crebbe in maniera significativa anche se l'80% della popolazione continuava ad essere impiegata nel settore dell'agricoltura.\nCol proseguire degli anni, la gi\u00e0 scossa democrazia in Romania venne lentamente a deteriorarsi sotto la dittatura fascista. La costituzione del 1923 concedeva al re il libero diritto di sciogliere il parlamento e convocare nuove elezioni secondo la propria volont\u00e0 e come tale la Romania dovette vedere un susseguirsi di 25 governi come si \u00e8 detto.\nGran parte di questi governi erano dominati da un certo numero di partiti antisemiti, ultranazionalisti e quasi-fascisti. Il Partito Nazionale Liberale apparve sempre pi\u00f9 nazionalista che liberale, ma non per questo perse la sua predominanza nella politica rumena. Esso venne eclissato dai partiti come il (relativamente moderato) Partito Nazionale Contadino ed il pi\u00f9 radicale Fronte Rumeno, dalla Lega per la Difesa Nazionale Cristiana (LANC) e dalla Guardia di Ferro. Nel 1935, il LDNC si un\u00ec al Partito Nazionale Agrario per formare il Partito Nazionale Cristiano (PNC).\nIl partito mistico e pi\u00f9 problematico era indubbiamente quello della Guardia di Ferro che pi\u00f9 volte aveva imbarazzato la politica nazionale con assassini politici e vari attentati per restringere le libert\u00e0. Il 10 dicembre 1933 il primo ministro liberale Ion Duca \"dissolse\" la Guardia di Ferro, arrestando le centinaia di suoi aderenti; 19 giorni dopo egli venne assassinato dai legionari della Guardia di Ferro.\nGran parte di questi partiti ebbe sempre una qualche relazione con re Carlo II. Ad ogni modo nel dicembre del 1937 il re nomin\u00f2 il presidente del LDNC (e poeta) Octavian Goga alla carica di primo ministro. In questo periodo stesso, Carlo incontr\u00f2 Adolf Hitler che gli espresse il suo desiderio di vedere un governo rumeno retto dalla Guardia di Ferro. Invece, il 10 febbraio 1938, re Carlo II utilizz\u00f2 l'occasione di un insulto pubblico di Goga nei confronti di Lupescu quale ragione per dimettere il governo ed istituire una dittatura reale che ebbe per\u00f2 breve vita e che venne sancita diciassette giorni dopo da una nuova costituzione secondo la quale il re non solo aveva il diritto di nominare il primo ministro, ma tutti i ministri del governo.\nNell'aprile del 1938, Carlo fece arrestare ed imprigionare il capo della Guardia di Ferro, Corneliu Zelea Codreanu. Nella notte tra il 29 ed il 30 novembre 1938, Codreanu e molti altri legionari catturati con lui vennero uccisi mentre tentavano di fuggire di prigione. Ancora oggi su questo episodio gli storici discutono se questo tentativo vi sia veramente stato o se questo fosse stato un gesto di rappresaglia per i molti assassini commessi dal gruppo.\nLa dittatura reale fu breve ed il 7 marzo 1939 venne formato un nuovo governo guidato da Armand C\u0103linescu come primo ministro; il 21 settembre 1939, tre settimane dopo l'inizio della Seconda guerra mondiale, C\u0103linescu, a sua volta, venne assassinato dai legionari della Guardia di Ferro per vendicare Codreanu.\nNel 1939, Germania e Unione Sovietica siglarono il Patto Molotov-Ribbentrop, che prevedeva tra le altre cose gli \"interessi\" sovietici in Bessarabia. Dopo il 1940 le perdite territoriali portarono ad uno scontento popolare crescente e Carlo venne costretto ad abdicare ed a nominare il generale Ion Antonescu quale nuovo primo ministro con pieni poteri di reggere lo stato per decreto reale.\nLa seconda guerra mondiale.\nNel giugno del 1940 l'Unione Sovietica invi\u00f2 un ultimatum alla Romania per evacuare e cedere la Bessarabia, la Bessarabia settentrionale e la Hertza alla Russia, ma il regno rumeno decise di rimanere neutrale per pi\u00f9 di un anno (nel quale il governo rumeno aveva pensato di recarsi in esilio nell'Egitto britannico).\nNell'ottobre del 1940 Ion Antonescu si alle\u00f2 con le potenze dell'Asse ed entr\u00f2 al loro fianco in guerra contro la Russia nel giugno del 1941 al fine di recuperare i territori ceduti all'URSS. Dopo tre anni e due mesi di campagne militari contro l'URSS, il leader dell'esercito rumeno fece ritorno sconfitto il 23 agosto 1944 in Romania ed il re dovette dare il proprio consenso alla rimozione forzata del maresciallo Antonescu nel caso in cui questi avesse rifiutato di firmare l'armistizio con le Nazioni Unite. A seguito del rifiuto di Antonescu, re Michele I lo licenzi\u00f2 e lo fece arrestare, mentre la Romania decise di schierarsi con gli Alleati. A questo punto la partecipazione della Romania alla Seconda guerra mondiale, venne caratterizzata da due campagne: una in oriente per la liberazione di Bessarabia e della Transilvania occidentale riuscendo ad ottenere i territori, mentre un'altra venne condotta sul piano diplomatico firmando il trattato di pace di Parigi del 1946 tra le potenze perdenti. La Romania aveva perduto circa 300.000 uomini nel secondo conflitto mondiale.\nDalla Romania alla Repubblica di Romania.\nDopo la sconfitta della Romania nella Seconda guerra mondiale, l'Unione Sovietica occup\u00f2 il territorio rumeno ancora formalmente indipendente rimanendovi per tre anni. Dopo questo periodo, il 30 dicembre 1947, re Michele venne costretto ad abdicare e venne proclamata la Repubblica Popolare Rumena, uno stato satellite comunista della Russia sovietica.\nSociet\u00e0.\nEvoluzione demografica.\nSecondo il Censimento rumeno del 1930, la Romania aveva una popolazione di 18.057.028 abitanti. I rumeni costituivano il 71,9% della popolazione ed il 28,1% apparteneva a minoranze etniche.\nCitt\u00e0.\nLe principali citt\u00e0 rumene nel censimento del 1930:\nGeografia antropica.\nSuddivisioni amministrative.\nDopo l'indipendenza, il Vecchio Regno di Romania venne diviso in 33 contee.\nDopo la Prima guerra mondiale, come risultato dell'unificazione amministrativa del 1925, il territorio venne diviso in 71 contee, 489 distretti (\"pl\u0103\u0219i\") e in 8.879 comuni.\nNel 1938, re Carlo II promulg\u00f2 una nuova nuova costituzione e successivamente le divisioni amministrative della Romania mutarono nuovamente. Vennero creati dieci \"\u0163inuturi\" (\"terre\") unendo le precedenti contee che dovevano essere governate ciascuna da un \"reziden\u0163i regali\" (\"Residente reale\" ovvero un governatore) nominato direttamente dal re. Questa riforma amministrativa non perdur\u00f2 a lungo e le contee vennero ristabilite dopo la caduta del regime di Carlo."}
{"id": "306433", "revid": "1181", "url": "https://it.wikipedia.org/wiki?curid=306433", "title": "Trasporto di energia elettrica", "text": ""}
{"id": "306440", "revid": "1652635", "url": "https://it.wikipedia.org/wiki?curid=306440", "title": "Luigi (personaggio)", "text": " \u00e8 un personaggio immaginario appartenente alla serie di videogiochi \"Mario\". Creato da Shigeru Miyamoto, Luigi appare pi\u00f9 snello ed alto di Mario ed \u00e8 in grado di compiere salti pi\u00f9 elevati di quest'ultimo.\nFa la sua prima apparizione nel 1983 come personaggio giocante nel videogioco arcade \"Mario Bros.\" e da allora \u00e8 presente in quasi tutti i titoli dotati della funzionalit\u00e0 multigiocatore in cui appare il fratello Mario. Riveste il ruolo di protagonista nel videogioco \"Mario is Missing!\" e nella serie \"Luigi's Mansion\". In occasione del suo trentesimo anniversario, la Nintendo ha dichiarato il 2013 l'\"Anno di Luigi\".\nLuigi indossa abitualmente una maglietta verde, una salopette blu ed un cappello anch'esso di colore verde, con la lettera L.\nNome.\nIl nome di Luigi venne ispirato da una pizzeria di Redmond, nei pressi del quartier generale di Nintendo of America, chiamato \"Mario &amp; Luigi's\".\nIn un'intervista al \"New Straits Times\", Shigeru Miyamoto ha evidenziato che la parola giapponese \u985e\u4f3c \"ruiji\" significa \"somiglianza\".\nStoria.\nLuigi viene introdotto nel videogioco \"Mario Bros.\", il primo titolo della serie Mario a supportare il multiplayer. In questo titolo Luigi ha le stesse fattezze del fratello Mario, ma a causa dell'utilizzo di una diversa tavolozza di colori, indossa una salopette ed un cappello di colore verde. La limitazione tecnica \u00e8 ancora pi\u00f9 evidente in \"Wrecking Crew\" (1985) in cui Luigi assume una colorazione viola.\nIn alcuni titoli \u00e8 possibile controllare Luigi in modalit\u00e0 cooperativa, mentre altri videogiochi (tra cui \"Super Mario Bros.\") prevedono l'utilizzo solamente al termine del turno del primo giocatore. Il personaggio giocante \u00e8 inoltre il protagonista di \"Luigi's Mansion\" e dei suoi seguiti.\nL'aspetto moderno di Luigi deriva da \"Super Mario Bros. 2\". Nel titolo precedente, \"\", il personaggio aveva ancora una casacca bianca, sebbene fosse in grado di spiccare lunghi salti.\nNel film \"Super Mario Bros.\" (1993) Luigi viene interpretato dall'attore John Leguizamo. In quest'opera \u00e8 pi\u00f9 giovane di Mario, \u00e8 privo dei suoi classici baffi e s'innamorer\u00e0 della Principessa Daisy.\nDa \"Mario Tennis\" (2000) ha una nemesi chiamata Waluigi.\nNel 2013, in occasione dei trent'anni di storia di Luigi, viene prodotta un'intera gamma di prodotti dedicata al personaggio che include un Nintendo 3DS a tema e una colonna sonora dedicata al fratello di Mario. Oltre a \"Luigi's Mansion 2\", a Luigi \u00e8 dedicato il contenuto aggiuntivo \"New Super Luigi U\".\nApparizioni.\nDopo aver ricoperto il ruolo di secondo giocatore nei primi titoli della serie, la figura di Luigi non \u00e8 presente nel videogioco \"Super Mario Land\", pubblicato nel 1989, e nel suo seguito ' del 1992, entrambi per Game Boy, dove il protagonista indiscusso \u00e8 il fratello Mario. Oltre alle apparizioni nei sequel di \"Super Mario Bros.\", Luigi \u00e8 presente nella sua forma infantile come Baby Luigi in ', dove viene rapito dal malvagio Kamek. Anche in \"\" il personaggio appare solo come comparsa.\nNei titoli per Nintendo 64 si nota la scomparsa di Luigi, in particolare in \"Super Mario 64\" e \"Paper Mario\" e nei rispettivi sequel per Nintendo GameCube: \"Super Mario Sunshine\" e \"\".\nL'avvento della console GameCube offre la possibilit\u00e0 di provare ad utilizzare Luigi come protagonista e non pi\u00f9 come spalla di Mario. Nel 2001 esce \"Luigi's Mansion\" in cui l'idraulico vince inaspettatamente un lussuoso palazzo, sebbene non abbia mai partecipato al concorso in cui \u00e8 stato messo in palio. Luigi invita il fratello Mario che tuttavia viene rapito dai fantasmi che hanno infestato la struttura. Con l'aiuto del Professor Strambic, Luigi caccer\u00e0 i fantasmi e salver\u00e0 Mario. Nel 2013 viene distribuito il sequel del videogioco dal titolo \"Luigi's Mansion 2\".\nSulle console portatili Game Boy Advance e Nintendo DS si ritrova spesso il duo Mario e Luigi. Tra i titoli pubblicati ' (2003), ' (2005) e \"\" (2009). In \"New Super Mario Bros.\" il personaggio \u00e8 disponibile solamente utilizzando un trucco che viene fornito al termine dei titoli di coda, una volta completata l'avventura con Mario o nella modalit\u00e0 multiplayer \"Mario vs Luigi\".\n\u00c8 presente anche nei titoli \"Super Mario Galaxy\", \"Super Paper Mario\" e \"New Super Mario Bros. Wii\" per Wii ed in \"Super Mario 3D Land\" per Nintendo 3DS. In \"Super Mario Galaxy\" \u00e8 possibile utilizzare Luigi dopo aver collezionato 120 Superstelle con Mario. Anche nel sequel, \"Super Mario Galaxy 2\", \u00e8 possibile utilizzare l'idraulico verde.\nLuigi appare in tutti i titoli sportivi della serie Mario (tra cui \"Mario Kart\", \"Mario Golf\", \"Mario Tennis\" e \"Mario Baseball\") ed in Super Smash Bros..\nBaby Luigi.\nNel videogioco ', pubblicato nel 1995 per SNES e Game Boy Advance, viene introdotta una versione di Luigi infante, successivamente denominata Baby Luigi. Oltre ad essere presente nei videogiochi \"Yoshi Touch &amp; Go\" e \"Yoshi's Island DS\", Baby Luigi compare in vari spin-off della serie, tra cui ' e \"Mario Super Sluggers\". \u00c8 doppiato da Charles Martinet.\nNei titoli con protagonisti Baby Mario e Yoshi, Baby Luigi viene rapito da Kamek o dai suoi sottoposti. In \"\", Baby Luigi viaggia insieme a Baby Mario, Mario e Luigi alla ricerca dei frammenti della Stella Cobalto al fine di liberare il Regno dei Funghi dalla minaccia degli Shroob.\nMr. L.\nNel videogioco \"Super Paper Mario\" Luigi viene trasformato nel malvagio Mr. L in seguito ad ipnosi eseguita da Nastasia, la segretaria del Conte Cenere. Oltre ad ostacolare Mario, sfidandolo pi\u00f9 volte nel corso del gioco, costruisce un robot denominato \"Frabot\" (ed il suo potenziamento, \"Frabot L\"). Alla fine del gioco Dimensio utilizzer\u00e0 la testa di Luigi per creare il boss finale.\nAnche in \"Super Smash Bros. Brawl\" viene menzionato il personaggio di Mr. L.\nIn altri media.\nLuigi appare per la prima volta in un film d'animazione nel 1986, in \"Super Mario Bros. - Peach-hime kyushutsu dai sakusen!\", con un aspetto differente da quello attuale: \u00e8 vestito con una salopette, un cappello blu e una maglia gialla.\nLa prima comparsa di Luigi con l'abbigliamento consueto avviene nel terzo episodio delle \"\", dove viene rappresentata la storia di Biancaneve con i personaggi di Mario. Alla fine dell'episodio salva Mario e Peach dalla regina malvagia, impersonata da Koopa. \nLuigi appare anche in tutti i 91 episodi del cartone americano \"The Super Mario Bros. Super Show!\", nonostante non ricopra il ruolo di protagonista.\nCompare anche nella serie di manga \"Super Mario-kun\"."}
{"id": "306441", "revid": "6199", "url": "https://it.wikipedia.org/wiki?curid=306441", "title": "Codice del Consumo", "text": ""}
{"id": "306442", "revid": "38783", "url": "https://it.wikipedia.org/wiki?curid=306442", "title": "Gastrula", "text": ""}
{"id": "306447", "revid": "125997922", "url": "https://it.wikipedia.org/wiki?curid=306447", "title": "Colombina", "text": "Colombina \u00e8 una maschera veneziana della commedia dell'arte, spesso oggetto di attenzioni da parte del padrone Pantalone e causa della gelosia di Arlecchino.\nIl personaggio della commedia.\nPrima della nascita della commedia dell'arte, i personaggi femminili in teatro erano sempre tonti, interpretati da uomini travestiti. Dalla met\u00e0 del '500 le donne, ammesse alla recitazione, assunsero un rilievo sempre maggiore fino all'individuazione di ruoli e personaggi definiti.\nIl nome Colombina \u00e8 citato per la prima volta nel testo: \"Cicalamento in canzonette ridicolose, ovvero Trattato di matrimonio tra Buffetto e Colombina comici\" (1646) scritto dal celebre Buffetto, Carlo Cant\u00f9.\nCon il nome di Colombina debutt\u00f2 nel 1683 Caterina Biancolelli figlia di una famiglia di comici dell'arte che per lungo tempo domin\u00f2 la compagnia dei comici italiani in Francia. Celeberrimo l'Arlecchino Dominique Biancolelli, uno degli attori pi\u00f9 amati e celebrati dai francesi a met\u00e0 del diciassettesimo secolo.\nIl testo drammaturgico pi\u00f9 famoso in cui compare Colombina \u00e8 la commedia \"Colombine avocat pour et contre\" canovaccio rappresentato nel giugno 1685 e pi\u00f9 volte rimesso in scena sia alla Com\u00e9die-Italienne che in seguito al teatro della Foire.\nQui i personaggi di Arlecchino e Colombina (\"Arlequin et Colombine\") recitano in una lingua franca mista tra il francese, l'italiano e il dialetto veneto-bergamasco.\nLe servette della commedia dell'arte.\nIl personaggio della servetta identifica uno dei ruoli presenti nella commedia dell'arte fin dalle origini sotto i nomi pi\u00f9 svariati. La servetta pi\u00f9 antica risale alla met\u00e0 del Cinquecento e compare, con il nome di Franceschina (o Francesquine), nelle incisioni della \"Raccolta Fossard\", una delle principali testimonianze iconografiche della commedia dell'arte.\nFra gli altri nomi della stessa servetta vanno citati:\nColombina talvolta appare perfino come \"Arlecchina\" ed il personaggio di Marionette che compare nella \"Vedova scaltra\" di Carlo Goldoni altro non \u00e8 che la versione raffinata di Colombina.\nIl personaggio nel teatro.\nNell'opera verista del 1892 Pagliacci di Ruggero Leoncavallo, Nedda, moglie di Canio, canta impersonando Colombina nella compagnia teatrale del marito, tradendolo sia nella realt\u00e0 con l'amante Silvio, che nel palcoscenico con Arlecchino. (\"E se Arlecchin t'invola Colombina...\" cantata nell'aria Vesti la giubba, meglio nota come \"Ridi, Pagliaccio\").\nIl volo della Colombina.\n\u00c8 un'usanza del celebre carnevale di Venezia, che consiste nella discesa con una fune tesa dalla cella campanaria del campanile di San Marco verso il palazzo Ducale. Il tragitto \u00e8 noto come \"volo della colomba\", ma ultimamente, dal 2001, \u00e8 anche chiamato \"volo della Colombina\" perch\u00e9 compiuto da un'artista, in genere nei panni della maschera."}
{"id": "306448", "revid": "11959", "url": "https://it.wikipedia.org/wiki?curid=306448", "title": "Storia dell'Egitto sotto Mehmet Ali", "text": ""}
{"id": "306450", "revid": "2179318", "url": "https://it.wikipedia.org/wiki?curid=306450", "title": "Fiat G.55", "text": "Il Fiat G.55 \"Centauro\" era un aereo da caccia diurno, monoposto, monomotore, da intercettazione e superiorit\u00e0 aerea impiegato dalla Regia Aeronautica e dall'Aeronautica Nazionale Repubblicana (A.N.R.) tra il 1943 e il 1945.\nStoria.\nProgettato sin dal 1940 all'ingegnere Giuseppe Gabrielli, da cui la \"G\" della sigla, il Fiat G.55 \u00e8 stato definito \"il miglior caccia prodotto in Italia durante la guerra\". Questo aereo, in volo dall'aprile del 1942, nel corso del suo breve servizio operativo, svolto quasi esclusivamente sotto le insegne dell'aviazione della Repubblica Sociale Italiana, si dimostr\u00f2 un intercettore assai efficace in quota. Nelle battaglie aeree svoltesi nei cieli dell'Italia del Nord, nell'ultimo anno di guerra, il Centauro si scontr\u00f2 con avversari come il Supermarine Spitfire e gli americani P-38, P-47 e P-51, dimostrandosi in ogni occasione un potente avversario.\nIn produzione dai primi mesi del 1943, le prime consegne furono nell'agosto dello stesso anno. Fu molto apprezzato dai piloti ma se ne produssero solo 164 esemplari. La stessa Luftwaffe, dopo prove comparative, nel 1943, lo consider\u00f2 \"il miglior caccia dell'Asse\".\nL'ultima versione, il G.56, \u00e8 del marzo 1944. Con un pi\u00f9 potente motore Daimler-Benz DB 603, da 1\u00a0750 CV, raggiungeva la velocit\u00e0 di 685\u00a0km/h e nei test surclassava sia il Me 109G sia il Fw 190A. Ne fu costruito un solo esemplare, il prototipo.\nAnche Gabrielli, come aveva fatto il collega dell\"'Aeronautica Macchi\", ingegnere Mario Castoldi con il Macchi MC.200, aveva modificato un caccia con motore radiale (nel caso di Gabrielli, il Fiat G.50) per potervi montare il motore tedesco Daimler-Benz DB 601 A1 (progetto del G.50V). L'esperimento tuttavia non si concretizz\u00f2 in un nuovo caccia di serie, come avvenne per Castoldi. La Fiat pot\u00e9 per\u00f2 rispondere al bando di concorso della Regia Aeronautica per i cosiddetti caccia \"serie 5\" (dotati del motore Daimler-Benz DB 605 A da 1\u00a0475 CV) con un velivolo completamente nuovo, che solo marginalmente poteva ricordare il \"Freccia\" (forse uno dei caccia meno riusciti della Regia Aeronautica, soprannominato dai piloti, per le scarse qualit\u00e0 di volo, \"ferro da stiro\"). Gabrielli aveva inizialmente lavorato al nuovo progetto basandosi su un motore ancora allo stadio sperimentale, il Fiat A.38 R.C. 15-45,&lt;ref name=\"urlANIMA GUZZISTA - http://forum.animaguzzista.com \u2022 Leggi argomento - Intervista Motociclismo Colaninno, Nuovo Motore?\"&gt;&lt;/ref&gt;, progettato da Antonio Fessia, che avrebbe dovuto fornire circa 1\u00a0200 cavalli tra i 1\u00a0500 e i 4\u00a0500 metri di quota.\nNon essendo per\u00f2 possibile, in tempi brevi, l'omologazione del nuovo motore, Gabrielli adatt\u00f2 il progetto (gi\u00e0 denominato G.55) al motore tedesco Daimler-Benz DB 605 A, che in Italia la Fiat avrebbe prodotto su licenza come Fiat R.A. 1050 \"Tifone\", e che aveva praticamente lo stesso ingombro dell'A.38.\nPer le necessit\u00e0 di questo motore i G.55 era dotato di un'ampia presa d'aria montata centralmente sotto la fusoliera.\nIl G.55 vol\u00f2 per la prima volta il 30 aprile del 1942, pilotato dal famoso collaudatore Valentino Cus. Vi furono difficolt\u00e0 e i ritardi, non ultimo quello dell'allestimento delle catene di montaggio. La Regia Aeronautica, tra l'altro, stipul\u00f2 contratti con tutti e tre i costruttori italiani di aerei da combattimento, disperdendo le risorse necessarie e ritrovandosi con pochi esemplari di ognuno dei tre modelli prodotti.\nLa Fiat ottenne la licenza per produrre internamente il motore tedesco Daimler-Benz, denominandolo RA1050 \"tifone\".\nProgetto G.55.\nNel febbraio del 1943, la Luftwaffe invi\u00f2 in Italia una missione per produrre test comparativi con i nuovissimi caccia italiani della \"serie 5\". La delegazione tedesca confront\u00f2 in volo un Messerschmitt Bf-109G-4 e un Focke Wulf Fw-190A-5, i modelli di punta del tempo, con il Fiat, il Reggiane 2005 e il Macchi M.C.205. Seppure tutti e tre i caccia italiani risultassero superiori a quelli tedeschi per maneggevolezza e velocit\u00e0 di salita, la Luftwaffe valut\u00f2 il G.55 come \"ottimo\", il Re.2005 come \"buono\" e il M.C.205 come \"medio\". Il capo missione, tenente colonnello Oberst Petersen, telegraf\u00f2 al maresciallo del Reich, Hermann Goering, che \"il miglior caccia dell'Asse era il G.55\". La Luftwaffe prese in considerazione la possibilit\u00e0 di sospendere la produzione di tutti i loro caccia a elica a favore del Fiat, anche in vista della possibilit\u00e0 di trovarsi tra le mani, montando il Daimler Benz DB 603 da 1\u00a0750 cavalli, un \"super-caccia\" (il Fiat G.56) da quasi 700\u00a0km/h, maneggevole, ottima piattaforma da tiro e capace di arrampicarsi pi\u00f9 velocemente di tutti gli altri caccia con motore a pistoni fino a 13\u00a0500 metri, pi\u00f9 in alto di qualunque bombardiere alleato. In attesa del G.56, la Luftwaffe decise di dotare del \"Centauro\" diversi dei suoi stormi da caccia. Nell'autunno del 1943 le autorit\u00e0 tedesche a Berlino ordinarono 500 Centauro dei quali, in realt\u00e0, solo 148 furono completati. Gli italiani avevano pianificato una produzione di 3\u00a0600 macchine per la Regia Aeronautica, un obiettivo fin troppo ambizioso, perch\u00e9 i raid inglesi su Torino alla fine del 1942 avevano distrutto gli impianti di assemblaggio e avevano cos\u00ec reso impossibile la produzione rapida di questo caccia. Di conseguenza, soltanto 32 esemplari vennero consegnati alla Regia Aeronautica prima dell'Armistizio\". Alla fine il progetto della Luftwaffe di dotarsi del Centauro decadde, anche per la considerazione del numero elevato di ore/lavoro necessario per costruire un esemplare del caccia italiano, pari al triplo di quelle occorrenti per costruire un Bf-109. Eppure, i tecnici della Luftwaffe calcolarono che l'industria nazionale italiana, abbandonando la produzione di biplani e bombardieri ormai superati, avrebbe potuto arrivare a produrre 800 caccia al mese. La produzione del G.55 continu\u00f2 dopo l'armistizio ma, a causa dei bombardamenti, dei sabotaggi, degli scioperi, la fabbrica torinese arriv\u00f2 a costruire, fino alla fine della guerra, circa 180 G.55, molto meno del quantitativo previsto per un mese.\nIl precipitare degli eventi, nel corso del 1943, fece s\u00ec che fosse il caccia Macchi ad arrivare per primo ai reparti, visto il vantaggio di poter utilizzare le linee di montaggio dello M.C.202. I primi G.55 (16 esemplari di preserie e 15 del lotto iniziale di produzione) vennero consegnati ai reparti nell'aprile del 1943, ma ci volle del tempo prima che divenissero operativi. Le macchine della serie 0 erano armate con 4 Mitragliatrici Breda-SAFAT da 12,7 mm, due superiori e due inferiori in fusoliera, e da un cannoncino Mauser MG 151 da 20 mm sparante attraverso il mozzo dell'elica.\nNei G.55 della serie 1, la cui produzione sar\u00e0 riavviata in novembre per conto della Repubblica Sociale Italiana, le due mitragliatrici inferiori in fusoliera erano sostituite da altrettanti cannoncini da 20\u00a0mm nelle ali.\nImpiego operativo.\nIl Fiat G.55, nel corso del suo breve, ma intenso impiego operativo, svolto quasi interamente sotto la bandiera dell'Aeronautica Nazionale Repubblicana, si rivel\u00f2 un intercettore interessante, soprattutto ad alta quota. Negli scontri con il britannico Spitfire e con gli americani P-38 Lightning, P-51 Mustang e P-47 Thunderbolt, si rivel\u00f2 in ogni occasione un avversario molto temibile. Prima dell'armistizio, ebbe un impiego molto limitato.\nIl primo \"Centauro\" ad avere impiego operativo fu il terzo prototipo. L'esemplare venne assegnato il 21 marzo 1943 al 20\u00ba Gruppo del 51\u00ba Stormo CT a Roma-Ciampino, per valutazioni in condizioni reali. A maggio, il terzo G.55 segu\u00ec il reparto a Capoterra, vicino a Cagliari.\nIl G.55 ebbe il suo battesimo del fuoco il 5 giugno 1943 quando contribu\u00ec, insieme ai Macchi 202 e 205 del 51\u00ba Stormo, ad abbattere uno dei B-26 Marauder che avevano attaccato l'aeroporto di Capoterra. In seguito partecip\u00f2 a diversi altri combattimenti contro gli alleati. Sempre a maggio vol\u00f2 uno dei due primi aerei di preserie, preceduto il 10 aprile da un altro esemplare. I due esemplari furono assegnati alla \"353\u00aa Squadriglia CT\" di stanza a Foligno dove, entro agosto, vennero raggiunti da altri nove aerei.\nA giugno, i primi \"Serie I\" furono assegnati al Gruppo Complementare del 51\u00ba Stormo a Foligno, vicino a Perugia, ma a luglio gli 11 G.55 del Gruppo Complementare furono trasferiti alla 353\u00aa Squadriglia, che aveva gi\u00e0 in carico le macchine di \"pre-serie\" per operare da Roma-Ciampino Sud, in difesa della Capitale. La 353\u00aa Squadriglia, comandata dal Capitano Egeo Pittoni, comp\u00ec numerose missioni contro gli stormi di bombardieri americani. Ma i voli furono bloccati quando Roma fu dichiarata \"Citt\u00e0 aperta\". Il 27 agosto, le Squadriglie 351\u00aa e 352\u00aa lasciarono la Sardegna e giunsero a Foligno per essere equipaggiate con i G.55. Ma alla data dell'8 settembre i \"Centauro\" non erano ancora stati consegnati. Durante la prima settimana di settembre, invece, 12 \"Centauro\" erano stati assegnati alla 372\u00aa Squadriglia del 153\u00ba Gruppo in Torino-Mirafiori. Alla data dell'armistizio, la Regia Aeronautica aveva ricevuto 35 G.55s. Uno soltanto vol\u00f2 in Sud Italia, seguendo l'invito del Maresciallo d'Italia Pietro Badoglio di arrendersi agli alleati. Non si conosce ancora con esattezza il numero dei G.55 catturati dalla \"Luftwaffe\" o acquisiti dall'Aeronautica Nazionale Repubblicana. Circa 18 G.55 vennero incamerati dall'ANR mentre 12-20 - o addirittura 42, secondo alcuni documenti ufficiali - vennero requisiti dalla \"Luftwaffe\".\nCon la nascita della Repubblica Sociale Italiana e la costituzione di una nuova forza aerea, venne autorizzata la ripresa della produzione del G.55, che equipaggi\u00f2 il \"2\u00ba Gruppo Caccia\" e alcune squadriglie autonome (mentre il Macchi M.C.205 armava il \"1\u00ba Gruppo\") per tutto il 1944. I successi riportati dai cacciatori italiani sulle formazioni aeree Alleate testimoniano quanto il \"Centauro\" fosse competitivo. Il \"2\u00ba Gruppo Caccia\" ottenne in definitiva il maggior numero di vittorie accertate fra i reparti dell'Aeronautica Nazionale Repubblicana (A.N.R.).\nLe perdite furono per\u00f2 alte e gli scontri con i P-47 e P-51, oltre ai bombardamenti, causarono crescenti vuoti.\nI devastanti bombardamenti sugli stabilimenti della Fiat il 25 aprile del 1944 ne interruppero la produzione, e i reparti che impiegavano il \"Centauro\" si dovettero ricostituire, una volta usurati i propri aerei, sui Messerschmitt Bf 109.\nLo stesso bombardamento del 25 aprile dimostr\u00f2 cosa significasse all'epoca la difesa aerea del Nord Italia. I bombardieri alleati arrivarono in pi\u00f9 di 100 esemplari sugli stabilimenti Fiat e scaricarono oltre 200 tonnellate di bombe. Pochi Macchi e sette G.55 tentarono l'intercettazione. Tra bombardieri abbattuti e dispersi per varie cause, gli Alleati persero almeno sette B-24, ma la scorta abbatt\u00e9 3 Fiat senza perdite; i caccia distrutti in azienda furono 15, oltre ad altri aerei vari. La produzione, che aveva totalizzato 164 aerei in 6 mesi, fu interrotta quasi definitivamente, con una leggera ripresa nonostante i tedeschi avessero proibito tale decisione e avessero sostanzialmente \"imposto\" agli italiani il riequipaggiamento con i Bf 109.\nFurono completati 37 aerei e altri 73 solo parzialmente nell'ultimo anno di guerra.\nNon tutti i piloti ne ebbero un buon ricordo: pur riconoscendolo come dei migliori italiani, evidenziarono il ritardo rispetto alle produzioni straniere. Mario Bellagambi pilot\u00f2 il G 55 nel 150\u00ba gruppo caccia e nell'ANR (comand\u00f2 la 5\u00aa squadriglia \"Diavoli\"), oltre al Bf 109G e, nel dopoguerra i P51 Mustang e i P47.\"Lo impiegammo in combattimento due o tre volte per intercettare i bombardieri , ed in tale ruolo si comport\u00f2 abbastanza bene. Aveva un'ottima maneggevolezza, una eccellente stabilit\u00e0 e un potente armamento. La faccenda cambiava coi caccia alleati fosse anche il pesante e poco agile \"Lightning\" P.38: oltre i 3.000 m. il G.55 accusava pesantezza d'ali e mancanza di potenza surplus, che lo trasformava in un caccia di media class, non particolarmente competitivo al confronto col mediocre ma potente e veloce P.38, con il massiccio rapido ed esuberante P.47 e con il velocissimo, agile e poderoso P.51. Il velivolo risentiva, come tutti i caccia italiani, dei difetti e dei pregi: buona maneggevolezza, brillante predisposizione acrobatica, splendida linea aerodinamica che si contrapponevano alla limitata consistenza operativa per il quasi completo sfruttamento della potenza motrice disponibile, per la costituzione non particolarmente robusta ad un prolungato sforzo d'impiego, per le difficolt\u00e0 di manutenzione, per la scarsa efficienza del sistema d'armamento causa di numerosi inceppamenti, per l'insufficienza degli apparati di puntamento per il tiro, per il discontinuo rendimento dei collegamenti radio, dati importanti nel combattimento e determinanti a stabilire il reale valore di un caccia. Se venivano a mancare, il caccia non era che un veloce aeroplano da turismo, acrobatico, esuberante come potenza e consumo, ed eccessivo sicuramente come prestazioni fornite. Non vorrei essere tacciato di pessimismo, ma le mie convinzioni sono maturate progressivamente allorch\u00e9 all'esperienza entusiasmante ed indimenticabile fatta in guerra col Messerschmitt, ho aggiunto nel dopoguerra, la conoscenza ancor pi\u00f9 incisiva e traumatizzante del Thunderbolt e del Mustang che pi\u00f9 volte avevo affrontato, combattuto e vinto\"Venne sperimentata anche la variante G.56, equipaggiata con un Daimler-Benz DB 603.\nImpiego post-bellico.\nAnalogamente a quanto accadde per il Macchi M.C.205, anche il \"Centauro\" venne fornito in modesto numero (quello consentito dalle macchine ancora in discrete condizioni e dalla disponibilit\u00e0 dei motori) a due delle neonate aviazioni arabe del Medio Oriente, quella egiziana e quella siriana (rispettivamente 19 e 16 macchine), che lo impiegarono come caccia-bombardiere contro Israele nel 1948. I G.55A forniti alle nazioni mediorientali avevano 4 mitragliatrici Breda calibro 12,7\u00a0mm e due travetti portabombe da 100\u00a0kg. I cannoni Mauser non erano apparentemente disponibili e di conseguenza le prestazioni erano migliori ma l'armamento era troppo modesto. Lo stesso successe anche per i Macchi, che nel modello \"ristrutturato\" dai precedenti M.C.202 conservavano lo stesso armamento originale, due mitragliatrici da 12,7\u00a0mm. Praticamente nulla \u00e8 conosciuto sul loro impiego operativo.\nUna trentina di esemplari furono esportati anche in Argentina.\nVarianti e sviluppi successivi.\nDal G.55 deriv\u00f2, all'inizio del 1944, su richiesta della Luftwaffe un prototipo equipaggiato col pi\u00f9 potente Daimler-Benz DB 603, da 1\u00a0750 CV, il G.56. Il prototipo (MM.536) manteneva la stessa altezza e apertura alare. Era pi\u00f9 lungo di 8 centimetri. Il peso a vuoto passava da 2\u00a0730\u00a0kg a 2\u00a0900\u00a0kg. Il carico utile scendeva da 990\u00a0kg a 950, mentre il peso totale saliva a 3\u00a0854\u00a0kg. Le due Breda-SAFAT da 12,7 in fusoliera erano state tolte. L'armamento era composto, ora, da tre cannoncini da 20\u00a0mm. MG.151 con un carico di 600 colpi per le tre armi. Il Fiat G. 56, con insegne tedesche, veniva collaudato il 28 marzo 1944, dal comandante Valentino Cus, raggiungendo velocit\u00e0 di 690\u2013700\u00a0km/h. La Luftwaffe, confermando il grande interesse che aveva suscitato in loro il G. 55, ne ordin\u00f2 un secondo prototipo predisposto a ospitare una cabina semistagna per missioni sub-stratosferiche. Questo secondo esemplare (MM. 537) fu portato in Germania, a Reichlin. L'ingegnere Giuseppe Gabrielli continuava, intanto, a migliorare il velivolo studiando, tra l'altro, nuovi profili alari. Se messo in produzione, il Fiat G. 56 sarebbe stato un avversario ostico per le aviazioni nemiche. Ma i bombardamenti americani del 25 aprile 1944, oltre a distruggere quasi completamente gli stabilimenti della Fiat, danneggiavano il prototipo MM. 536, bloccando, di fatto, lo sviluppo del pi\u00f9 veloce caccia a elica mai prodotto in Italia. Sul G.55 venne anche sperimentata, nonostante il diniego dell'ingegner Gabrielli, la possibilit\u00e0 di trasformarlo in caccia-silurante.\nUn esemplare venne modificato a questo scopo (G.55S), con lo sdoppiamento del radiatore (spostato sotto le semiali), il ruotino di coda allungato e il montaggio del meccanismo di sgancio per un siluro da 450\u00a0mm. Anche questo progetto non ebbe seguito per le vicende belliche. Il G.55B era invece una versione da addestramento biposto.\nDal G.55 si pens\u00f2 anche di derivare un caccia e caccia-bombardiere con motore radiale. Per esigeneze di standardizzazione si pens\u00f2 di usare la cellula base del G.55, anche se il motore radiale (un Fiat A 83 RC 24-52 da 1\u00a0250 CV \"vortice\", che sarebbe stato disponibile dall'estate del 1943, ma che non fu mai omologato per i monomotori e prodotto in piccolissima serie) si adattava male a un aereo pensato per i motori in linea. Questo aereo sarebbe stato prodotto negli stabilimenti pisani della CMASA, e curato anche dall'ingegner Stiavelli, allo scopo di disporre di un aereo relativamente moderno in caso di indisponibilit\u00e0 o diminuzione della produzione dei DB 605 e DB 603. Avrebbe avuto un armamento di due Mg 151 da 20 mm e due Breda-Safat da 12,7 mm, e la possibilit\u00e0 di trasportare un siluro o svariate bombe, a una velocit\u00e0 sulla carta di 600 km/h (in verit\u00e0 probabilmente inferiore), ma ottimizzato per le quote medio-basse (a 6\u00a0000 m s.l.m. le prestazioni sarebbero probabilmente decadute a 480 km/h). Rimase solo un progetto (che alcuni riportano con il nome di G. 57).\nNel dopoguerra il progettista del \"Centauro\" accett\u00f2 di modificarne la cellula per poter montare un motore Rolls-Royce Merlin. Nel 1950 nacque cos\u00ec il Fiat G.59, che serv\u00ec come addestratore di primo e secondo periodo dell'Aeronautica Militare Italiana.\nL'esemplare superstite.\nL'unico Fiat G.55 esistente al mondo \u00e8 conservato nel Museo storico dell'Aeronautica Militare di Vigna di Valle, sul lago di Bracciano (Roma).\nIl velivolo \u00e8 il risultato del programma di ricostruzione/restauro del relitto del velivolo \u201cFiat G.59A - MM. 53265\u201d (velivolo derivato dalla cellula G 55 del quale ha mantenuta la pressoch\u00e9 totale architettura aerodinamica, salvo la parte anteriore della fusoliera, variata per installare il motore Rolls-Royce Merlin in luogo del Daimler-Benz DB 605).\nIl progetto di trasformazione del Fiat G.59A, gi\u00e0 esposto nel Parco della Rimembranza di Novara, in Fiat G.55 - 1\u00aa Serie \u00e8 stato avviato su iniziativa del generale Giuseppe Pesce dello SMA nel 1978.\nI lavori di restauro/ricostruzione furono ultimati nel 2002 con la consegna definitiva del velivolo al Museo Storico AMI avvenuta il 12 aprile alla presenza del generale Riccardo Tonini e di altri esponenti del Museo, della Forza Armata e delle autorit\u00e0 delle Istituzioni locali.\nLa lunga e travagliata impresa ha visto la partecipazione di vari soggetti, che di seguito sono evidenziati nell'ordine temporale di intervento:\nModellismo.\nDel caccia Fiat esistono svariati modelli nelle varie scale. La loro qualit\u00e0 e reperibilit\u00e0 varia moltissimo, spesso in funzione dell'et\u00e0 del kit.\nIn scala 1/32, oltre al vacuform della ID Models, esiste il kit della Pacific Coast Models, modello a iniezione moderno, completo di parti in resina, dettagli in metallo fotoinciso e decals per cinque esemplari.\nIn scala 1/48 e 1/50 esistono vari kit:\nIn scala 1/72 abbiamo:"}
{"id": "306463", "revid": "47767", "url": "https://it.wikipedia.org/wiki?curid=306463", "title": "Scilla (nome)", "text": "Origine e diffusione.\nSi tratta di un nome molto raro in Italia, che pu\u00f2 richiamare la figura mitologica greca di Scilla, una ninfa amata da Glauco e trasformata in mostro dalla gelosa Circe, che poi Ulisse incontr\u00f2 nello stretto di Messina in coppia con Cariddi; da questa figura, la cui storia \u00e8 narrata in molte opere, traggono il nome sia la citt\u00e0 di Scilla, situata proprio su tale stretto, sia l'asteroide 155 Scylla. Con lo stesso nome si ricorda anche una principessa, figlia di Niso. \nIl nome di questi personaggi, in greco \u03a3\u03ba\u03cd\u03bb\u03bb\u03b1 (\"Sk\u00fdlla\") o \u03a3\u03ba\u1fe0\u0301\u03bb\u03bb\u03b7 (\"Sk\u00fdll\u0113\"), ha un'etimologia incerta; potrebbe basarsi sul termine \u03c3\u03ba\u03cd\u03bb\u03bb\u03c9 (\"sk\u00fdll\u014d\", \"strappare\", \"dilaniare\"), oppure \u03c3\u03ba\u03cd\u03bb\u03b1\u03be (\"skylax\", \"cucciolo\"), nel quale caso sarebbe affine per significato ai nomi Guelfo, Catello e Colin.\nIn altri casi, Scilla pu\u00f2 anche essere la forma abbreviata di qualche altro nome, come Priscilla o Scintilla.\nOnomastico.\nNon essendo portato da alcuna santa, il nome \u00e8 adespota. L'onomastico si pu\u00f2 festeggiare il 1\u00ba novembre in occasione di Ognissanti."}
{"id": "306464", "revid": "438678", "url": "https://it.wikipedia.org/wiki?curid=306464", "title": "I cieli e la terra finiranno", "text": "I cieli e la terra finiranno (\"The Late Great Planet Earth\") \u00e8 un documentario statunitense del 1979.\nLa base scritturale che fa da filo conduttore \u00e8 tratta dal Vangelo di Matteo al capitolo 24 versetto 35 che dice: \u00abIl cielo e la terra passeranno, ma le mie parole non passeranno.\u00bb\nIl documentario vuole dimostrare come tutto quello che accade dimostra l'adempimento di antiche profezie scritte da 2000 a 3500 anni fa.\n\u00c8 stato trasmesso, diverse volte, agli inizi degli anni novanta da Telelibert\u00e0, una televisione privata di Piacenza, e da Telemontecarlo (l'attuale LA7)."}
{"id": "306467", "revid": "963244", "url": "https://it.wikipedia.org/wiki?curid=306467", "title": "Simplicio (nome)", "text": "Origine e diffusione.\nContinua il nome latino \"Simplicius\"; \u00e8 basato sul latino \"simplex\" (\"semplice\"); nell'interpretazione di \"povero di spirito\", \u00e8 un nome augurale tipicamente cristiano. Da \"Simplicius\" deriva il patronimico \"Simplicianus\" (cio\u00e8 Simpliciano).\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "306472", "revid": "14893392", "url": "https://it.wikipedia.org/wiki?curid=306472", "title": "ATP sintetasi", "text": ""}
{"id": "306473", "revid": "1573940", "url": "https://it.wikipedia.org/wiki?curid=306473", "title": "Storia dell'Egitto ayyubide", "text": "La storia dell'Egitto dopo la fine della dominazione fatimide s'impersonifica nella figura di Saladino (Sal\u0101h al-D\u012bn ibn Ayy\u016bb) che, nell'ultimo periodo fatimide, era diventato visir in Egitto, grazie alla potenza espressa da Norandino (N\u016br al-D\u012bn ibn Zank\u012b) per il tramite del suo generale Sh\u012brk\u016bh.\nAll'improvvisa morte del comandante curdo di Norandino (23-3-1169) il comando delle truppe zengidi in Egitto, col beneplacito di quest'ultimo, pass\u00f2 al nipote di Sh\u012brk\u016bh: Saladino, appunto.&lt;br&gt;\nL'uomo era dotato di straordinarie qualit\u00e0, umane, culturali e militari che gli fecero guadagnare la pi\u00f9 rispettosa considerazione dei suoi stessi avversari Crociati e di una certa letteratura britannica ottocentesca (Sir Walter Scott innanzi tutto) che diffusero ampiamente la sua fama nell'Occidente cristiano fino ai nostri giorni.&lt;br&gt;\nFinch\u00e9 visse il suo signore, Saladino non ruppe mai il suo vincolo di subordinazione al sovrano zengide, amministrando per suo conto l'Egitto dopo aver provveduto a dichiarare estinta la dinastia fatimide dopo la morte nel settembre del 1171 dell'ultimo Im\u0101m, al-\u2018Ad\u012bd, facendo formale atto di ubbidienza spirituale al sunnita califfo abbaside al-Mustadi'.&lt;br&gt;\nQuando per\u00f2 Norandino a sua volta mor\u00ec (15 maggio 1174) nulla pi\u00f9 trattenne il suo generale curdo dal rivendicare la pi\u00f9 completa indipendenza e dal cercare anzi di sottomettere al proprio controllo i possedimenti zangidi ereditati nel frattempo dai figli del suo defunto signore: Aleppo e Mosul.\nal-Malik al-K\u0101mil.\nIl personaggio che pi\u00f9 sembra abbia ereditato le doti di fermezza e di moderazione politica tipiche di Saladino e di suo fratello Safedino (che regn\u00f2 dopo la morte di Saladino fino al 1218) sembra sia stato suo nipote al-Malik al-K\u0101mil, figlio di Safedino, che regn\u00f2 in Egitto nel ventennio che va dal 1218 al 1238.\nNel corso del suo sultanato si svolse la Quinta Crociata, i cui guerrieri s'erano gi\u00e0 attestati il 29 maggio del 1218 a Damietta (Dumy\u0101t) nel corso dell'ultimo anno di regno di Safedino, in attesa dei rinforzi che sarebbero dovuti giungere con l'Imperatore Federico II di Hohenstaufen.\nDopo alterne vicende, caratterizzate dall'oltranzismo ideologico dei guerrieri cristiani, dall'inaffidabilit\u00e0 e dall'insipienza strategica e tattica dei suoi capi, nel 1221 i Crociati furono accerchiati dalle forze ayyubidi e costretti alla resa e al reimbarco.\nNel 1238 al-Malik al-K\u0101mil mor\u00ec quando gi\u00e0 ai suoi confini premevano con forza le orde corasmie, che vagabondavano in seguito alla disfatta subita nel 1219 dal Khw\u0101rezmsh\u0101h \u02bfAl\u0101\u02be al-D\u012bn Muhammad ad opera del mongolo Gengis Khan, dedicandosi a saccheggi efferati e offrendosi come mercenari ai vari signorotti siriani, anatolic i e mesopotamici.\nal-S\u0101lih Ayy\u016bb.\nA lui succedette il figlio al-S\u0101lih Najm al-D\u012bn Ayy\u016bb che, gi\u00e0 da erede del sultanato, aveva provveduto ad arruolare un buon numero di questi sbandati corasmi e un gran numero di schiavi ( \"maml\u016bk\" ) turchi e circassi.\nCon essi riusc\u00ec a deporre suo fratello al-\u02bf\u0100dil II nel 1240 e a regnare in Egitto al suo posto, prima di lanciare le sue truppe, condotte dal suo schiavo q\u00efp\u010daq Baybars al-Bunduqd\u0101r\u012b e dal corasmio Hus\u0101m al-D\u012bn Berke (Baraka) Kh\u0101n, contro i suoi parenti siriani e riunificare gli sparsi domini ayyubidi con la vittoria di al-Harbiyya del 18-10-1244.\nL'anno successivo formazioni irregolari corasmie attaccavano per\u00f2 lo stesso al-S\u0101lih Ayy\u016bb, deluse per il mancato saccheggio di Damasco, impeditogli dal loro signore. Prima di piombare sul sultano ayyubide, i Corasmi passavano per Gerusalemme devastandola, riesumando e oltraggiando persino i corpi dei re crociati della citt\u00e0 santa sepolti nella Basilica del Santo Sepolcro, dopo aver massacrato 30\u00a0000 abitanti cristiani, venduti un numero imponente come schiavi ed esiliando i restanti sopravvissuti.\nCi\u00f2 port\u00f2 all'alleanza fra al-S\u0101lih Ayy\u016bb e il suo parente di Aleppo, al-Malik al-N\u0101sir Sal\u0101h al-D\u012bn Y\u016bsuf ed entrambi travolsero i Corasmi fra Aleppo e Hims il 26-5-1246 mentre in Europa veniva tardivamente organizzata la Settima Crociata da re Luigi IX di Francia, presto risoltasi in un totale disastro per l'insipienza militare del \"re santo\" francese che fu addirittura preso prigioniero e riscattato solo con il denaro fornito dai Templari.\nPrima di tale epilogo al-S\u0101lih Ayy\u016bb moriva, ma suo figlio ed erede, al-Mu\u02bfazzam Tur\u0101nsh\u0101h, era ancora impubere e impossibilitato a succedergli. Il potere fu assunto informalmente dai suoi Mamelucchi e dalla sua vedova Shajar al-Durr, col capo mamelucco al-Mu'izz 'Izz al-Din Aybak in veste di \"atabeg\" (tutore) del figlio. Aybak, poco dopo, spos\u00f2 Shajar al-Durr, intese dare una parvenza di legittimit\u00e0 alla sua assunzione di fatto del potere."}
{"id": "306477", "revid": "38783", "url": "https://it.wikipedia.org/wiki?curid=306477", "title": "Rombozoi", "text": ""}
{"id": "306480", "revid": "729019", "url": "https://it.wikipedia.org/wiki?curid=306480", "title": "Rhombozoa", "text": "La classe dei rombozoi (comprendente anche i dicyemida) racchiude una cinquantina di specie abitanti negli organi escretori dei cefalopodi ed aventi duplice modo di essere nel corso dello sviluppo metagenetico.\nGli adulti vermiformi pullulano nei sacchi urinari dei cefalopodi bentonici e possiedono il tipico aspetto allungato, essendo costituiti da una a 10 cellule assiali oblunghe, circondate da un manicotto di 20-30 cellule cigliate esterne, che rappresentano il soma. Sono organismi osmotrofi, cio\u00e8 assorbono i liquidi nutritizi attraverso la superficie corporea; sono anche in grado di attirare gli spermatozoi dell'ospite per inglobarli con le cellule del manicotto e digerirli. Inoltre, si nutrono anche di frammenti di cellule e, poich\u00e9 nelle urine manca l'ossigeno, vivono in anaerobiosi, derivando l'energia di cui abbisognano da processi fermentativi.\nLa riproduzione asessuata avviene grazie alla presenza di piccole cellule dette assoblasti (germi di cellule assiali), situati nelle cellule assiali ed originatisi dalla divisione di queste, che si dividono in due cellule figlie di dimensioni differenti, la pi\u00f9 grande dar\u00e0 luogo alla cellula assiale del nuovo organismo, mentre la pi\u00f9 piccola si divider\u00e0 mitoticamente costituendo il manicotto esterno. Tale riproduzione agamica si ripete per pi\u00f9 generazioni, finch\u00e9 la popolazione dei parassiti non diventa troppo densa. La riproduzione sessuata porta invece alla formazione di larve cigliate infusoriformi, simili ai protozoi infusori. In questo caso gli assoblasti si evolvono in piccole masse di cellule che altro non sono che uova e spermatozoi. Le uova vengono cos\u00ec fecondate da spermi derivati dallo stesso assoblasto o da assoblasti vicini, trasformandosi in larve infusoriformi cigliate microscopiche, che abbandonano la cellula generatrice per portarsi nell'urina dell'ospite per attaccarsi con gli adulti al tessuto renale e lasciandosi poi espellere in mare assieme alle urine stesse, dove adottano la respirazione di tipo aerobio. Due delle 28 cellule che compongono le larve sono ripiene di una sostanza assai pesante che provoca la lenta caduta della larva verso il fondale, dove attendono il passaggio di un cefalopode per entrarvi in contatto, penetrarvi per via sanguigna, e posizionarsi nel rene. Qui si trasforma in un adulto cilindrico di diverso tipo, incapace di produrre larve infusoriformi, avente un asse composto sempre da tre cellule, il quale inizia la produzione di normali individui vermiformi (gi\u00e0 descritti) per via agamica, ed il ciclo cos\u00ec si completa."}
{"id": "306485", "revid": "40552", "url": "https://it.wikipedia.org/wiki?curid=306485", "title": "Ryu Ga Gotoku", "text": ""}
{"id": "306486", "revid": "610351", "url": "https://it.wikipedia.org/wiki?curid=306486", "title": "Registratore di cassa", "text": "Un registratore di cassa o anche solo cassa automatica \u00e8 un dispositivo meccanico o elettronico per calcolare e memorizzare le transazioni di vendita unito normalmente ad un cassetto per immagazzinare il denaro ordinato nei vari tagli. In genere il registratore di cassa stampa uno scontrino fiscale per l'acquirente che reca i dettagli della transazione, del pagamento, la data dell'acquisto e l'identificativo della cassa che ha eseguito l'operazione. Un registratore, se predisposto, pu\u00f2 stampare anche la fattura o la ricevuta fiscale.\nStoria.\nIl primo registratore di cassa fu inventato da James Ritty dopo la guerra civile americana. Egli gestiva un \"saloon\" a Dayton, Ohio, USA, e desiderava evitare che i suoi dipendenti approfittassero di qualche sua distrazione per impadronirsi di parte dell'incasso. Ide\u00f2 cos\u00ec, nel 1879, il primo registratore di cassa, il Ritty Model I (il brevetto per l'Ohio fu depositato il 4 novembre di quell'anno). Per crearlo si ispir\u00f2 ai meccanismi che regolavano il flusso del carburante nei battelli a vapore. Con l'aiuto del fratello John, James Ritty perfezion\u00f2 la sua invenzione fino a depositarne il brevetto su scala nazionale nel 1883.\nCaratteristiche.\nSpesso il registratore di cassa ha il cassetto del contante collegato in maniera tale da consentirne l'apertura soltanto al termine della transazione o con una speciale chiave che solo il gerente possiede. Ci\u00f2 riduce il rischio di piccoli furti da parte del personale, ad esempio effettuati non registrando una vendita e intascando il corrispettivo.\nI primi registratori di cassa erano interamente meccanici e senza ricevute. Il cassiere inseriva i dati della transazione sul registratore e quando premeva il tasto corrispondente al totale, un campanello suonava e si apriva il cassetto, permettendo al gerente di sapere che era avvenuta una vendita. Tali macchine non erano altro che semplici addizionatrici.\nNella ristorazione (o comunque laddove \u00e8 impostato) si usa anche il preconto che \u00e8 un documento, non fiscale n\u00e9 obbligatorio, generato dall'applicativo gestionale di negozio (lo stesso della cassa) che serve al cliente per sapere cosa ha consumato o ricevuto e la relativa somma da pagare; tra le altre cose, \u00e8 utile al personale per avere in tempo reale gli impegni da lavorare (fa da ordine di consegna cio\u00e8 la cosiddetta \"comanda\"); quando si va alla cassa per pagare occorre solo comunicare il numero di tavolo perch\u00e9 il software espone il totale delle relative comande e lo trasforma automaticamente in scontrino o ricevuta o fattura (qualcuno lascia anche il riferimento del preconto sul documento fiscale).\nObbligatoriet\u00e0.\nIn alcuni paesi, tra cui l'Italia, il registratore di cassa pu\u00f2 essere obbligatorio per alcune tipologie di esercizio commerciale, per ragioni legate alla tassazione. In tali casi l'acquirente \u00e8 tenuto a conservare la ricevuta per legge e ad esibirla su richiesta dei pubblici ufficiali incaricati di eventuali controlli. Inoltre l'apparecchio \u00e8 sigillato tramite piombatura per evitare manomissioni e deve essere sottoposto a revisione periodica da parte di un centro di servizi autorizzato dal Ministero delle Finanze. In tal caso si parla di registratore di cassa fiscale.\nAlcuni registratori di cassa sono collegati a bilance, scanner per la lettura di codice a barre, terminali di pagamento POS per transazioni di pagamento elettronico. Ormai, anche i modelli di medio livello, sono dei veri e propri computer o terminali collegati ad un sistema in rete per la gestione integrata delle vendite. Infatti, in questi casi, su di un server \u00e8 installato il sistema informatico che controlla le casse-client ed esegue le classiche operazioni contabili di riepilogo movimenti. Spesso \u00e8 corredato da uno strumento che permette l'estrazione e navigazione (anche via web) dei dati delle vendite. Del sistema fanno parte anche i palmari che si utilizzano (ad esempio nella ristorazione) per stampare le comande, i preconti, ecc.\nQuesto tipo di macchine, dopo la scansione del codice a barre, di norma European Article Number (EAN) o Universal Product Code (UPC), per ciascun articolo, interrogano una banca dati centrale, calcolano gli eventuali sconti o promozioni per ciascun articolo, comprese eventuali promozioni legate al possesso di una carta fedelt\u00e0 da parte del cliente, registrano la transazione in dettaglio articolo per articolo, memorizzano il tipo di pagamento e aggiungono data e ora alla transazione.\nInoltre provvedono alla creazione di statistiche per articolo, per tipologia, alla gestione del sottoscorta e dei riordini, alla supervisione delle eventuali date di scadenza dei lotti di merce e ad altre ulteriori funzioni.\nLe aziende produttrici di misuratori fiscali POS PC based hanno gestito soluzioni proprietarie e sono sempre risultate rigide e chiuse per gli aspetti legati al software delle loro soluzioni applicative. Oggi vi \u00e8 una evoluzione dei sistemi di cassa. Vi sono aziende aperte a nuove logiche che hanno rivoluzionato completamente il concetto di cassa, ponendo al centro della soluzione un sistema PC basato sugli standard che ha molte funzioni oltre quella di incasso e stampa di scontrini (fiscali e non). La naturale evoluzione ha portato pi\u00f9 di recente all'utilizzo di tablet e smartphone per la gestione delle operazioni di cassa, creando una nuova generazione di POS totalmente basati su dispositivi portatili.\nAlcuni \"front end\" di nuova concezione, avendo motori promozionali forti, permettono alle realt\u00e0 pi\u00f9 aggressive in chiave di marketing di gestire modalit\u00e0 complesse per l'erogazione di punti elettronici, per la fruizione di sconti e vincoli sulle offerte, sino a produrre buoni sconto rispendibili alle condizioni definite.\nSecondo quanto previsto dal decreto collegato alla legge di Bilancio del 2019, tutti i registratori di cassa dovranno essere connessi a Internet per la trasmissione dei corrispettivi telematici. Infatti la legge prevede due fasce di obbligatoriet\u00e0. L'esercente che ha superato 400.000\u20ac di fatturato nell'anno 2018, ha iniziato a effettuare la trasmissione telematica il 1\u00ba luglio 2019, il restante degli esercenti il 1\u00ba gennaio 2020 (obbligo definitivo ed esteso a tutti). In questo modo verr\u00e0 eliminato il libro dei corrispettivi dove l'esercente segnava giornalmente l'incasso effettuato. Verr\u00e0 eliminato inoltre il libretto fiscale del registratore di cassa che sar\u00e0 digitale e potr\u00e0 essere visualizzato tramite un qrcode che verr\u00e0 applicato sul registratore di cassa.\nIl decreto prevede dei contributi d'imposta per l'adeguamento del registratore o per la sostituzione. Lo Stato offre un contributo pari al 50% della spesa sostenuta, fino a un massimo di 250 euro in caso di acquisto di un nuovo registratore di cassa telematico e di 50 euro in caso di adattamento del vecchio registratore di cassa.\nNella grande distribuzione.\nIl mercato della grande distribuzione e del commercio moderno ha sempre di pi\u00f9 la necessit\u00e0 di avere un sistema di cassa semplice e flessibile. Molto pi\u00f9 spesso vengono utilizzate soluzioni cassa che, grazie all'utilizzo di video a \"schermo tattile\", rendono l'attivit\u00e0 dell'operatore di cassa notevolmente migliorata e semplificata rispetto ai registratori di cassa tradizionali.\nAlcuni terminali, oltre a mettere a disposizione un set completo di funzionalit\u00e0 necessarie allo svolgimento dell'attivit\u00e0 di vendita, sono integrati con i programmi gestionali di punto vendita e di sede.\nInoltre si stanno affermando sempre pi\u00f9 le casse automatiche sia nella grande distribuzione che negli esercizi commerciali pi\u00f9 piccoli. Tali casse, dotate di \"schermo tattile\", accettatori di denaro e stampante scontrini (fiscale o no), permettono al consumatore di effettuare da solo la scelta degli articoli da acquistare, pagare in autonomia e, con lo scontrino ricevuto, recarsi al banco per la consumazione.\nTra i produttori di registratori di cassa nel mercato italiano (definiti \"Misuratori fiscali\" nei mercati sottoposti a normativa di legge) si trovano aziende quali DITRON (proprietaria di marchi storici come Sarema e Sweda), NCR, IBM, Wincor-Nixdorf, Olivetti, LABWARE, Custom Group, RCH, Dataprocess, MCT , CEI Systems , Compass Data Systems."}
{"id": "306487", "revid": "339392", "url": "https://it.wikipedia.org/wiki?curid=306487", "title": "Dniestr", "text": ""}
{"id": "306489", "revid": "1658", "url": "https://it.wikipedia.org/wiki?curid=306489", "title": "Registratore di cassa fiscale", "text": ""}
{"id": "306490", "revid": "729019", "url": "https://it.wikipedia.org/wiki?curid=306490", "title": "Orthonectida", "text": "Il gruppo degli ortonettidi (che \u201cnuotano in linea retta\u201c) comprende specie parassite di cefalopodi, turbellari, nemertini, anellidi, bivalvi ed ofiuroidi, distinguibili dai rombozoi per il numero elevato di cellule assiali. Gli adulti presentano molto spesso sessi separati ed un evidente dimorfismo sessuale, essendo la femmina piuttosto tozza ed il maschio esile e cilindrico, il quale misura in lunghezza meno della met\u00e0 della sua compagna. Durante la loro vita adulta planctonica, si accoppiano e producono larve microscopiche che avanzano tramite ciglia. Dopo aver vagato liberamente nell'acqua, ogni larva entra nelle vie genitali di un invertebrato installandosi nel relativo epitelio; a questo punto diventa intracellulare e si accresce formando una massa unica plurinucleata, detta plasmodio. Il plasmodio continua lo sviluppo nel peritoneo dell'ospite, producendo per frammentazione o per poliembrionia solo maschi, solo femmine, o entrambi i sessi, a seconda della specie. Gli adulti, una volta formati, escono dalle tasche incubatrici dell'ospite sotto forma di minuscoli organismi cigliati e il ciclo ricomincia."}
{"id": "306491", "revid": "78608931", "url": "https://it.wikipedia.org/wiki?curid=306491", "title": "Esponenziale complesso", "text": ""}
{"id": "306493", "revid": "767487", "url": "https://it.wikipedia.org/wiki?curid=306493", "title": "Poliembrionia", "text": "La poliembrionia \u00e8 il fenomeno attraverso il quale, da uno zigote, se ne generano degli altri. \u00c8 tipico di animali e piante, e pu\u00f2 essere considerata a tutti gli effetti, una riproduzione asessuata in stadio giovanile. La poliembrionia si oppone al processo di monoembrionia.\nNegli animali la ritroviamo come forma normale in platelminti, briozoi, insetti, dove negli imenotteri, addirittura da un solo uovo fecondato, nascono fino a 1800 nuovi individui; e casuale, come nei mammiferi, che d\u00e0 vita al fenomeno dei gemelli monozigoti. In particolare, in una specie di armadillo, si assiste sempre e solo alla poliembrionia. Una femmina di questa specie fa nascere 4 figli identici fra loro per ogni gravidanza.\nNelle piante si formano pi\u00f9 embrioni in uno stesso ovulo, dalla fecondazione di pi\u00f9 nuclei spermatici (genere pinus), tuttavia soltanto un embrione, solitamente, si trasforma in un seme."}
{"id": "306498", "revid": "599013", "url": "https://it.wikipedia.org/wiki?curid=306498", "title": "Prt", "text": ""}
{"id": "306500", "revid": "970659", "url": "https://it.wikipedia.org/wiki?curid=306500", "title": "Punch e Judy", "text": "Punch e Judy sono due maschere inglesi utilizzate nei teatri dei burattini. La figura predominante \u00e8 quella clownesca di Punch, derivato dal Pulcinella della commedia dell'arte italiana, prima approdato in Francia come Polichinelle e di qui giunto a Londra come Punchinello (in seguito abbreviato in \"Punch\"). Le scenette di Punch e Judy erano eseguite da un solo burattinaio.\nPunch apparve nei teatri dei burattini inglesi nel XVII secolo, ma solo nel XVIII si precisarono le sue caratteristiche: la gobba, il lungo naso adunco che quasi si unisce al mento ricurvo. Il vestito, a differenza della casacca bianca di Pulcinella, \u00e8 un appariscente abito giallo e rosso da giullare.\nSi caratterizz\u00f2 come maschera negativa, dedito alle peggiori malefatte e sempre capace di sfuggire alla \"giusta punizione\" facendosi beffe delle istituzioni umane (il boia) o addirittura di forze soprannaturali (incluso Satana in persona).\nPunch e Judy nella cultura di massa.\nI riferimenti a Punch o alla coppia Punch e Judy nella cultura di massa sono innumerevoli. Alcuni sono elencati di seguito."}
{"id": "306501", "revid": "1305772", "url": "https://it.wikipedia.org/wiki?curid=306501", "title": "Noatun", "text": "Noatun \u00e8 un lettore multimediale per KDE. Il programma supporta vari formati, tra cui Ogg Vorbis e WAV.\nIl player ha la possibilit\u00e0 di usare skin, tra cui le classiche di Winamp, XMMS e KJ\u00f6fol e altre, e tramite plugin pu\u00f2 espandere le sue funzionalit\u00e0.\nRecentemente ha ricevuto delle critiche per mezzo dei tempi di sviluppi relativamente lenti e ridondati rispetto altri player di KDE come JuK e amaroK.\nCuriosit\u00e0.\nIl nome del programma deriva da N\u00f3at\u00fan, dimora di Nj\u00f6r\u00f0r, dio della mitologia norrena."}
{"id": "306508", "revid": "47767", "url": "https://it.wikipedia.org/wiki?curid=306508", "title": "Sigfrido (nome)", "text": "Origine e diffusione.\nDeriva dal nome germanico \"Sigifrid\", formato dalle radici \"sigu\" (\"vittoria\", in tedesco moderno \"sieg\") e \"frid\" (\"pace\", in tedesco moderno \"fried\"), e viene variamente interpretato come \"tranquillo nella vittoria\", \"colui che assicura con la vittoria la pace\" e via dicendo. Il primo elemento che compone il nome \u00e8 presente anche in altri quali Sigrid, Signy, Sigmar, Sigismondo, Sigrun e Sigurd, cos\u00ec come il secondo, riscontrabile anche in Frida, Elfrida, Goffredo e Manfredo.\n\u00c8 giunto in Italia per tradizione longobarda e francone nelle forme latinizzate \"Sigifredus\" e \"Sigefredus\". Deve la sua notoriet\u00e0 alla popolarit\u00e0 a Sigfrido, eroe delle leggende germaniche e personaggio principale de \"La canzone dei Nibelunghi\". La forma Siegfried, propriamente tedesca, \u00e8 diffusa in Italia nella provincia autonoma di Bolzano.\nQuesto nome non va confuso n\u00e9 con il femminile Sigrid (che ha, fra l'altro, una variante \"Sigfrid\"), n\u00e9 con Sigurd, un altro nome con cui viene chiamato l'eroe germanico Sigfrido, dovuto alla presenza di un personaggio corrispondente nella \"Saga dei V\u00f6lsungar\" norrena.\nOnomastico.\nL'onomastico si festeggia il 15 febbraio in memoria di san Sigfrido di V\u00e4xj\u00f6, vescovo ed evangelizzatore della Svezia, morto nel 1045. Con questo nome si ricordano anche un abate il 22 agosto e un vescovo di Carpentras (chiamato anche Siffredo) il 27 novembre."}
{"id": "306511", "revid": "131358", "url": "https://it.wikipedia.org/wiki?curid=306511", "title": "Mondiali di calcio 2006", "text": ""}
{"id": "306512", "revid": "697352", "url": "https://it.wikipedia.org/wiki?curid=306512", "title": "Sigismondo", "text": "Origine e diffusione.\n\u00c8 un nome di origine germanica, composto dalle radici \"sigu\" (o \"sieg\", \"vittoria\") e \"mund\" (\"protezione\"), dal significato complessivo di \"colui che protegge con la vittoria\".\nVenne introdotto in Italia nella forma latinizzata \"Segimundus\" e poi tramite la tradizione longobardica e francone.\nOnomastico.\nL'onomastico si festeggia il 1\u00ba maggio in memoria di san Sigismondo, re dei Burgundi e poi abate presso Orl\u00e9ans e martire. Altri santi e beati con questo nome sono, alle date seguenti:"}
{"id": "306513", "revid": "1782831", "url": "https://it.wikipedia.org/wiki?curid=306513", "title": "Maurizio Sciarra", "text": "Biografia.\nStudia Giurisprudenza all'Universit\u00e0 degli Studi di Bari, non concludendo gli studi. Dopo un lungo periodo in cui ha lavorato come aiuto regista in molti film (particolarmente importante la pi\u00f9 che decennale collaborazione con Luigi Comencini), realizza il suo primo lungometraggio nel 1997, \"La stanza dello Scirocco\" con Giancarlo Giannini e Tiziana Lodato. Il film vince diversi festival internazionali, tra cui il primo premio ad Annecy Cin\u00e9ma Italien 98, la Palmera de plata al Festival del cinema del Mediterraneo di Valencia, il Nastro d'argento a Giancarlo Giannini per la migliore interpretazione maschile e a Eugenio Bennato per la migliore colonna sonora.\nDel 2001 il suo secondo lungometraggio \"Alla rivoluzione sulla due cavalli\", con Adriano Giannini, Andoni Gracia e Gwenaelle Simon. Il film vince il Pardo d'oro al Festival di Locarno, il Pardo di bronzo per l'interpretazione di Andoni Gracia, una Menzione speciale della CICAE e il premio speciale della Giuria Giovani.\nDel 2006 il film \"Quale amore\" tratto dal romanzo di Lev Tolstoj \"Sonata a Kreutzer\", con Giorgio Pasotti e Vanessa Incontrada. Il film \u00e8 al Festival di Locarno, sezione \"Piazza Grande\". Viene visto da 8000 persone, e risulta il film pi\u00f9 visto nella rassegna internazionale. Il film \u00e8 in concorso al Tokyo International Film Festival, unico rappresentante italiano. Nel giugno 2007, partecipa al Shanghai International Film Festival, e a febbraio 2008 al Festival International du Film d'Amour di Mons, nella sezione Panorama italiano. Nel 2009 \u00e8 invitato al Festival di Rabat.\nHa realizzato numerosi documentari, tra cui \"Chi ruba donne\" (2001) sui Cantori di Carpino, una delle poche apparizioni in video di Andrea Sacco, \"Fausto Coppi e la Dama Bianca: un amore controcorrente\",(2004) sulla storia d'amore di Fausto Coppi e Giulia Occhini, \"In viaggio con i pupi\" (2008), con Mimmo Cuticchio, \"Chi \u00e8 di scena. Il Petruzzelli torna a vivere\" (2009),\u201cSull\u2019orlo della gloria. La vita e le opere di Pino Pascali\u201d, (2016) sull'artista Pino Pascali,\u201cPiersanti Mattarella\u201d, (2017), secondo documentario della serie \u201cIn nome del Popolo Italiano\u201d, in onda su Rai 1, Transatlantico Rex. Nave n\u00b0 296, (2017) coprodotto da Cinecitt\u00e0 Luce.\nSta lavorando alla realizzazione del film \"Everlasting moments\", basato su di una storia originale di Ni Zhen, sceneggiatore di Lanterne Rosse, prodotto da Urania Pictures e Joyful Pictures, una delle prime coproduzione Italia Cina.\nDa agosto 2006 a giugno 2008 \u00e8 stato membro del consiglio di amministrazione dell'Istituto Luce\nDa giugno 2012 a settembre 2017 \u00e8 stato membro del Comitato Esecutivo di FERA, l'associazione europei dei registi cinematografici.\nDal febbraio 2015 al febbraio 2019 \u00e8 stato presidente della Apulia Film Commission.\n\u00c8 tra i fondatori delle Giornate degli Autori, sezione del Festival di Venezia.\nMembro di European Film Award e della giuria del David di Donatello"}
{"id": "306514", "revid": "198277", "url": "https://it.wikipedia.org/wiki?curid=306514", "title": "Edgar Davids", "text": "Nel 2004 \u00e8 stato inserito nella FIFA 100, lista dei migliori 125 giocatori viventi, stilata da Pel\u00e9 e dalla FIFA, in concomitanza col centenario della federazione internazionale.\nBiografia.\nNato in Suriname quando il Paese era ancora una dipendenza coloniale olandese, si trasfer\u00ec da bambino con tutta la famiglia a nord di Amsterdam. Una volta divenuto calciatore, pur potendo optare anche per la nazionale surinamese, ha scelto di giocare per quella olandese; tuttavia \u00e8 sceso in campo diverse volte dal 2005 al 2009 con i \"Suriprofs\", una selezione di calciatori professionisti nati o con origini del Suriname, che periodicamente disputa amichevoli nei Paesi Bassi contro squadre professionistiche locali, nazionali giovanili o altre selezioni miste.\nDurante gli anni alla \u00e8 stato operato di glaucoma, e da l\u00ec in poi \u00e8 stato costretto a indossare speciali occhiali protettivi durante le partite.\nHa un cugino, Lorenzo, anche lui calciatore.\nCaratteristiche tecniche.\nGiocatore.\nSoprannominato \"Pitbull\" dall'ex allenatore dell' Louis van Gaal per l'aggressivit\u00e0 mostrata in campo, era un centrocampista tenace e determinato. \"Leader\" carismatico \u2014 ma dal carattere controverso \u2014, era dotato di grande vigore fisico e di un ottimo piede sinistro.\nCarriera.\nGiocatore.\nClub.\nAjax, Milan e Juventus.\nInizia la sua carriera nell', con cui debutta in Eredivisie il 6 settembre 1991 in una partita vinta contro l'. Centrocampista capace di abbinare corsa e agonismo all'eleganza nel tocco di palla, fin da giovane inizia a ritagliarsi un ruolo sempre pi\u00f9 importante nel reparto centrale dei lancieri. Contribuisce alla vittoria di tre titoli olandesi, della Coppa UEFA 1991-1992 e della UEFA Champions League 1994-1995. Arriva in finale di Champions League anche nell'edizione 1995-1996, persa a Roma contro la ; nell'epilogo ai tiri di rigore, Davids fallisce il primo tentativo della serie.\nNell'estate seguente si trasferisce in Italia per indossare la maglia del , che lo tessera a parametro zero sfruttando l'allora recente sentenza Bosman. Milita nel club rossonero per un anno e mezzo, senza tuttavia riuscire a convincere l'ambiente. Oltre alle incomprensioni tattiche, a frenare il suo rendimento sono soprattutto un grave infortunio a tibia e perone che gli fa saltare met\u00e0 della stagione 1996-1997, e vari problemi disciplinari che ne minano l'integrazione nello spogliatoio milanista (cosa che porta uno dei \"senatori\" del club, Alessandro Costacurta, a definirlo pubblicamente una \u00abmela marcia\u00bb).\nQuella caratteriale diventa la causa scatenante che, nel dicembre 1997, sfocia nella sua cessione ai rivali della Juventus per 9 miliardi di lire: un'operazione di mercato che, \"a posteriori\", si riveler\u00e0 motivo di rimpianto per i rossoneri. Primo olandese nella storia della societ\u00e0 piemontese, a Torino Davids si dimostra infatti un altro giocatore rispetto a quello visto a Milano, diventando ben presto un elemento fondamentale per i successi dei bianconeri nelle stagioni seguenti.\nRimane alla Juventus per sette anni, contribuendo alla conquista di tre campionati di Serie A nelle edizioni 1997-1998, 2001-2002 e 2002-2003; disputa anche le finali di Champions League del 1998 contro il e del 2003 contro il Milan, lasciando in questo ultimo caso il terreno di gioco anzitempo a causa di un infortunio muscolare. Il 21 aprile 2001 viene riscontrata la sua positivit\u00e0 al nandrolone, uno steroide anabolizzante derivato dal testosterone: nonostante una serie di ricorsi da parte della societ\u00e0 bianconera, il giocatore viene squalificato per quattro mesi da tutte le competizioni sportive.\nDal 2011 \u00e8 tra i 50 pi\u00f9 importanti giocatori della storia juventina omaggiati nella \"Walk of Fame\" dello Stadium.\nBarcellona, Inter e Tottenham.\nLa sua avventura in Piemonte termina a met\u00e0 della stagione 2003-2004, quando a causa di alcuni dissidi con l'allenatore Marcello Lippi, nella sessione invernale di mercato viene ceduto in prestito al . Il suo arrivo in \"blaugrana\" migliora notevolmente il rendimento della squadra spagnola, tanto che in molti auspicano il suo acquisto a titolo definitivo, ma a fine anno il giocatore si accasa invece da svincolato all'.\nA Milano riesce a sollevare l'unico trofeo italiano che ancora gli mancava, la Coppa Italia; ci\u00f2 nonostante il suo rendimento in nerazzurro \u00e8 inferiore rispetto alle annate precedenti, anche per via di incomprensioni tattiche con l'allenatore Roberto Mancini che lo relegano a vivere il finale di stagione, in pratica, da \u00abseparato in casa\u00bb.\nUna situazione che porta l'Inter, nell'estate 2005, a pensare inizialmente alla rescissione del contratto con l'olandese, salvo poi cederlo a titolo gratuito agli inglesi del . Dopo la prima stagione a Londra gi\u00e0 si diffondono le voci di un suo possibile ritorno in patria, nel club ajacide che l'aveva lanciato, ma Davids decide di rimanere ancora con gli \"Spurs\" che tuttavia lascia pochi mesi dopo, nel gennaio 2007.\nRitorno all'Ajax e ultimi anni.\nIl 28 gennaio 2007 raggiunge quindi un accordo con la societ\u00e0 che l'aveva lanciato, l'Ajax. Ad Amsterdam contribuisce alla grande riuscita della squadra in campionato e alla vittoria della KNVB beker, segnando il rigore decisivo dopo una partita conclusasi 1-1 ai tempi regolamentari contro l'. Il 22 luglio durante un'amichevole estiva disputata contro i , in uno scontro si rompe la tibia e deve fermarsi per sei mesi. Nella seconda met\u00e0 di stagione arriva ancora al secondo posto in Eredivisie, a tre punti dalla capolista , ma a fine stagione non rinnova il contratto e si ritrova svincolato.\nDopo essersi tenuto in condizione, allenandosi da inizio 2009 con l', il 9 settembre Davids annuncia il suo ritorno a giocare, tra le file del ; tuttavia la squadra di Arnhem rinuncia in seguito a tesserarlo, per via delle alte richieste economiche del giocatore.\nIl 20 agosto 2010, dopo due anni d'inattivit\u00e0, viene ufficializzato il suo ingaggio da parte del , in Football League Championship. Il successivo 8 novembre, tuttavia, dopo appena 7 partite giocate si svincola dai \"Glazers\".\nIl 12 ottobre 2012 va ad affiancare Mark Robson come allenatore-giocatore del . Il 29 dicembre seguente, con la partenza di Robson, Davids assume totalmente la guida tecnica del club. Il 28 dicembre 2013 si ritira definitivamente dal calcio giocato.\nNazionale.\nHa fatto parte della nazionale olandese dal debutto nell'aprile 1994 contro l', ma non ha mai vinto alcun titolo con la maglia \"oranje\".\nDurante il in Inghilterra viene rispedito a casa, in quanto critica fortemente il commissario tecnico Guus Hiddink. Nonostante la diatriba con il selezionatore, rimane sempre apprezzato da questi, il quale lo include nella squadra olandese per il in Francia. In questa competizione i Paesi Bassi si classificano quarti, e Davids viene inserito dalla FIFA nel \"Team of the Tournament\". Partecipa due anni dopo anche al organizzato congiuntamente in Belgio e nei Paesi Bassi, dove nonostante i padroni di casa escano in semifinale contro l' ai tiri di rigore, il centrocampista viene ancora inserito nel \"Team of the Tournament\" dall'UEFA.\nIl 17 maggio 2001, viene sospeso per quattro mesi dalla FIFA insieme ad altri giocatori olandesi, tra cui l'allora capitano \"orange\" Frank de Boer, dopo essere risultato positivo allo steroide anabolizzante nandrolone, assunto in occasione di un'amichevole tra i Paesi Bassi e la .\nDopo il in Portogallo, in cui i Paesi Bassi sono sconfitti ancora una volta in semifinale, il nuovo commissario tecnico degli \"orange\" Marco van Basten consegna a Davids la fascia di capitano. Giocando molto poco nell'Inter, perde tuttavia il posto in nazionale, nella quale viene richiamato solo per un breve periodo dall'ottobre 2005, in occasione delle qualificazioni al in Germania.\nAllenatore e dirigente.\nIl 7 giugno 2011 diventa membro del consiglio dirigenziale dell' insieme a Johan Cruijff. Si dimette insieme a Cruijff e altri membri il 14 aprile 2012.\nIl 12 ottobre 2012 diventa vice del tecnico del , Mark Robson. Il 29 dicembre assume la guida tecnica dei \"Bees\" in veste di allenatore-giocatore, retrocedendo in Conference Premier, la quinta serie inglese. Lasciata nel frattempo l'attivit\u00e0 agonistica il 28 dicembre 2013, il 19 gennaio 2014 si dimette a seguito della sconfitta per 2-1 con il .\nIl 24 febbraio 2018 viene nominato allenatore in seconda dell\u2019Under-20 olandese, incarico che mantiene fino al successivo 27 aprile.\nDal 2013 \u00e8 inoltre \"ambassador\" nel mondo della .\nReduce dall'esperienza da vice di Andries Jonker al , in seconda serie olandese, il 4 gennaio 2021 diviene l'allenatore dell', squadra della terza serie portoghese. Il 19 luglio dello stesso anno viene esonerato.\nStatistiche.\nPresenze e reti nei club.\n\"Statistiche aggiornate al 28 dicembre 2013.\""}
{"id": "306516", "revid": "181699", "url": "https://it.wikipedia.org/wiki?curid=306516", "title": "Comitato di Udvarhely", "text": "Il comitato di Udvarhely (in ungherese \"Udvarhely v\u00e1rmegye\", in romeno \"Comitatul Odorhei\") \u00e8 stato un antico comitato del Regno d'Ungheria, situato nell'attuale Romania centrale, nella regione della Transilvania. Capoluogo del comitato era Sz\u00e9kelyudvarhely, oggi nota col nome romeno di Odorheiu Secuiesc.\nIl comitato confinava con gli altri comitati di Maros-Torda, Cs\u00edk, H\u00e1romsz\u00e9k, Nagy-K\u00fck\u00fcll\u0151 e Kis-K\u00fck\u00fcll\u0151.\nStoria.\nIl comitato di Udvarhely fu creato a partire dalla regione di Udvarhelysz\u00e9k nel 1876, per effetto della riforma della divisione amministrativa della Transilvania. Il comitato rimase poi ungherese finch\u00e9 il Trattato del Trianon (1920) non lo assegn\u00f2 al regno di Romania.\nCol Secondo Arbitrato di Vienna (1940) l'Ungheria si annesse il territorio assieme all'intera Transilvania settentrionale, ma tale parentesi si chiuse dopo la seconda guerra mondiale, quando venne restituito alla Romania.\nIl suo territorio \u00e8 oggi in gran parte compreso nel distretto romeno di Harghita, con l'eccezione di una piccola porzione ad ovest che fa parte del distretto di Mure\u0219 e di un'altra piccola parte a sud-est, facente parte del distretto di Covasna."}
{"id": "306519", "revid": "121128915", "url": "https://it.wikipedia.org/wiki?curid=306519", "title": "I cercatori di tracce", "text": "I cercatori di tracce ( in greco) \u00e8 un dramma satiresco di Sofocle, di cui possediamo circa i tre quarti del testo, ma \u00e8 andato perduto il finale. L'opera \u00e8 conosciuta anche come I segugi o I satiri alla caccia.\nTrama.\nIl dio Apollo con un bando si rivolge agli dei e ai mortali: poich\u00e9 le sue vacche sono state rubate, chiunque gliele riporter\u00e0 e scoprir\u00e0 il ladro, ricever\u00e0 una lauta ricompensa. Sileno ed i satiri si fanno avanti, offrendosi di condurre a termine l'impresa. Il dio offre loro, oltre ad un gruzzolo di quattrini, anche la libert\u00e0 per i satiri. Questi individuano subito alcune orme sul terreno e cominciano a seguirle, ma ad un certo punto le orme si confondono, si ingarbugliano e tornano indietro. I satiri restano incerti, quando all'improvviso si sente nell'aria un suono di cetra. Sileno, spaventato, si defila, mentre i satiri seguono il suono, arrivando davanti ad una grotta dove la ninfa Cillene, sia pure seccata per i modi bruschi e rumorosi dei satiri, li accoglie. Ella spiega la provenienza del misterioso suono: appena sei giorni prima \u00e8 nato Ermes, figlio di Zeus e della Pleiade Maia, che in sei giorni \u00e8 diventato grande e grosso, ed ha tratto da un animale morto uno strumento nuovo, che ora suona con grande gioia. I satiri a questo punto si convincono che Ermes sia anche il ladro delle vacche di Apollo, ma Cillene, indignata, respinge le accuse. Qui termina la parte del dramma a noi nota.\nGrazie ai pochissimi frammenti rimasti della parte finale del dramma, e per analogia con l\"Inno ad Ermes\", si ritiene che la vicenda proseguisse all'incirca nel seguente modo: i satiri, forse insieme a Sileno, riuscivano a liberare le vacche (o comunque informavano Apollo della loro ubicazione), reclamando quindi la ricompensa. Il dio concedeva loro quanto promesso (denaro e libert\u00e0), trovando cos\u00ec anche l'occasione per una riconciliazione col fratello Ermes, sancita con il dono della cetra allo stesso Apollo.\nCommento.\nL'opera.\nI drammi satireschi erano rappresentati alla fine di una trilogia di tragedie, per risollevare l\u2019animo incupito degli spettatori, per\u00f2 non sappiamo a quali tragedie fossero collegati \"I cercatori di tracce\". Ad eccezione del \"Ciclope\" di Euripide, che ci \u00e8 pervenuto per intero, questo \u00e8 l'unico dramma satiresco di cui possediamo una parte cospicua. Il testo dell'opera ci \u00e8 noto per circa i tre quarti (sia pure con lacune), ma manca il finale. Non se ne conosce la data di rappresentazione, ma la maggior parte dei critici tende a collocarlo tra le opere giovanili sofoclee. Il dramma era andato perduto in tempi antichi, ma circa met\u00e0 del testo venne ritrovata nel 1907, nei Papiri di Ossirinco 1174 e 2081. Modello di quest'opera \u00e8 l'inno omerico dedicato ad Ermes, che racconta lo stesso episodio mitologico.\nTemi principali.\nGli elementi pi\u00f9 importanti che scaturiscono da quest'opera di Sofocle sono essenzialmente due: la musica ed un certo clima \"animalesco\". Quest'ultimo \u00e8 peraltro legato alla natura stessa dei satiri, creature dalle fattezze ferine, assai ben disposte a lasciarsi andare agli istinti umani pi\u00f9 animaleschi. Essi oltretutto in vari momenti del dramma assumono il comportamento e l'andatura dei segugi, come si evince in pi\u00f9 punti del testo (\u00e8 per\u00f2 improbabile che i coreuti fossero mascherati da cani anzich\u00e9 da satiri, come pure \u00e8 stato ipotizzato). Il primo vero colpo di scena della storia, per\u00f2, \u00e8 dato dalla musica, con la lira fabbricata da Ermes bambino, ed il suo risuonare due (forse tre) volte, ogni volta con effetti inquietanti su Sileno ed i satiri. Lo strumento, peraltro, \u00e8 qualcosa di stupefacente per i satiri, che non riescono a credere che un animale morto possa generare tali suoni. L\"Inno ad Ermes\" si dilunga a raccontare la geniale intuizione e l'abile manualit\u00e0 del piccolo dio, che per\u00f2 scatena la furia di Apollo. La perdita del finale del dramma satiresco non ci consente infine di vedere come la musica permettesse anche ai due dei di ricomporre la lite, con la donazione della lira ad Apollo."}
{"id": "306520", "revid": "963244", "url": "https://it.wikipedia.org/wiki?curid=306520", "title": "Serafino (nome)", "text": "Origine e diffusione.\nDeriva dal nome tardo latino \"Seraphinus\", basato sul termine biblico \"seraphim\", con il quale Isaia descrisse gli angeli dell'ordine dei serafini (Is ). L'origine del termine \u00e8 incerta: in alcuni passi biblici (ad esempio Is e Nu ) si riscontra il termine \"saraph\", che significa \"serpente fiammeggiante\" o \"serpente risplendente\", e il significato attribuito al nome \u00e8 quindi, talvolta, \"fiammeggiante\", \"risplendente\".\nOnomastico.\nL'onomastico si pu\u00f2 festeggiare il 12 ottobre in memoria di san Serafino da Montegranaro, fratello laico cappuccino. Si ricordano con questo nome anche, alle date seguenti:"}
{"id": "306521", "revid": "12582", "url": "https://it.wikipedia.org/wiki?curid=306521", "title": "Radicali", "text": ""}
{"id": "306522", "revid": "1543377", "url": "https://it.wikipedia.org/wiki?curid=306522", "title": "Mariella Devia", "text": "Biografia.\nDopo aver iniziato sedicenne gli studi di canto al Conservatorio di Milano, segu\u00ec a Roma la sua insegnante, Jolanda Magnoni, e si diplom\u00f2 al Conservatorio Santa Cecilia. Nel 1973 fece il suo debutto teatrale al Comunale di Treviso in \"Lucia di Lammermoor\", essendo risultata vincitrice nel Concorso Internazionale Toti Dal Monte di quell'anno. Il personaggio di Lucia rimarr\u00e0 uno dei suoi principali cavalli di battaglia per oltre trent'anni, fino all'addio scaligero del 2006, segnando \u00abun punto d'arrivo difficilmente superabile nella storia del belcanto, come le \u00e8 stato riconosciuto dal pubblico e dalla critica nei pi\u00f9 importanti teatri del mondo\u00bb. Dopo il debutto, la carriera della Devia si estese gradualmente ai vari palcoscenici italiani, maggiori e minori, iniziando dal Teatro Regio di Torino, dove fu seconda interprete di Gilda nel \"Rigoletto\" di Verdi il 29 dicembre 1973, per culminare, molti anni dopo, alla Scala di Milano, dove esord\u00ec nel 1987 come Giulietta ne \"I Capuleti e i Montecchi\" di Bellini. Nel 1977 aveva anche preso parte ad una prima rappresentazione assoluta, impersonando il ruolo di Maria Rosaria in \"Napoli milionaria\" di Nino Rota, al Festival dei Due Mondi di Spoleto.\nSul piano internazionale, esord\u00ec nel dicembre 1979 al \"Metropolitan Opera House\" come Gilda, rimanendo quindi attiva per un quindicennio, con grande successo, sulle scene newyorkesi, sia nel principale teatro lirico, sia alla \"Carnegie Hall\", dove apparve per la prima volta nel 1981 come protagonista della \"Lakm\u00e9\". Il suo esordio viennese alla \"Staatsoper\" risale al 1984, ancora come Gilda, mentre quello parigino alla \"Salle Favart\", all'interno comunque del cartellone dell'\"Op\u00e9ra\", ebbe luogo nel 1987, con Elvira de \"I puritani\". L'anno successivo fu la volta della \"Royal Opera House\" di Londra, dove interpret\u00f2 Costanza nel \"Ratto dal serraglio\" di Mozart.\nDopo quasi trent'anni di successi sui palcoscenici di tutto il mondo con un repertorio sostanzialmente da soprano lirico-leggero e di coloratura, la carriera della Devia \u00e8 proseguita a lungo, senza dare segni di stanchezza, anche nel nuovo millennio, evidenziando semmai la tendenza ad un allargamento di orizzonte in senso drammatico. In sede del gi\u00e0 ricordato addio al personaggio di Lucia di Lammermoor nel 2006, la cantante ebbe modo di dichiarare che trovava ormai difficile ricercare nuove motivazioni nell'interpretazione di un ruolo di giovinetta che aveva affrontato almeno 350 volte, e che avrebbe invece preferito dedicarsi in futuro a figure di donne pi\u00f9 mature e pi\u00f9 in linea con la sua et\u00e0. Conseguentemente, dopo aver gi\u00e0 affrontato, fin dal 2001, il ruolo di \"Lucrezia Borgia\", la Devia ha poi ulteriormente allargato il suo repertorio alla trilogia delle grandi regine donizettiane, interpretando \"Maria Stuarda\" al Teatro dell'Opera di Roma nel marzo dello stesso anno 2006, \"Anna Bolena\" al Teatro Filarmonico di Verona, nel marzo del 2007, ed affrontando infine il ruolo di Elisabetta I nel \"Roberto Devereux\" all'\"Op\u00e9ra\" di Marsiglia nel novembre del 2011. Dopo di allora questi ruoli hanno praticamente monopolizzato le sue esibizioni nei grandi teatri dell'Europa meridionale (principalmente Italia e Spagna), insieme all'ultima, e forse pi\u00f9 clamorosa, acquisizione del suo nuovo repertorio: il 13 aprile del 2013, all'indomani del compimento del suo sessantacinquesimo compleanno, la Devia ha infatti debuttato nella temibile parte di \"Norma\", al Teatro Comunale di Bologna, facendo in seguito di tale ruolo quello addirittura da lei pi\u00f9 eseguito, seppur nell'ambito di un numero di apparizioni teatrali complessivamente limitato a non pi\u00f9 di tre o quattro titoli l'anno. Dopo un'assenza durata molti anni, il 5 giugno del 2014, la Devia ha anche fatto una trionfale rentr\u00e9e di fronte al pubblico di New York, alla \"Carnegie Hall\", con una rappresentazione in forma di concerto del \"Roberto Devereux\". Il successo si \u00e8 ripetuto, due anni dopo, con la medesima opera in forma di concerto, in tutt'altra parte del mondo, a Mosca, di fronte al pubblico della \"\u010cajkovskij Concert Hall\". Nella seconda meta del 2017 la Devia ha voluto portare \"Norma\" in diverse citt\u00e0 del Giappone (al Teatro Nissay di Tokio nel mese di luglio, e poi a Kawasaki e \u014ctsu in ottobre), in quella che \u00e8 apparsa quasi come una forma di compensazione per un progetto andato a monte una quindicina di anni prima, e cio\u00e8 di effettuare proprio in terra nipponica il tanto atteso debutto nel ruolo.\nNel 2016 ha vinto come interprete femminile gli \"International Opera Awards\", mentre nel 2018 \u00e8 stata insignita del premio \"Una vita per la musica\": il conferimento ha avuto luogo il 14 maggio nelle Sale Apollinee del Teatro La Fenice di Venezia nel quadro delle tre recite di \"Norma\" con cui la Devia ha dato l'addio alla sua carriera teatrale, pur annunciando che proseguir\u00e0 invece ancora quella concertistica e didattica.\nNella vita privata \u00e8 stata la moglie del trombettista Sandro Verzari fino alla morte di quest'ultimo, avvenuta nel 2007.\nCritica.\nSi riportano qui di seguito alcune valutazioni critiche rilasciate nel corso degli anni nei riguardi dell'arte di Mariella Devia.\nEnrico Stinchelli, scrivendo al termine del primo trentennio della carriera della Devia, affianca la cantante a Edita Gruberov\u00e1 e Luciana Serra come espressione migliore del moderno soprano di coloratura, e la definisce\nElvio Giudici in \"L'Opera in CD e Video\" (1999) apprezza pi\u00f9 volte il bel timbro, la splendida linea vocale, il legato, il sostegno e il controllo del fiato, la morbidezza degli acuti, il gusto e la musicalit\u00e0 come pure la padronanza della coloratura. Fa pure notare, come anche altri, una certa freddezza, uno scarso abbandono emotivo e una qual riservatezza: la perfezione dell'esecuzione sembrerebbe andare a scapito del calore interpretativo. Giudici nota pure come la Devia abbia spesso cantato in produzioni di medio livello per quanto riguarda direttore d'orchestra, regista e colleghi, cos\u00ec da non sempre esprimere al meglio le proprie qualit\u00e0 interpretative. Giudici osserva infine come, malgrado diverse incisioni discografiche, la Devia sia stata ingiustamente trascurata dalle case discografiche.\nCarriera.\nHa cantato nei maggiori teatri italiani:\nAll'estero ha cantato nei seguenti teatri:\nHa inoltre partecipato ai seguenti festival:\nFra gli importanti direttori d'orchestra con i quali ha collaborato si possono citare:\nFra i pianisti con cui si \u00e8 esibita in recital figurano:"}
{"id": "306524", "revid": "305248", "url": "https://it.wikipedia.org/wiki?curid=306524", "title": "Vandali", "text": "I Vandali (\"Wandili\") erano una popolazione germanica orientale come i Burgundi e i Goti. Plinio il Vecchio sosteneva nella sua \"Naturalis Historia\" che di questa popolazione facessero parte anche i Burgundi, i Varinni, i Carini e i Gutoni. Dopo una prima migrazione nei territori dell'attuale Polonia (tra il bacino dell'Oder e della Vistola), sotto la pressione di altre trib\u00f9 germaniche, si spostarono pi\u00f9 a sud, dove combatterono e sottomisero la popolazione celtica dei Boi. Si stanziarono quindi nei territori dell'attuale Slesia e Boemia, creando una federazione di trib\u00f9 comprendente Burgundi, Rugi e Silingi, detta dei \"Lugi\" (compagni).\nOrigine.\nStirpe germanica orientale inizialmente stanziata nella regione della foce della Vistola, di loro aveva parlato lo storico romano, Tacito, nel suo \"Germania\" (scritto nel 98), ponendoli fra le genti di origine germanica:\nAltra citazione interessante proviene da Paolo Diacono, il longobardo storico del suo popolo, il quale nella sua \"Historia Langobardorum\", scritta verso la fine dell'VIII secolo, narra di come i due popoli vennero in contatto:\nSempre secondo Paolo Diacono fu proprio in questa occasione che ai Winili venne fatto cambiare il nome in Longobardi. Ma questa \u00e8 storia dei Longobardi, a cui si rimanda.\nII e III secolo.\nNel II secolo d.C., all'interno e ai margini della massa germanica si erano verificati movimenti e mescolanze di popoli, tanto da portare a trasformazioni di natura politica: intere popolazioni (come Marcomanni, Quadi, Naristi, Cotini, Iazigi, Buri ecc.), sotto la pressione dei Germani orientali (su tutti i Goti), furono costrette a riorganizzarsi in sistemi sociali pi\u00f9 evoluti e permanenti, ovvero si raggrupparono in coalizioni (\"confederazioni\") di natura soprattutto militare, con la conseguenza che il \"limes\" renano-danubiano fin\u00ec per essere sottoposto ad una costante e maggiore pressione. Tale trasformazione fu anche indotta dalla vicinanza e dal confronto con la civilt\u00e0 imperiale romana, le sue ricchezze, la sua lingua, le sue armi, la sua organizzazione. Alla fine la violenta pressione di altri popoli migranti (Goti, Vandali e Sarmati) fin\u00ec per costringere queste confederazioni di popoli confinanti con l'Impero Romano, che di fronte a loro non disponevano di ampi spazi su cui trasferirsi, a decidere di dare l'assalto direttamente alle province renano-danubiane. E fu cos\u00ec che anche gli stessi Vandali, parteciparono a questa iniziale fase di sfondamento delle frontiere romane.\nLa popolazione vandala era, a sua volta, divisa fra tre principali etnie: Asdingi (dal nome della casata principale), Silingi e Lacringi. La prima testimonianza storica di un loro scontro con l'Impero romano avvenne, quindi, secondo quanto ci raccontano Cassio Dione Cocceiano e la \"Historia Augusta\", durante il periodo delle cosiddette guerre marcomanniche (dal 166/167 al 188/189), al tempo degli imperatori Marco Aurelio, Lucio Vero e Commodo. Sappiamo, infatti, che il \"ramo\" dei Vandali Asdingi mosse verso sud-est, guidato dai loro re Raus e Raptus e che alla fine stipularono un trattato di alleanza con i Romani, stanziandosi a nord-est della Dacia, nel bacino dei Carpazi.\nLa sconfitta segn\u00f2 una svolta nella storia dei Vandali che dovettero cos\u00ec fornire armati all'Impero Romano in qualit\u00e0 di alleati, anche in seguito alla morte di Marco Aurelio nel 180. Con il III secolo, a partire dagli anni 213-214, si ebbero nuove incursioni in Dacia e in Pannonia inferiore, lungo il tratto danubiano attorno ad \"Aquincum\", da parte dei Vandali. L'Imperatore Caracalla, costretto ad intervenire di persona, riusc\u00ec a chiedere aiuto agli alleati Marcomanni, opponendoli ai vicini Vandali che si stavano dimostrando da qualche tempo particolarmente ostili.\nNel 248 durante una nuova incursione di Goti, ai quali era stato rifiutato il contributo annuale promesso da Gordiano III, si associarono anche i Vandali, portando devastazione nella provincia di Mesia inferiore:\nL'invasione alla fine fu quindi fermata dal generale di Filippo l'Arabo, Decio Traiano, futuro imperatore, presso la citt\u00e0 di Marcianopoli, che era rimasta sotto assedio per lungo tempo. La resa fu anche possibile grazie all'ignoranza dei Germani in fatto di macchine d'assedio e probabilmente, come suggerisce Giordane, \u00abdalla somma versata loro dagli abitanti\u00bb.\nNel 270, mentre l'imperatore Aureliano si trovava a Roma, per ricevere dal Senato in modo ufficiale i pieni poteri imperiali, una nuova invasione gener\u00f2 il panico, questa volta nelle province di Pannonia superiore ed inferiore, che evidentemente Aureliano aveva sguarnito per recarsi in Italia a respingere l'invasione degli Iutungi: si trattava dei Vandali Asdingi, insieme ad alcune bande di Sarmati Iazigi. Ma il pronto intervento dell'imperatore in persona costrinse queste popolazioni germano-sarmatiche a capitolare ed a chiedere la pace. Aureliano costrinse i barbari a fornire in ostaggio molti dei loro figli, oltre ad un contingente di cavalleria ausiliaria di duemila uomini, in cambio del ritorno alle loro terre a nord del Danubio. Per questi successi ottenne l'appellativo di \"Sarmaticus maximus\".\nNel 276 i Vandali tornarono ad invadere i territori imperiali, assieme a Lugi e Burgundi, lungo il tratto dell'alto-medio corso del Danubio, mentre due anni pi\u00f9 tardi, nel 278, l'Imperatore Probo affront\u00f2 Burgundi e Vandali, che erano venuti in soccorso delle altre trib\u00f9 germaniche, e li sconfisse in Rezia nei pressi del fiume Lech (chiamato da Zosimo \"Licca\"). Al termine degli scontri furono accordate le stesse condizioni concesse ai Lugi (con la restituzione dei prigionieri romani e del bottino razziato nelle province romane), ma quando i barbari vennero meno alle intese, trattenendo una parte dei prigionieri, l'imperatore li affront\u00f2 nuovamente. La coalizione germanica fu duramente sconfitta e i Romani catturarono anche il loro capo, Igillo, tanto che Probo per queste vittorie assunse l'appellativo di \"Germanicus maximus\". E sembra che quello stesso anno Probo sconfisse un altro \"ramo\", pi\u00f9 orientale, delle trib\u00f9 vandaliche lungo il medio corso del Danubio, alleate con gli Iazigi. Ancora pochi anni pi\u00f9 tardi, nel 281, ancora Probo, sulla strada del ritorno dall'Oriente, dopo una nuova campagna oltre il Danubio, trasfer\u00ec in territorio romano molte persone delle popolazioni di Bastarni, Gepidi, Grutungi e anche Vandali che, poco dopo ruppero nuovamente l'alleanza e, mentre Probo era impegnato a combattere alcuni usurpatori, tornarono a compiere le solite incursioni, depredando i territori imperiali.\nIV secolo.\nNel 335, i Vandali, che abitavano la regione compresa tra il fiume \"Marisus\" ed il Danubio (forse poco a nord-ovest del Banato), sotto la guida di Visimar, si scontrarono con i Goti di Geberico e furono sconfitti. I superstiti chiesero a Costantino I di essere ammessi nei territori dell'Impero romano, ottenendone il permesso e stabilendosi nella Pannonia, dove rimasero tranquilli per almeno quarant'anni \"obbedendo alle leggi dell'Impero come gli altri abitanti della regione\", . Essi furono cos\u00ec inglobati come \"foederati\", mantenendo la loro mansione di cuscinetto fra l'impero e le altre trib\u00f9 barbare della pianura Sarmatica.\nNel 374 sappiamo che l'uccisione a tradimento dopo un banchetto, del capo dei Quadi, Gabinio, da parte del prefetto del pretorio delle Gallie, Massimino. rese furiosi non solo i Quadi, ma molte altre popolazioni a loro vicine (come gli Iazigi ed i Vandali), che insieme inviarono squadre di saccheggiatori oltre il Danubio in territorio romano. Furono cos\u00ec senza alcun preavviso assaliti i contadini impegnati nel raccolto delle messi, molti dei quali furono sterminati, molti altri furono fatti prigionieri e condotti con molti animali di ogni tipo nei loro territori. E poco manc\u00f2 che anche la stessa figlia di Costanzo II, Flavia Massima Faustina Costanza, venisse catturata dai barbari inferociti, riuscendo invece a rifugiarsi a \"Sirmio\".\nV secolo.\nI Vandali Asdingi lasciarono la Pannonia intorno al 400, spinti alla colonizzazione di nuove terre dall'avanzata delle truppe unne. Nel 401, sotto la spinta di altri popoli germanici, gli Asdingi, che gi\u00e0 si erano convertiti all'arianesimo, si spinsero sino alla Rezia, saccheggiandola. Stilicone li ferm\u00f2 temporaneamente, ma l'avanzata continu\u00f2 e sembra che l'esercito gotico di Radagaiso, che invase l'Italia nel 405, comprendesse anche Vandali Asdingi, Alani e Quadi; in ogni modo l'esercito di Radagaiso fu sconfitto da Stilicone nei pressi di Fiesole.\nL'anno dopo (406), assieme agli Alani e ai Suebi (probabilmente da identificare con i Quadi) i Vandali Asdingi iniziarono a spostarsi lungo il \"limes\" a nord delle Alpi vicino ad Augusta in direzione del fiume Meno, dove a loro si unirono i Silingi (Vandali unitisi ai Burgundi nel III secolo) e da qui raggiunsero il Reno, dove i Vandali furono affrontati dai Franchi, che come federati dei Romani, presidiavano il confine dell'impero; i Franchi provocarono gravi perdite nelle file dei Vandali, ma sopraggiunsero gli Alani che capovolsero le sorti della battaglia. Il capo dei Vandali Asdingi, Godigisel perse la vita nel corso della battaglia, avvenuta presso la citt\u00e0 di Treviri, poco prima che la sua trib\u00f9, con l'aiuto degli Alani, sconfiggesse i Franchi.\nIn Gallia (406-408).\nInsediatisi in Pannonia, nel 406-409 i Vandali passarono il Reno e dilagarono in Gallia. Intanto a Godigisel successe il figlio Gunderico, che guid\u00f2 i Vandali della trib\u00f9 degli Asdingi oltre il Reno, il 31 dicembre del 406, in prossimit\u00e0 di Magonza, che fu rasa al suolo, e poi attraversarono rapidamente la Gallia, razziando i villaggi e le citt\u00e0 che incontravano lungo il loro cammino, sino ad arrivare ai Pirenei, dove si fermarono di fronte ai passi fortificati e si riversarono nella Gallia Narbonense.\nL'avanzata divenne un'invasione, scatenando il caos. Assieme alle trib\u00f9 vandale degli Asdingi e di parte dei Silingi (il resto dei Silingi era rimasto nelle terre ancestrali della Pannonia e della Slesia finendo per fondersi con gli Slavi) si scatenarono sul territorio gallico anche Svevi, Alani, seguiti da Burgundi e Alemanni.Mentre questi ultimi si stanziavano in Gallia, i Vandali con Alani e Svevi ritornarono verso i Pirenei per superarli, nel corso del (409).\nNella penisola iberica (409-429).\nIn questo periodo, attorno ai Vandali si era formata una coalizione di trib\u00f9, che includeva sia altri elementi germanici (Suebi, Silingi) sia popoli di diversa stirpe (Alani). Nell'autunno del 409, assieme a Svevi, Alani e Silingi, probabilmente con la complicit\u00e0 del governatore romano della penisola iberica, Geronzio, che mirava a crearsi uno stato indipendente, attraversarono i Pirenei dove per circa due anni portarono distruzioni e saccheggi. Qui ottennero lo status di \"foederati\" dall'imperatore romano Onorio (410). Per due anni le popolazioni barbare che erano giunte nella penisola iberica, tre di origine germanica, i Vandali Asdingi, i Vandali Silingi ed i Suebi, e una non germanica, gli Alani, si aggirarono per le fiorenti campagne iberiche, abbandonandosi al saccheggio ed alle devastazioni:\nSecondo la testimonianza del cronista Idazio, nel 411 gli invasori si spartirono le terre occupate in questo modo:\nTutta la Spagna, tranne la \"Tarraconense\" rimasta ai Romani, risult\u00f2 dunque occupata dai Barbari nell'anno 411. Secondo Procopio, storico vissuto nel VI secolo, i Barbari avrebbero avuto il riconoscimento dell'occupazione dei territori da parte di Roma, ottenendo dunque lo status di \"foederati\" e un terzo delle propriet\u00e0 dei Romani, in cambio del giuramento di fedelt\u00e0 all'imperatore (410); al contrario Orosio, vissuto all'epoca dei fatti, afferma esplicitamente che l'occupazione fu illegale. Tra le due testimonianze discordanti, Heather propende a dare credito a quella di Orosio, in quanto fonte pi\u00f9 vicina cronologicamente ai fatti.\nLa pace dur\u00f2 solo pochi anni e gi\u00e0 nel 416, il re dei Visigoti, Walia si present\u00f2, a nome dell'imperatore, nella penisola iberica con un possente esercito per liberarla dai barbari: attacc\u00f2, per primi, i Vandali Silingi che, dopo diversi scontri, nel 418, furono annientati ed il loro re, Fredbal, fu inviato prigioniero a Ravenna, dall'imperatore; i pochi superstiti si unirono ai Vandali Asdingi. Quindi furono presi di mira gli Alani, e sempre nel 418, Attaco, re degli Alani, mor\u00ec in una sanguinosa battaglia contro i Visigoti, guidati da Walia. Gli Alani, gravemente sconfitti, rinunciarono ad eleggere un nuovo re e molti dei sopravvissuti chiesero protezione ed al contempo offrirono la corona degli Alani al re dei Vandali, Gunderico, che l'accett\u00f2, diventando da allora \"rex Vandalorum et Alanorum\", re dei Vandali e degli Alani.\nPrima che Walia, alla fine del 418, si scatenasse contro Suebi e Vandali Asdingi, fu richiamato in Gallia dal generale romano Flavio Costanzo; consegn\u00f2 ai Romani le province da lui recuperate di Betica, Lusitania e Cartaginense, ricevendo in cambio lo stanziamento per il suo popolo nella Valle della Garonna, in Aquitania.\nI Vandali, scampato il pericolo, si volsero contro i Suebi, che si ritirarono sui monti asturiani e cantabrici e si arroccarono sulla Cordigliera Cantabrica (419); intervennero per\u00f2 in soccorso degli Svevi le milizie romane che, nel 420, costrinsero i Vandali ad arretrare sino alla provincia dove in precedenza erano stanziati i Silingi, la Betica.\nAlcuni anni dopo, nel 422, le orde vandale, guidate da Gunderico, riportarono una grande vittoria, grazie alla slealt\u00e0 dei Visigoti nei confronti dei Romani, contro un esercito romano-gotico guidato da Castino.\nIn seguito a queste vittorie, molti porti iberici furono conquistati, e le galee requisite dai vincitori. I Vandali diventarono cos\u00ec la prima popolazione teutonica a sviluppare una propria marina e a darsi alla pirateria, con la quale arrivarono poco dopo, nel 425, a sbarcare e razziare in Mauretania e sulle Baleari; in quegli stessi anni caddero anche gli ultimi due baluardi romani nel sud della penisola iberica: Cartagena e Siviglia.\nDopo la morte di Gunderico, avvenuta intorno al 428 a Siviglia, venne eletto nuovo sovrano il figlio illegittimo di Godigisel, il re dei Vandali Asdingi, Genserico, che cresciuto all'ombra del fratellastro, Gunderico, e versato nell'arte militare, inizi\u00f2 subito ad accrescere il potere e la ricchezza del suo popolo, in Betica, nel sud della penisola iberica. Dato che i Vandali avevano subito numerosi attacchi da parte dei Visigoti, Genserico, poco dopo essere salito al trono, decise di volgersi alla conquista dell'Africa romana, un luogo pi\u00f9 lontano e sicuro da eventuali attacchi congiunti romano-visigoti. Infatti, sembra che avesse iniziato a costruire una flotta ancora prima di essere asceso al potere.\nNel 429 Genserico guid\u00f2 il suo popolo (circa 80.000 persone, di cui 15.000 in armi, i vandali erano valutati circa 50.000) nell'Africa, richiamatovi dalla situazione di caos venutosi a creare per la rivolta dei Mauri, che l'autorit\u00e0 imperiale non riusciva a controllare e forse chiamato dal generale romano Bonifacio caduto in sospetto presso la corte romana e vicino alla resa dei conti con il generale Felice e l'imperatore Valentiniano III.E mentre la popolazione si radunava al porto di imbarco di Julia Traducta, sulla punta pi\u00f9 meridionale della penisola iberica, Genserico si volse contro i Suebi che, approfittando della partenza dei rivali, avevano invaso la Lusitania, e li sbaragli\u00f2.\nLa conquista del Nordafrica (429-440).\nPortata a termine la traversata (di circa 15\u00a0km) i Vandali si riversarono in Mauretania (l'odierno Marocco e l'attuale Algeria nordoccidentale), dove conquistarono Caesarea (l'attuale Cherchel, vicino ad Algeri) e l'attraversarono tutta. Giunti in Numidia Cirtensis o Cirtana (l'odierna Algeria orientale), sconfissero i Romani, e la conquistarono, nel 430. I Romani si erano per\u00f2 asserragliati nelle citt\u00e0, in particolare a Cirta ed Ippona; Bonifacio si era chiuso in Ippona, cui i Vandali posero l'assedio (durante l'assedio, il 28 agosto 430, mor\u00ec sant'Agostino), ma, mancando di tecniche e di macchinari per l'assedio, non riuscirono in un primo momento a prenderla; nel frattempo, inviato dall'imperatore d'Oriente, Teodosio II, era giunto, guidato da Aspar, un contingente militare che unitosi alle truppe di Bonifacio, attacc\u00f2 i Vandali, che ripetutamente, nel 431, li sconfissero, costringendo Bonifacio a rinchiudersi nuovamente a Ippona, che, finalmente cadde e fu conquistata dai Vandali di Genserico. Bonifacio fu richiamato a corte nel 432. Aspar, invece, risulta sia rimasto in Africa a continuare le operazioni militari contro i Vandali in quanto il 1\u00ba gennaio 434 assunse il consolato a Cartagine. La diocesi d'Africa, ad eccezione delle grandi citt\u00e0, era perduta.\nDato che Bonifacio era stato richiamato in Italia (432), Genserico invase la Numidia proconsolare (le province di Zeugitana e di Byzacena). La guerra cominciava a pesare perch\u00e9 i Vandali avevano subito molte perdite e, a parte Ippona, non avevano conquistato le citt\u00e0 ed infine si profilava una nuova spedizione imperiale guidata da Aspar, per cui furono intavolate trattative con l'imperatore Valentiniano III; il trattato di pace fu firmato ad Ippona l'11 febbraio 435 che riconobbe i Vandali al servizio dell'impero romano, come \"foederati\", per il proconsolato di Numidia Cirtana, con capitale Ippona, senza la cessione formale di alcun territorio.\nGenserico cominci\u00f2 a comportarsi come un sovrano autonomo, destituendo sacerdoti ortodossi, che si opponevano all'arianesimo dei Vandali che, dal 437, cominciarono ad esercitare la pirateria; unitisi a quelli berberi, i pirati vandali razziarono le coste siciliane in quell'anno.\nIl 19 ottobre 439 conquistarono Cartagine, senza colpo ferire e divenne la capitale del regno di Genserico; ci fu saccheggio con atti di violenza, ma, stando alle cronache dell'epoca, nessun edificio fu deliberatamente distrutto o danneggiato; il clero cattolico e la nobilt\u00e0 vissero il dramma della schiavit\u00f9 o dell'esilio e tutte le propriet\u00e0 ecclesiastiche vennero trasferite al clero ariano.\nEssendosi impadroniti di una parte della flotta navale romana d'Occidente, ormeggiata nel porto di Cartagine, nel 440, organizzarono incursioni in tutto il Mar Mediterraneo, soprattutto in Sicilia e Sardegna, i due granai dell'Impero d'Occidente, Corsica e le isole Baleari. Nel 441, essendo la flotta romana d'Occidente incapace di difendersi dagli attacchi dei Vandali, arriv\u00f2 nelle acque siciliane una flotta orientale, inviata da Teodosio II; i suoi navarchi per\u00f2 indugiarono senza agire, e quando i Persiani e gli Unni, sembra entrambi pagati da Genserico, attaccarono l'Impero d'Oriente, la flotta rientr\u00f2 a Costantinopoli.\nIl regno vandalo in Africa.\nL'imperatore d'occidente Valentiniano III, nel 442, venne a patti con Genserico riconoscendo ai Vandali l'indipendenza e la sovranit\u00e0 sulle terre e sui popoli da loro conquistati, cio\u00e8 la Numidia Cirtensis, la Zeugitana e la Byzacena (l'insieme delle tre costituisce l'Algeria orientale e la Tunisia attuali). In cambio i Romani ottenevano la restituzione delle Mauritanie e della parte di Numidia occupata dai Vandali nel 435. In questo modo fu raggiunta la pace.\nQuesto trattato segn\u00f2 la fine delle migrazioni del popolo vandalo, che si stabil\u00ec nelle ricche terre della Zeugitana, costringendo i precedenti proprietari o a trasferirsi in altre localit\u00e0 o a lavorare per i nuovi padroni in posizione subordinata. La stessa sorte tocc\u00f2 anche ai sacerdoti ortodossi che risiedevano nelle zone della cosiddetta \"assegnazione vandalica\".\nCartagine divenne la capitale del regno vandalo e Genserico approv\u00f2 una nuova datazione che partiva dal 19 ottobre 439, data della presa di Cartagine. Per i successivi trent'anni, i Vandali compirono scorrerie nel Mediterraneo. Ci\u00f2 nonostante le relazioni tra Genserico e l'impero si mantennero buone sino al 455.\nSacco di Roma (455).\nNel 455, il 16 marzo, l'imperatore Valentiniano III, responsabile dell'uccisione di Ezio, fu a sua volta assassinato dai seguaci dello stesso. I Vandali, non riconoscendo l'usurpatore Petronio Massimo (che sembra fosse coinvolto in entrambi gli omicidi) ritennero decaduto il precedente trattato stipulato con Valentiniano. Da qui il pretesto per salpare alla volta dell'Italia (una leggenda narra che fosse l'imperatrice, Licinia Eudossia, a chiamarli); sbarcati a Porto, i Vandali affiancati da guerrieri Mauri marciarono su Roma, i cui abitanti si diedero alla fuga; Massimo, invece di combattere, si preparava anche lui alla fuga, ma fu ucciso da un soldato della sua guardia. Alla porta Portuense papa Leone I si fece incontro a Genserico e lo implor\u00f2 di risparmiare la citt\u00e0 e la sua popolazione. Genserico accett\u00f2 e venne quindi accolto in citt\u00e0 con il suo esercito.\nSebbene la storia parli del violento saccheggio della citt\u00e0 eterna da parte dei vandali (da qui la parola \"vandalismo\"), in realt\u00e0 Genserico onor\u00f2 il suo giuramento: non vi furono n\u00e9 eccidi, n\u00e9 incendi, n\u00e9 dissennate distruzioni e i suoi uomini non devastarono Roma, rispettando le chiese cristiane. Comunque il saccheggio inizi\u00f2 il 2 giugno 455; fu il terzo Sacco di Roma dopo i Galli di Brenno (390 a.C.) e i Goti di Alarico (410). In questo frangente i Vandali portarono via denaro e tesori (furono spogliati il palazzo imperiale, il tempio di Giove Capitolino, con il suo tetto aureo, scomparvero i tesori del Tempio di Gerusalemme portati a Roma da Tito dopo la vittoria del 70 sugli ebrei ed altro ancora), mentre Genserico condusse con s\u00e9 la vedova di Valentiniano, Licinia Eudossia, e le sue figlie, Eudocia (che, giunta a Cartagine, fu data in moglie a Unerico, il figlio di Genserico) e Placidia ed il figlio di Ezio, Gaudenzio e molti notabili romani, che al rientro a Cartagine furono divisi, come schiavi, tra i partecipanti alla spedizione.\nGuerre con l'Impero romano.\nAvito, nuovo imperatore d'occidente dal 9 luglio 455, cerc\u00f2, senza risultati, l'adesione dell'imperatore d'oriente, Marciano, per un'offensiva comune contro i Vandali, che nel frattempo, avevano occupato le restanti province della Mauretania (l'attuale Algeria centro-occidentale), con i Mauri pronti a riconoscere l'autorit\u00e0 vandalica.\nAll'inizio del 456, i Vandali conclusero un'alleanza con i Suebi di Rechiaro, che, rotto il trattato con l'impero, invase i territori della provincia Tarraconense, mentre, nello stesso tempo, Genserico attacc\u00f2 le coste calabresi e siciliane. Sbarcati ad Agrigento, per\u00f2 i Vandali vennero sconfitti dal generale Ricimero, che, preso il mare incroci\u00f2 la flotta vandala in Corsica e la sconfisse, sempre nel 456.\nNel 458, i Vandali tentarono di formare, in Gallia, una coalizione anti-imperiale con Burgundi e Visigoti, ma l'imperatore, Maggioriano, recandosi nel mese di novembre in Gallia la fece fallire, e poi passati i Pirenei, avanz\u00f2 su Saragozza e poi sul porto di Cartagena. Da qui, nel maggio del 460, raggiunse il regno dei Vandali, sbarcando in Mauretania e mettendo paura a Genserico che invi\u00f2 emissari per poter ottenere la pace; al rifiuto di Maggioriano, i Vandali devastarono la provincia e ne avvelenarono i pozzi, per rallentarne l'avanzata dell'esercito imperiale; non solo raggiunsero lo scopo, ma, con l'aiuto di alcuni traditori, si impadronirono della flotta romana, ancorata a Illici Augusta a sud dell'odierna Alicante. Maggioriano allora venne a patti, concord\u00f2 un armistizio e al suo rientro in Italia, a Tortona, perse la vita in una battaglia contro Ricimero il 7 agosto 461; in quello stesso anno sembra che i Vandali liberarono, dietro il pagamento di un riscatto, Licinia Eudossia e la figlia Placidia.\nTra la fine del 463 ed il 464, essendo ancora in guerra con l'impero perch\u00e9 non riconosceva il nuovo imperatore, Libio Severo, e poi perch\u00e9 non veniva accolta la sua richiesta di elevare al trono imperiale Anicio Olibrio, che, avendo nel frattempo sposato Placidia, era genero di suo figlio Unerico, fece un accordo con il titolare del comando indipendente della Gallia del nord, Egidio, per attaccare contemporaneamente l'Italia; ma la cosa sfum\u00f2 per l'improvvisa morte di Egidio. Comunque la situazione tra i Vandali e l'impero d'Occidente rimase tesa.\nNel 467, l'Imperatore d'Oriente, Leone I, nomin\u00f2 il nuovo Imperatore d'Occidente, Antemio e lo fece scortare a Roma dal governatore indipendente dell'Illyricum, Marcellino, che avrebbe poi dovuto proseguire ed attaccare Cartagine; ma la mancanza di venti favorevoli fece abortire il tentativo; Genserico, seccato, sia per la mancata nomina a Imperatore d'Occidente di Olibrio, sia per l'ordine di Leone I di aggredire il suo regno, cominci\u00f2 da quell'anno ad attaccare anche le coste dell'Illiria, dell'Epiro e della Grecia, non risparmiando neppure Alessandria.\nNel 468 il regno dei Vandali fu l'obiettivo dell'ultimo sforzo militare congiunto delle due parti dell'Impero, teso a sottometterli. Ma mentre i Vandali venivano sconfitti dai generali Bizantini in Tripolitania e perdevano la Sardegna ad opera di Marcellino con parte della flotta, Genserico sorprese ed incendi\u00f2 il grosso della flotta nemica al comando del generale romano d'Oriente Basilisco a Capo Bon; meno della met\u00e0 delle navi imperiali scamparono in Sicilia. Mentre Marcellino, riunite la sua flotta con quella rifugiatasi in Sicilia, si accingeva a salpare per Cartagine, nell'agosto dello stesso anno, fu assassinato da un suo subalterno (forse un sicario di Ricimero).I Vandali rimasero signori incontrastati del Mediterraneo occidentale dallo stretto di Gibilterra alla Tripolitania.\nNel 474 fu stipulata la pace perpetua con l'imperatore Zenone, dell'Impero romano d'Oriente, i Vandali concessero completa libert\u00e0 di culto agli ortodossi e permisero la nomina di un nuovo titolare alla carica vescovile di Cartagine (vacante dal 457). Da parte sua, Zenone, nel 476, conferm\u00f2 ai Vandali il possesso di tutta la provincia d'Africa (dallo stretto di Gibilterra alla Tripolitania), le isole Baleari (comprese le isole Pitiuse), la Corsica, la Sardegna e la Sicilia (quest'ultima, eccettuata la citt\u00e0 di Lilibeo, di interesse strategico, fu ceduta ad Odoacre in cambio di un tributo annuo).\nMorte di Genserico e persecuzione dei non ariani.\nIn politica interna Genserico dette libert\u00e0 di religione a tutte le confessioni cristiane, ma volle che tutti i suoi stretti collaboratori si convertissero all'arianesimo. Durante il suo regno le tasse gravarono soprattutto sulle spalle delle ricche famiglie romane e del clero cattolico. Sembrava che nulla potesse fermare la potenza dei Vandali, ma con la scomparsa di Genserico sembr\u00f2 scomparire la capacit\u00e0 combattiva dei Vandali. Genserico mor\u00ec il 25 gennaio del 477, all'et\u00e0 di 87 anni (77 secondo alcune fonti), a Cartagine e, alla sua morte, divenne re il figlio Unerico.\nNonostante di fede ariana, come la maggior parte dei Vandali, Unerico si dimostr\u00f2 all'inizio del suo regno tollerante con coloro che professavano la religione secondo il credo niceno, arrivando a permettere l'elezione di un nuovo vescovo di Cartagine nel 481, su richiesta dell'imperatore Zenone. Perseguit\u00f2 inoltre gli adepti dell'eresia manichea.\nPresto per\u00f2 iniziarono le persecuzioni anche contro i cattolici punendo tutti coloro di etnia vandala che si erano convertiti al cattolicesimo, cercando di incamerare tutti i loro possedimenti. Comunque un gran numero di individui fu esiliato a causa del loro credo religioso. La politica nei confronti della religione era contraddittoria al punto che, dopo aver permesso il 1\u00ba febbraio 484 un concilio tra vescovi ariani e cattolici il 24 febbraio dello stesso anno eman\u00f2 un decreto in cui ai sacerdoti cattolici fu proibito di esercitare qualsiasi funzione e di abitare sia in citt\u00e0 che nei villaggi, tutte le chiese cattoliche e le loro propriet\u00e0 passavano al clero ariano; i funzionari regi di fede ortodossa erano privati della loro carica e tutti i cittadini di fede ortodossa erano multati e se perseveravano nella loro fede, qualora non avessero abbracciato la dottrina ariana, entro il 1\u00ba giugno dello stesso anno sarebbero stati dichiarati eretici, gli sarebbero stati confiscati i loro beni e sarebbero stati deportati. Al loro deciso rifiuto migliaia di cattolici furono allora esiliati in Corsica e in veri e propri campi di concentramento nell'entroterra africano, dove morirono a centinaia per le condizioni di vita estreme e per la disidratazione.\nIl decreto del 24 gennaio 484, in cui ai sacerdoti cattolici fu proibito di esercitare qualsiasi funzione e di abitare sia in citt\u00e0 che in campagna, tutte le chiese cattoliche e le loro propriet\u00e0 passavano al clero ariano. I funzionari regi di fede ortodossa erano privati della loro carica e tutti i cittadini di fede ortodossa erano multati e se perseveravano nella loro fede gli venivano confiscati i loro beni e venivano deportati. I pi\u00f9 fortunati furono rimossi dagli uffici divini ma fu permesso loro di rimanere presso le precedenti diocesi, ma molti, torturati e bruciati vivi sul rogo, subirono il martirio in quella che fu una delle pi\u00f9 crudeli persecuzioni della storia della cristianit\u00e0.\nMentre in quel periodo i Vandali, rafforzando ulteriormente la marina, mantennero il controllo delle isole del mediterraneo occidentale, nell'entroterra africano tuttavia i Berberi iniziarono la conquista della regione corrispondente grossomodo all'odierna Algeria, creando ai Vandali non pochi problemi logistici a causa dei loro continui attacchi che minacciavano i collegamenti e le comunicazioni tra i possedimenti di Cartagine e Tangeri.\nUnerico, che fu il primo Vandalo a fregiarsi del titolo di Re dei Vandali e degli Alani, fu colpito alla fine del 484 dalla peste (considerata dai cattolici una punizione divina per le sue persecuzioni) e mor\u00ec dopo pochi giorni il 23 dicembre del medesimo anno. Gli successe il nipote Gutemondo.\nIn quegli anni, i pi\u00f9 potenti rivali dei Vandali, cio\u00e8 Visigoti, Ostrogoti e Impero Bizantino, erano impegnati in lunghe e sanguinose guerre, che impedirono loro di dedicarsi alla conquista del Regno Vandalo che, dopo aver toccato il suo apogeo sotto Genserico, iniziava ora un rapido declino. La persecuzione contro i Cattolici fu attenuata, e, nel 487, la maggior parte delle chiese ortodosse erano riaperte e gli ecclesiastici esiliati stavano rientrando. Stabilizz\u00f2 quindi la situazione economica interna, che sotto Unerico era arrivata sull'orlo del collasso.Approfittando del conflitto tra Odoacre e Teodorico, i Vandali cercarono di riappropriarsi della Sicilia, ma le truppe spedite sull'isola, nel 491, furono ricacciate dagli Ostrogoti e cos\u00ec fu perso il contributo che Odoacre versava al re dei Visigoti, dal 476, per il possesso dell'isola.\nVI secolo.\nDecadenza del regno.\nA Gutemondo successe il fratello, Trasamondo, descritto dagli storici del tempo come un sovrano poco capace, inadatto al suo ruolo. Sotto la sua guida il Regno dei Vandali sub\u00ec continui attacchi dalle popolazioni berbere e dei Mauri che portarono alla perdita di quasi tutto il territorio che oggi fa parte dell'Algeria. Negli ultimi anni del suo regno inoltre l'importante citt\u00e0 portuale di Leptis Magna, sulla costa mediterranea, fu saccheggiata e distrutta dai Berberi mettendo in risalto l'estrema debolezza in cui si trovava il Regno dei Vandali. Riusc\u00ec tuttavia a mantenere e consolidare una forte presa su quello che \u00e8 considerato il \"cuore\" del Regno, oggi corrispondente al territorio tunisino, alla parte pi\u00f9 orientale dell'Algeria e alla Tripolitania; le trib\u00f9 di Tripoli per\u00f2, negli ultimi anni di regno, si resero indipendenti e lo sconfissero duramente.\nIn politica interna, Trasamondo continu\u00f2 la politica del fratello che aveva messo fine alle persecuzioni contro i cattolici, iniziate dallo zio Unerico, pur riprendendo una politica anticattolica, evitando per\u00f2 i metodi violenti, ripresero gli esili tra il clero cattolico, tra cui il vescovo di Cartagine, usandogli per\u00f2 i dovuti riguardi; questa politica gli permise di far progredire significativamente le relazioni con l'Impero Bizantino.\nI Vandali fecero un'alleanza con gli Ostrogoti, e nel 500, in seconde nozze, Trasamondo spos\u00f2 la sorella del loro re, Teodorico, Amalafrida, che port\u00f2 in dote la citt\u00e0 siciliana di Lilibeo ed il suo circondario (l'estremit\u00e0 occidentale della Sicilia). L'alleanza scricchiol\u00f2, tra il 510 ed il 511, quando i Vandali aiutarono il re dei Visigoti, Gesalico, figlio illegittimo di Alarico II che Teodorico considerava un usurpatore del trono a scapito del figlio legittimo di Alarico II, Amalarico, che per parte di madre era nipote di Teodorico; abbandonato Gesalico al suo destino, l'alleanza tra Vandali e Ostrogoti torn\u00f2 solida.\nA Trasamondo successe il cugino Ilderico, di circa sessant'anni, figlio primogenito di Unerico e di Eudocia, che tra il 484 e il 523, aveva vissuto per quasi quarant'anni a Costantinopoli, al seguito di Eudocia quando fu ripudiata. Orgoglioso del suo sangue romano, era in ottimi rapporti con i membri della corte imperiale, specialmente con Giustiniano I, che governava per conto dell'imperatore Giustino I. Convertitosi da tempo all'ortodossia materna, oltre a cessare le persecuzioni religiose cambi\u00f2 anche la tradizionale politica vandala di allineamento con gli Ostrogoti, finendo inevitabilmente in attrito con la nobilt\u00e0.\nIlderico, richiam\u00f2 gli esuli, restitu\u00ec le chiese agli ortodossi e permise la nomina di un nuovo vescovo cattolico a Cartagine, facilitando la conversione al cattolicesimo di molti Vandali. Amalafrida, la vedova del suo predecessore Trasamondo, e la sua guardia ostrogota si ribellarono, ma i Goti finirono massacrati e l'ex regina in carcere. Il re degli Ostrogoti, Teodorico, nel 526, allest\u00ec una flotta per vendicare l'affronto, ma, prima di salpare, mor\u00ec.\nIlderico si disinteress\u00f2 completamente delle operazioni belliche dei Vandali e deleg\u00f2 per esse il proprio cugino Hoamer. I Vandali dovettero contrastare la ribellione dei Mauri, iniziata con Trasamondo, che ormai controllavano la Mauritania Tingitana, la Mauritania Sitifense e la Numidia meridionale e dal 525 anche la Mauritania Cesariense, esclusa la capitale, Cesarea; inoltre nei suoi sette anni di governo l'esercito Vandalo sub\u00ec numerose sconfitte da parte dei Berberi che strapparono al Regno la Tripolitana.\nDopo che, nel 530, un esercito inviato in soccorso a Cesarea fu battuto, un colpo di Stato depose Ilderico, lo incarcer\u00f2 e al suo posto fu eletto il capo della rivolta, Gelimero, cugino di Ilderico.\nFine del regno.\nL'imperatore d'Oriente Giustiniano I, che appoggiava Ilderico, intim\u00f2 a Gelimero di esercitare pure il potere ma di rimettere almeno formalmente sul trono il vecchio re Ilderico. Gelimero rifiut\u00f2. Allora Giustiniano, che voleva restaurare l'impero nel Nord Africa, siglata la pace con i Persiani, nel 532, l'anno dopo, dichiar\u00f2 guerra ai Vandali, considerati i tre fattori favorevoli:\nNell'estate del 533, al comando di Belisario, l'esercito bizantino sbarc\u00f2 sul promontorio di \"Caput Vada\". L'esercito vandalo oppose una grande resistenza, il 13 settembre, nella battaglia di Ad Decimum; dopo un iniziale vantaggio, alla morte di Gibamondo, nipote di Gelimero, i Vandali si scoraggiarono e furono sconfitti.Belisario allora marci\u00f2 su Cartagine che si consegn\u00f2 ai Bizantini. Il 15 ottobre 533, domenica, Belisario, accompagnato dalla moglie Antonia, fece il suo formale ingresso a Cartagine risparmiandole saccheggio e massacro.\nI Vandali assediarono la citt\u00e0, anche dal mare, ma dato che i rinforzi dalla Sardegna non arrivarono, tolsero l'assedio e a met\u00e0 dicembre vi fu lo scontro decisivo; il 15 dicembre 533 Vandali e Bizantini si scontrarono nuovamente alla battaglia di Ticameron, a circa 30 chilometri da Cartagine. In questo combattimento mor\u00ec Tzazo, fratello di Gelimero e fu il segnale della sconfitta, durante la quale i tesori e la famiglia reale furono catturati dai Bizantini. Belisario punt\u00f2 su Ippona, seconda citt\u00e0 vandala ed in poco tempo occup\u00f2 tutte la citt\u00e0 del regno dei Vandali.\nNel marzo del 534, circondato sul monte \"Pappua\", Gelimero si arrese a Belisario. Secondo Procopio di Cesarea (\"La guerra vandalica\", II, 9) Belisario port\u00f2 parte della popolazione vandala a Costantinopoli, dove l'imperatore don\u00f2 a Gelimero delle terre in Galazia, in cui visse come un \"pensionato imperiale\". Ma il regno dei Vandali era scomparso per sempre.\nIl regno vandalo d'Africa, incluso le isole, Sardegna, Corsica e Baleari venne riconquistato dai Bizantini. Ma alla caduta del regno vandalo si erano ribellate le trib\u00f9 berbere e i Mauri, che tennero impegnate le truppe bizantine per circa quindici anni. La nuova provincia d'Africa si pot\u00e9 considerare definitivamente pacificata solo nel 548. Dei Vandali per\u00f2 non rimasero molte tracce."}
{"id": "306525", "revid": "226458", "url": "https://it.wikipedia.org/wiki?curid=306525", "title": "Silio (nome)", "text": "Origine e diffusione.\nNome di matrice classica, riportato in voga dai tempi romani durante il Rinascimento; oggi gode di scarsa diffusione, ed \u00e8 attestato soprattutto in Toscana. Deriva dal latino \"Silius\", che potrebbe essere nato come \"supernomen\" e poi divenuto nome, derivando da \"silo\", indicante una persona dal naso camuso. Il nome \"Siliano\" (in latino \"Silianus\") \u00e8 un suo derivato (in forma di patronimico, cio\u00e8 \"relativo a Silio\").\nPu\u00f2 inoltre rappresentare la forma abbreviata di altri nomi quali Ausilio, Basilio, Consilio, Ersilio, Marsilio, Tarsilio e via dicendo.\nOnomastico.\nIl nome \u00e8 adespota, essendo privo di santo patrono. L'onomastico pu\u00f2 essere festeggiato il 1\u00ba novembre, per la festa di Ognissanti."}
{"id": "306526", "revid": "115474193", "url": "https://it.wikipedia.org/wiki?curid=306526", "title": "Connessione (informatica)", "text": "Il termine connessione, nell'informatica e nelle telecomunicazioni assume diversi significati in base al contesto in cui viene usato.\nConnessione hardware.\nUn tipo di connessione comunemente utilizzata per mettere in collegamento tra loro due o pi\u00f9 apparecchiature elettroniche attraverso un'interfaccia e dei mezzi trasmissivi su entrambi i dispositivi.\nIl mezzo pi\u00f9 usato per stabilire la connessione \u00e8 tipicamente il cavo elettrico fornito di connettori alle estremit\u00e0. Esistono diversi tipi di cavo ciascuno progettato per un determinato standard di trasmissione dati (seriale, parallelo). Oltre al cavo elettrico \u00e8 possibile effettuare una connessione anche tramite fibre ottiche oppure wireless tramite onde radio e radiazioni infrarosse (IDA). I collegamenti di connessione possono essere seriali o paralleli.\nConnessioni di rete.\nLe connessioni di rete sono invece connessioni logiche e/o fisiche tra terminali di una rete ovvero collegamenti verso l'esterno e non verso gli elementi hardware interni del medesimo computer o apparato elettronico per l'espletamento di un certo servizio quale ad esempio una comunicazione vocale tra utenti o una comunicazione dati. Tipicamente la connessione consiste nell'accesso alla rete e alla commutazione fino alla destinazione desiderata realizzata attraverso la rispettiva rete di accesso in ingresso che fornisce connettivit\u00e0 verso la rete di trasporto che a sua volta instrada in uscita verso la rete di accesso della destinazione finale desiderata.\nQueste tipologie di connessioni avvengono attraverso fasi distinte tra loro comprendenti la fase di \"instaurazione\", espletamento del servizio di comunicazione tra utenti o apparati di rete (sessione) ed infine l\"'abbattimento\" della connessione. Queste connessioni possono fisicamente realizzarsi sia in maniera wireless sia in maniera cablata.\nIn generale in tale ambito il termine connessione fa riferimento sempre e comunque ad un riservamento di risorse di rete (di trasmissione, elaborazione e memorizzazione) da dedicare per tutta la durata dell'espletamento del servizio di comunicazione tra due o pi\u00f9 utenti attraverso la rete stessa; tuttavia mentre vi \u00e8 quasi sempre un riservamento di risorse di elaborazione e memorizzazione agli estremi del canale di comunicazione ovvero tra i terminali in comunicazione tra loro (fanno eccezione le comunicazioni tramite il protocollo UDP), non sempre vi \u00e8 riservamento di risorse dedicate alla trasmissione ovvero un circuito fisso dedicato come accade ad esempio nella commutazione di pacchetto delle reti dati rispetto invece alla classica commutazione di circuito della rete telefonica.\nTipicamente sono connessioni di rete:\nConnessione telefonica.\nUna connessione telefonica rappresenta il collegamento fisico tra due terminali o telefoni (il chiamante e il destinatario) messo in atto per poter usufruire del servizio della chiamata telefonica attraverso la rete telefonica. Tale connessione ha quindi l'importante compito di instaurare un circuito fisso e dedicato ovvero una commutazione di circuito tra i terminali attraverso la rete per soddisfare i requisiti di qualit\u00e0 di servizio imposti da tale tipo di servizio ovvero da una comunicazione real-time tra utenti. Nel dettaglio la connessione comincia con la fase dell'instaurazione ovvero con il sollevamento della cornetta dell'apparecchio telefonico che segnala alla rete la richiesta di servizio da parte dell'utente, la rete verifica a sua volta la disponibilit\u00e0 di risorse interne di commutazione disponibili o meno attraverso il segnale di libero o occupato di linea, l'utente compone il numero telefonico del destinatario ed il protocollo ST7 instaura il circuito fisso dedicato tra nodi della rete fino al destinatario. Durante l'intera durata della connessione le risorse di rete sono assegnate in maniera statica all'espletamento del servizio richiesto ovvero preassegnate. Una volta realizzata la connessione si pu\u00f2 procedere all'inoltro della comunicazione.\nConnessione Internet.\nIn generale un computer si dice connesso ad Internet e quindi host della rete una volta che, dopo l'autenticazione col provider del servizio di connettivit\u00e0, ha ottenuto la configurazione IPv4 o IPv6 manualmente e staticamente da parte di un amministratore di rete oppure tramite assegnazione dinamica con DHCP, pronto ad iniziare la sua sessione di navigazione in rete sul web o ad usufruire degli altri servizi offerti dalla rete. Tale connessione \u00e8 ottenuta tipicamente tramite modem, ADSL, connessioni senza fili o chiavette internet. Spesso i computer prima di essere connessi ad Internet sono connessi tra loro in rete locale (LAN) e questa poi interlacciata ad Internet tramite un router o un gateway.\nTipicamente quindi la connessione ad Internet avviene passando attraverso la connessione al provider del servizio di connessione che prima di dare avvio alla sessione procede all'autenticazione dell'utente ed inizializza la configurazione IP del PC client. Cinque sono le tipologie di connessione: \nUna volta ottenuta la connettivit\u00e0 a livello di rete tramite configurazione IP ed inizio sessione di navigazione, il termine connessione ad Internet diventa significato di collegamento con il web ovvero tipicamente un collegamento tra l'host client (cio\u00e8 il terminale dell'utente) ed un host server, mediante strumenti e tecnologie varie, e successivo scambio di informazione attraverso la rete.\nIn quest'ultima tipologia di connessione, nell'accesso ad una risorsa web, non si ha commutazione di circuito bens\u00ec commutazione di pacchetto nei nodi interni di transito e durante l'intera durata della connessione, almeno per servizi comuni quali file transfer, le risorse trasmissive di rete non sono assegnate in maniera statica bens\u00ec dinamica cio\u00e8 senza preassegnazione ovvero risentono delle mutevoli esigenze di traffico da smaltire in virt\u00f9 di possibili pi\u00f9 connessioni da soddisfare (fanno eccezioni la comunicazioni VOIP). Una volta realizzata la connessione tra gli estremi si pu\u00f2 procedere alla trasmissione dei dati attraverso l'instradamento tipico a commutazione di pacchetto ovvero dinamico tramite i protocolli di routing.\nPercorrendo tutti gli strati architetturali del modello TCP/IP su cui internet si basa, tale connessione, spesso etichettata come connessione software, pu\u00f2 stabilirsi tra due programmi come ad esempio quella che si realizza tra il browser del PC client e i server della Wikimedia all'atto della consultazione delle pagine di Wikipedia. Ogni connessione ad ogni livello si basa su uno o pi\u00f9 protocolli che instaurano una connessione ideale con lo strato omologo del sistema ricevente (nell'esempio dato, le pagine web vengono inviate con il protocollo HTTP, che a sua volta viaggia sul protocollo TCP/IP su cui si basa ogni comunicazione in internet). Tipicamente nelle reti TCP/IP, TCP realizza la connessione logica agli estremi tra host mittente e host destinatario (ad esempio un client connesso ad un server) attraverso la definizione di un socket e una procedura tipica di handshake a 3 vie, mentre a livello di rete il sottostante protocollo IP operer\u00e0 con un modo di trasferimento, cio\u00e8 un indirizzamento e un instradamento, tipicamente senza connessione nei nodi interni di transito della rete di trasporto. Altri protocolli di livello 2 (livello datalink) del modello ISO/OSI e dunque posti subito sotto IP possono instaurare invece una connessione tra nodi adiacenti di transito nella rete di trasporto: \u00e8 il caso dei protocolli X.25, Frame Relay, ATM e MPLS a commutazione di circuito virtuale.\nNel modello ISO/OSI le funzionalit\u00e0 relative alla connessione di rete sono espletate all'interno del livello 5 ovvero il livello di sessione.\nConnessione radiomobile.\n\u00c8 la connessione di tipo wireless tipica delle reti radiomobili cellulari ovvero tra terminali mobili sparsi su un territorio e stazioni radio base ovvero nell\"'interfaccia radio\" trasmissiva del sistema cellulare per usufruire dei servizi di telefonia e/o accesso alla rete Internet. In questo caso si hanno varie tipologie possibili di connessione: TACS, GSM, GPRS, EDGE, UMTS, HSPA.\nIn ognuna di queste varia tipicamente la politica di accesso multiplo al mezzo radio condiviso tra pi\u00f9 utenti e lo schema tipico di modulazione. Prima di accettare una richiesta di servizio il sistema verifica la propria disponibilit\u00e0 ad offrire connettivit\u00e0 in base al numero di richieste di servizio gi\u00e0 accettate ovvero attive nel sistema e la connessione si ha per aggancio al canale di servizio. Tipicamente l'intera banda radio disponibile \u00e8 frazionata tra pi\u00f9 utenti e data la sua intrinseca limitatezza sono possibili situazioni di fuori servizio del sistema, problemi di radiopropagazione dovuti ad ambiente di propagazione radio sfavorevole in funzione della posizione del terminale mobile rispetto alla stazione radio-base di copertura e interruzioni di connessione a causa dell'handover.\nConnessioni wireless.\nUn ultimo tipo di connessioni sono le connessioni wireless in reti come Wi-Fi e Wi-Max oppure connessioni wireless punto-punto fisse come i ponti radio. Nei primi due casi la caratteristica di queste connessioni \u00e8 di risultare a volte instabili se terminale mobile e antenna servente non sono in condizioni di linea di vista, mentre i ponti radio possono andare incontro a disservizi in relazione alle mutevoli condizioni atmosferiche di radiopropagazione in funzione anche delle frequenze radio utilizzate.\nLe connessioni Wi-Fi possono essere di due tipi: connessioni a corto e lungo raggio.\nLa connessione a raggio lungo \u00e8 una connessione che pu\u00f2 arrivare fino anche a 1,5 chilometri di distanza ed \u00e8 stata adottata solo nelle grandi aziende perch\u00e9 \u00e8 di ultima tecnologia (Microsoft).\nConnessioni satellitari.\nCon tale termine si indicano le connessioni tra terminali terrestri e sistemi satellitari in orbita per la fruizione di servizi quali telefonia satellitare, internet satellitare, geolocalizzazione e navigazione satellitare (es. GPS, GLONASS), radiodiffusione e telediffusione satellitari (DVB-S) tipicamente tramite impianto d'antenna parabolica.\nConnessione remota.\nIn ambito informatico si chiama connessione remota l'accesso remoto ad un apparato o sistema (server) da un altro sistema (client) attraverso opportuni protocolli quali telnet e SSH e software come Virtual Network Computing o il desktop remoto, utilizzati tipicamente per procedure di amministrazione di sistemi da remoto."}
{"id": "306530", "revid": "123897846", "url": "https://it.wikipedia.org/wiki?curid=306530", "title": "BBPR", "text": "BBPR era la sigla che indicava il gruppo di architetti italiani costituito nel 1932 da Gian Luigi Banfi (1910 - 1945), Lodovico Barbiano di Belgiojoso (1909 - 2004), Enrico Peressutti (1908 - 1976), Ernesto Nathan Rogers (1909 - 1969).\nStoria.\nLaureatisi al Politecnico di Milano, i quattro progettisti nei loro lavori iniziali seguono i temi del razionalismo italiano degli anni trenta, anche se non fanno parte integrante del Movimento principale \"Gruppo 7\" e MIAR, collaborano per alcuni progetti con Figini e Pollini; questi canoni compositivi sono ben leggibili in un edificio esemplare come la colonia elioterapica di Legnano (1938), dove realizzano anche unit\u00e0 abitative popolari, il cosiddetto quartiere operaio Le Grazie (1940-1942).\nSi distinguono per vari piani urbanistici, Piano regolatore di Pavia (1932), Piano turistico dell'Isola d'Elba (1939), e soprattutto per il pi\u00f9 importante e di ampio respiro il piano regolatore della Valle d'Aosta (1936-1937). In questo periodo partecipano attivamente alla polemica sorta tra razionalisti e tradizionalisti e in un primo tempo, al pari di altri, ritengono di poter sostenere lo scontro per la libert\u00e0 di espressione e per il trionfo dell'architettura moderna all'interno del fascismo, ma dopo l'introduzione delle leggi razziali del 1938 che colpiscono anche un loro collaboratore, gli architetti del BBPR abbracciano i valori della Resistenza.\nLe vicissitudini della guerra portano Rogers a fuggire in Svizzera e Banfi a prender parte attiva alla Resistenza e a morire nel campo di sterminio di Gusen nel 1945. Anche Belgiojoso \u00e8 deportato a Gusen, ma riesce a sopravvivere alla prigionia del campo e a far ritorno in Italia dopo la liberazione, da parte delle truppe alleate, del lager nazista.\nQuesta forte presa e compromissione nella guerra dei componenti dello studio si manifesta nel lavoro dello studio, dopo la fine del conflitto, con un'opera emblematica come il monumento ai morti nei lager tedeschi a Milano nel Cimitero monumentale (1946) che fu anche uno dei primi progetti dello studio BBPR. Sospeso al centro della matrice di tubi bianchi una gavetta contiene terra dal campo di campo di sterminio di Gusen. I pannelli di marmo bianco e nero, parlano di martirio, persecuzione, giustizia e libert\u00e0. Intorno al monumento otto lapidi portano nomi di Milanesi morti nei lager.\nIntanto il loro razionalismo aveva risentito dei cambiamenti espressivi tipici dell'ultimo Le Corbusier ed il loro avvicinarsi alle tematiche del brutalismo letto da molti critici, accanto ad altre interpretazioni neoliberty, in quella che diversi considerano la loro opera maggiore, la Torre Velasca a Milano (1958).\nAltri importanti monumenti dello studio BBPR (di Belgiojoso):\nA Palermo sono gli autori dei palazzi della Banca commerciale italiana (oggi Intesa Sanpaolo) di via Mariano Stabile, del Giornale di Sicilia di via Lincoln (1969) e Amoroso di piazzetta Santo Spirito.\nA Palermo sempre, hanno progettato nel 1958 l'allestimento interno del negozio di ottica Randazzo, in via Ruggero Settimo.\nNel 1987 il negozio \u00e8 stato modificato dall'architetto Roberto Collov\u00e0 e dopo l'ultima ristrutturazione avvenuta nel 2007 non \u00e8 pi\u00f9 rimasto niente del progetto dei BBPR.\nAnche se al gruppo si devono molti progetti nel campo del design (la seduta di attesa \"Elettra\" e sedia per Arflex, creando per l'azienda la prima linea di arredi di ufficio, i mobili per ufficio \"Spazio\" per Olivetti e le maniglie \"Emma\" per Olivari\"), l'importanza dello studio si \u00e8 manifestata nell'architettura e nella riflessione teorica.\nCon Rogers chiamato a dirigere prima \"Domus\" e poi a cavallo degli anni cinquanta e sessanta \"Casabella\", le due maggiori riviste storiche di architettura Italiane, dove condussero la loro battaglia per la formula \"utilit\u00e0 pi\u00f9 bellezza\".\nAllo studio BBPR viene affidato l'allestimento della IX Triennale di Milano nel 1951, allestisce la mostra intitolata \"la forma dell'utile\" mostra da cui si fa partire l'industrial design in Italia.\nDal dopoguerra, Rogers, Peressutti e Belgiojoso hanno singolarmente svolto un'intensa attivit\u00e0 accademica presso le Facolt\u00e0 d'Architettura di prestigiosi atenei universitari italiani e stranieri."}
{"id": "306533", "revid": "1429175", "url": "https://it.wikipedia.org/wiki?curid=306533", "title": "Cassa", "text": ""}
{"id": "306535", "revid": "84184", "url": "https://it.wikipedia.org/wiki?curid=306535", "title": "Rajab", "text": " \nRajab () \u00e8 il nome arabo del settimo mese del calendario islamico lunare, cos\u00ec definito gi\u00e0 in et\u00e0 pre-islamica.\nNel corso del mese di Rajab, dalla forte valenza sacrale, aveva luogo il pellegrinaggio definito \"\u02bfumra\", che aveva al centro delle devozioni il santuario (\"bayt\") della Mecca: la Ka\u02bfba, allora ospitante l'idolo antropomorfico chiamato Hubal (probabilmente da \"Ha-Ba'l\", 'il Dio') e una pluralit\u00e0 di altre divinit\u00e0 ivi graziosamente accolte per esaudire i desideri dei visitatori non meccani della citt\u00e0.\nLe vittime sacrificali destinate a questi culti pagani erano per questo motivo chiamate \"rajabiyya\" (quelle di \"rajab\"). Esse - a causa del regolare riallineamento dell'anno lunare con l'anno solare (o tropico) che portava \"rajab\" a cadere all'incirca in primavera - erano essenzialmente costituite da agnelli e capretti da poco nati.\nIn et\u00e0 islamica la sacralit\u00e0 del mese s'\u00e8 comunque conservata, non certo perch\u00e9 si sia conservato il culto politeistico di Hubal ma perch\u00e9 i musulmani credono che nel suo primo giorno Dio (Allah) esaudisca pi\u00f9 facilmente le suppliche dei suoi fedeli e perch\u00e9 il giorno 27 si festeggia il \"miraj\", l'ascensione che il profeta Maometto avrebbe fatto da vivo dal \"Sacro Tempio\" all'\"ultimo Tempio\" e perch\u00e9 nella notte si afferma sia avvenuta la conferma divina della missione profetica riservata a Maometto."}
{"id": "306536", "revid": "47767", "url": "https://it.wikipedia.org/wiki?curid=306536", "title": "Rosalia", "text": "Origine e diffusione.\nL'origine di questo nome \u00e8 da collegare strettamente alla figura di santa Rosalia, vergine ed eremita siciliana vissuta nel XII secolo: le prime attestazioni del nome scritto in questa forma sono infatti riferite proprio al suo personaggio, e sono di pochi decenni successive alla sua morte, avvenuta nel 1160. Sono frequenti le spiegazioni secondo cui il nome sarebbe un composto di Rosa e Lia, un derivato dal fiore della rosa, o anche una ripresa del nome delle \"Rosalia\", un'antica festa dei fiori pagana; si tratta tuttavia di paretimologie (o, eventualmente, di elementi che hanno contribuito a modificare la pronuncia del nome): sapendo infatti che santa Rosalia era di famiglia normanna, e che in Sicilia sono presenti varianti dialettali del nome quali \"Rusulina\" e \"Rusulinu\", \u00e8 molto pi\u00f9 probabile che \"Rosalia\" sia da ricondurre a \"Rocelin\" o \"Roscelin\", un nome francese antico presente anche nelle \"chanson de geste\", che tra l'altro, sempre nel XII secolo, venne introdotto dai normanni anche in Inghilterra in forme quali \"Rozelin\" e \"Roscelyn\".\n\"Rocelin\" deriva da \"Ruozelin\", un nome di origine germanica formato sulla radice \"horth\", \"fama\", \"gloria\" (o, meno probabilmente, \"hros\", \"cavallo\"), da cui derivano nomi come Rodolfo, Rolando, Roberto e Roswitha; la terminazione in \"-lin\" non \u00e8 tanto un secondo elemento, bens\u00ec un suffisso comune negli ipocoristici germanici, ossia forme abbreviate di altri nomi (si confrontino ad esempio nomi quali Emmelina, Ezzelino, Jocelyn e S\u00e9gol\u00e8ne). \nIn Italia, il nome \u00e8 accentrato per due terzi dei casi al Sud (il restante terzo nel Centro-Nord \u00e8 comunque in parte dovuto ad immigrazione interna), e in particolare nel Palermo, chiaro riflesso del culto della santa. Nei paesi anglofoni, il nome \u00e8 in uso dal XVIII secolo.\nOnomastico.\nL'onomastico si festeggia il 4 settembre in memoria di santa Rosalia, vergine ed eremita, patrona di Palermo. In alcuni luoghi \u00e8 venerata il 15 luglio. Si ricorda con questo nome anche due beate: Rosalia Rendu, religiosa delle Figlie della carit\u00e0 di San Vincenzo de' Paoli, commemorata il 7 febbraio, e Rosalia du Verdier de la Soriniere, religiosa delle Benedettine di Nostra Signora del Calvario, ghigliottinata durante la rivoluzione francese e ricordata il 27 gennaio."}
{"id": "306537", "revid": "1442080", "url": "https://it.wikipedia.org/wiki?curid=306537", "title": "Cuprite", "text": "La cuprite \u00e8 un minerale, ossido di rame (Cu2O).\nAbito cristallino.\nImpalcatura cubica a corpo centrato di ossigeni, nella quale si collocano gli ioni rame.\nSpesso anche in cristalli di forma ottaedrica, meno sovente cubici o rombododecaedrici, o in combinazione di queste tre forme.\nLa variet\u00e0 calcotrichite si presenta sotto forma di cristalli aciculari.\nMassivo, granulare.\nMolto rari sono gli icosaedri pentagonali.\nOrigine e giacitura.\nSi trova nelle miniere di rame come ossidazione dei minerali di rame e rame nativo stesso, associato talvolta a rame nativo, malachite, azzurrite e limonite. In queste miniere di rame si trova come minerale di affioramento o di cappello,\nQuesto minerale si forma, oltre che nei modi precedenti, anche nella zona di riduzione in un giacimento a solfuri con rame come calcopirite, calsosina e covellina. Quindi lo potremo trovare associato a tenorite, malachite ed azzurrite.\nForma in cui si presenta in natura.\nRaramente, si trova in cristalli rossi pi\u00f9 o meno trasparenti. Ha un colore rosso, che ricorda quello del rame metallico. La polvere \u00e8 bruna rossastra, con un riflesso metallico.\nUsi.\n\u00c8 un minerale che viene sfruttato per l'estrazione del rame.\nIl minerale ha un modesto valore gemmologico per la sua bassa durezza, tuttavia le gemme ricavate da questo minerale possono arrivare a pesare fino ad un centinaio di carati."}
{"id": "306538", "revid": "977364", "url": "https://it.wikipedia.org/wiki?curid=306538", "title": "Dunkerque (incrociatore da battaglia)", "text": "La Dunkerque fu un incrociatore da battaglia della Marine Nationale, etichettato anche come \"nave da battaglia veloce\", appartenente all'omonima classe Dunkerque. Venne progettata per contrastare le \"corazzate tascabili\" tedesche e le corazzate italiane classe Cavour e Duilio. Non pu\u00f2 considerarsi un vero e proprio incrociatore da battaglia, dato che per protezione e dislocamento era senza dubbio pi\u00f9 vicino ad una nave da battaglia vera e propria. Il progetto fu molto innovativo, tutto l'armamento principale era montato nella parte prodiera, questa soluzione era stata gi\u00e0 adottata dalla Royal Navy con le navi da battaglia della classe Nelson, ma queste montavano nove cannoni in tre torri trinate e il campo di fuoco della torre sistemata immediatamente a proravia del torrione di comando era ostruito dalla torre sopraelevata. Il \"Dunkerque\" montava due torri quadrinate con un campo di fuoco non limitato, e aveva il non trascurabile vantaggio di poter utilizzare tutta la sua potenza di fuoco \"in caccia\", offrendo al nemico un bersaglio ridotto al minimo. Questa disposizione dell'armamento in torri quadrinate fu una caratteristica quasi unica al progetto delle ultime navi da battaglia francesi, e si ritrova anche sul \"Richelieu\" e sulla \"Jean Bart\", entrambe della classe Richelieu: l'unico esempio non francese che abbia adottato tale disposizione dell'armamento principale in torri quadrinate \u00e8 costituito dalla classe di corazzate inglesi a cui apparteneva la HMS \"King George V\", anche se in queste ultime coesisteva anche una torre binata.\nNella prime fasi della seconda guerra mondiale venne usata con la sua nave sorella, la \"Strasbourg\", per scortare convogli come parte della Force de Raid. Dopo il collasso della Francia venne ormeggiata a Mers-El-Kebir, insieme alla \"Strasbourg\"; il 3 luglio 1940 fu una dei principali obiettivi della Distruzione della flotta francese a Mers-el-K\u00e9bir da parte dei britannici. Il \"Dunkerque\" venne pesantemente danneggiato; tre mesi pi\u00f9 tardi sub\u00ec ulteriori danni inflitti dalla \"Ark Royal\".\nNel febbraio 1942 ritorn\u00f2 a Tolone per essere sottoposta a lavori di riparazione e si trovava ancora l\u00ec quando i tedeschi invasero la Repubblica di Vichy, il 27 novembre 1942. Venne affondata, insieme alla \"Strasbourg\" ed alla maggior parte della flotta francese, per evitare la cattura da parte dei tedeschi"}
{"id": "306540", "revid": "1776051", "url": "https://it.wikipedia.org/wiki?curid=306540", "title": "Bromellite", "text": "La bromellite \u00e8 un minerale. Minerale prismatico color carne scura fino a 2,5 mm con belle facce prismatiche. La bromellite \u00e8 un ossido di berillio molto raro che si trova in soli 6 paesi e una manciata di depositi in tutto il mondo. Anche se piccolo, questo \u00e8 a tutti gli effetti un ottimo cristallo in una matrice di mica verde, pi\u00f9 simile a Clinochlore. La localit\u00e0 \u00e8 un'antica miniera di ferro. Identificato dal Dr. Igor Pekov."}
{"id": "306541", "revid": "709565", "url": "https://it.wikipedia.org/wiki?curid=306541", "title": "Ruggero (nome)", "text": "Origine e diffusione.\nDeriva dal nome germanico \"Hrodger\" o \"Hrotger\" che, composto dai termini \"hrod\" o \"hruod\" (\"fama\", \"gloria\") e \"ger\" (\"lancia\"), pu\u00f2 essere tradotto come \"lancia gloriosa\" o \"famoso con la lancia\" o, per estensione, \"guerriero famoso\". I normanni lo portarono in Inghilterra, dove rimpiazz\u00f2 il nome imparentato \"Hro\u00f0gar\" (nome di un leggendario re citato nel \"Beowulf\"). Il nome norvegese Roar pu\u00f2 essere una variante di Ruggero, tuttavia la sua etimologia ha diverse interpretazioni. Non va invece confuso col nome spagnolo Rogelio, che ha origine differente, sebbene i due vengano occasionalmente accostati.\nDocumentato sin dalla fine del IX secolo nelle forme latinizzate \"Rotecherius\", \"Rotgerius\" e \"Rogerius\", il nome Ruggero venne introdotto in Italia attorno all'anno 1000 attraverso il francese antico \"Rogier\". La sua diffusione \u00e8 dovuta anche ai sovrani normanni con questo nome che governarono e conquistarono la Sicilia nell'XI secolo. Attualmente \u00e8 accentrato al Nord, mentre la forma Ruggiero \u00e8 diffusa in Campania, in Puglia e in Sicilia e Roggero \u00e8 tipico del Piemonte.\nAl di fuori dell'Italia, il nome \u00e8 particolarmente diffuso in Francia e in Inghilterra, dov'\u00e8 noto nella forma \"Roger;\" anche in quest'ultimo paese venne portato dai normanni, e durante il Medioevo divenne molto comune; al XVIII secolo il suo uso si era rarificato, ma venne ripreso negli anni seguenti.\nIl nome, nella sua forma \"Roger\" ha avuto altres\u00ec diversi usi nel corso del tempo. Negli anni 1630 si documenta il suo uso per indicare una persona generica, al pari dell'italiano Tizio; fra gli anni 1650 e 1870 divenne uno \"slang\" indicante il pene, da cui deriv\u00f2 l'ulteriore slang di \"accoppiarsi con una donna\", attestato nel 1711. Il suo uso forse pi\u00f9 noto \u00e8 per\u00f2 quello radiofonico, col significato di \"s\u00ec, capisco\" (\"ricevuto\"), attestato sin dal 1941 ma forse usato dalla RAF gi\u00e0 tre anni prima.\nOnomastico.\nL'onomastico si pu\u00f2 festeggiare il 30 dicembre in memoria di san Ruggero di Canne, vescovo di Canne, protettore di Barletta. Si ricordano con questo nome anche:"}
{"id": "306542", "revid": "104265", "url": "https://it.wikipedia.org/wiki?curid=306542", "title": "Zincite", "text": "La zincite \u00e8 la forma minerale dell'ossido di zinco.\nAbito cristallino.\nGranulare, massivo.\nOrigine e giacitura.\nIn particolari miniere di zinco, associata a calcite, willemite e franklinite.\nForma in cui si presenta in natura.\nRara in cristalli, di solito in masse compatte."}
{"id": "306543", "revid": "106801310", "url": "https://it.wikipedia.org/wiki?curid=306543", "title": "Periclasio", "text": "Il periclasio \u00e8 un minerale basato sul MgO.\nAbito cristallino.\nImpacchettamento cubico compatto di O con tutte le lacune ottaedriche occupate.\nOrigine e giacitura.\nMetamorfismo termico di contatto tra una roccia magmatica ed una dolomia.\nForma in cui si presenta in natura.\nCristalli biancastri, trasparenti, tendenti al bruno se vi sono impurezze di Fe.\nUsato per la produzione di materiali ceramici refrattari."}
{"id": "306544", "revid": "110157", "url": "https://it.wikipedia.org/wiki?curid=306544", "title": "W\u00fcstite", "text": "La w\u00fcstite \u00e8 un minerale di formula bruta FeO.\nSi tratta di una fase a composizione variabile che si pu\u00f2 considerare derivata dall'ossido ferroso FeO per eliminazione di una parte degli atomi di ferro. Parte delle posizioni teoricamente occupate dagli ioni Fe2+ sono vacanti, il reticolo degli ioni ossigeno resta inalterato e, per mantenere la neutralit\u00e0 elettrica d'insieme, per ogni ione Fe2+ mancante due ioni ferrosi passano a ioni ferrici (Fe3+). Il numero di lacune varia in funzione della temperatura e della composizione della fase gassosa con cui la w\u00fcstite viene posta a contatto.\nSi presenta di colore grigio con riflessi verdastri."}
{"id": "306545", "revid": "287204", "url": "https://it.wikipedia.org/wiki?curid=306545", "title": "Bunsenite", "text": "La bunsenite \u00e8 un minerale."}
{"id": "306546", "revid": "121387012", "url": "https://it.wikipedia.org/wiki?curid=306546", "title": "Manganosite", "text": "La manganosite \u00e8 un minerale.\nAbito cristallino.\nI cristalli di manganosite sono ottaedrici, talvolta cubici o dodecaedrici.\nOrigine e giacitura.\nOrigine metamorfica, in depositi ricchi in manganese o miniere di manganese e zinco.\nForma in cui si presenta in natura.\nLa manganosite si presenta in masse granulari di colore verde scuro. I cristalli ottaedrici sono estremamente rari."}
{"id": "306547", "revid": "1442080", "url": "https://it.wikipedia.org/wiki?curid=306547", "title": "Monteponite", "text": "La monteponite \u00e8 un minerale."}
{"id": "306549", "revid": "5296", "url": "https://it.wikipedia.org/wiki?curid=306549", "title": "Stefano Frigerio", "text": ""}
{"id": "306550", "revid": "1442080", "url": "https://it.wikipedia.org/wiki?curid=306550", "title": "Murdochite", "text": "La murdochite \u00e8 un minerale."}
{"id": "306551", "revid": "1918952", "url": "https://it.wikipedia.org/wiki?curid=306551", "title": "Tenorite", "text": "La tenorite \u00e8 un minerale. \u00c8 composta da ossido rameico e si presenta con una colorazione nera."}
{"id": "306552", "revid": "324026", "url": "https://it.wikipedia.org/wiki?curid=306552", "title": "Rebecca (nome)", "text": "Origine e diffusione.\nSi tratta di un nome biblico, ripreso da Rebecca, moglie di Isacco e madre di Giacobbe ed Esa\u00f9. Etimologicamente deriva dall'ebraico \u05e8\u05b4\u05d1\u05b0\u05e7\u05b8\u05d4 (\"Rivqah\" o \"Ribqah\"), dall'origine dubbia; potrebbe risalire ad una radice semitica \"r-b-q\" avente il significato di \"unire\", \"legare\", \"catturare\", quindi \"connessione\".\nOltre che nelle comunit\u00e0 ebraiche, gode di particolare diffusione nei paesi protestanti, dove \u00e8 pi\u00f9 radicato l'uso di nomi tratti dalla Bibbia; in inglese, ad esempio, fu uno dei nomi che presero piede dopo la Riforma Protestante, divenendo popolare fra i Puritani durante il XVII secolo. In Italia \u00e8 invece piuttosto raro, attestandosi principalmente in Lombardia, anche se acquis\u00ec una certa popolarit\u00e0 nei tardi anni Quaranta, grazie al film \"Rebecca - La prima moglie\".\nOnomastico.\nTradizionalmente l'onomastico ricorre il 23 settembre in memoria della gi\u00e0 citata Rebecca, moglie di Isacco; \u00e8 ricordata anche il 24 dicembre, unitamente agli altri antenati di Cristo dell'Antico Testamento. Si ricordano con questo nome anche una martire spagnola del I secolo, festeggiata sempre il 23 settembre, e santa Rebecca Ar-Ray\u00e8s, religiosa dell'Ordine Libanese Maronita, festeggiata il 23 marzo."}
{"id": "306554", "revid": "1543377", "url": "https://it.wikipedia.org/wiki?curid=306554", "title": "Campionati mondiali di biathlon 1990", "text": "I Campionati mondiali di biathlon 1990 si svolsero dal 20 febbraio al 18 marzo. Sede designata per la manifestazione era Minsk, in Unione Sovietica, ma a causa delle avverse condizioni meteorologiche la citt\u00e0 pot\u00e9 ospitare soltanto le gare di individuale, maschile e femminile; le sprint, le gare a squadre e la staffetta femminile furono recuperate a Oslo Holmenkollen, in Norvegia, e la staffetta maschile a Kontiolahti, in Finlandia.\nRisultati.\nUomini.\nSprint 10 km.\nOslo, 10 marzo\nIndividuale 20 km.\nMinsk, 20 febbraio\nStaffetta 4x7,5 km.\nKontiolahti, 18 marzo\nGara a squadre.\nOslo, 8 marzo\nDonne.\nSprint 7,5 km.\nOslo, 10 marzo\nIndividuale 15 km.\nMinsk, 20 febbraio\nStaffetta 3x7,5 km.\nOslo, 11 marzo\nGara a squadre.\nOslo, 8 marzo"}
{"id": "306555", "revid": "767487", "url": "https://it.wikipedia.org/wiki?curid=306555", "title": "Calce (minerale)", "text": "La calce naturale \u00e8 un raro minerale scoperto per la prima volta sul Vesuvio nel 1882."}
{"id": "306556", "revid": "339392", "url": "https://it.wikipedia.org/wiki?curid=306556", "title": "Massacro di Kiev (1941)", "text": ""}
{"id": "306560", "revid": "17654", "url": "https://it.wikipedia.org/wiki?curid=306560", "title": "Ittiosauro", "text": ""}
{"id": "306561", "revid": "1442080", "url": "https://it.wikipedia.org/wiki?curid=306561", "title": "Paramelaconite", "text": "La paramelaconite \u00e8 un minerale."}
{"id": "306562", "revid": "1442080", "url": "https://it.wikipedia.org/wiki?curid=306562", "title": "Delafossite", "text": "La delafossite \u00e8 un minerale.\nDeve il suo nome al mineralogista francese Gabriel Delafosse (1796-1878) al quale il chimico francese Charles Friedel (1832-1899) la dedic\u00f2 nel 1873."}
{"id": "306563", "revid": "1776051", "url": "https://it.wikipedia.org/wiki?curid=306563", "title": "Mcconnellite", "text": "La mcconnellite \u00e8 un minerale."}
{"id": "306564", "revid": "1442080", "url": "https://it.wikipedia.org/wiki?curid=306564", "title": "Crednerite", "text": "La crednerite \u00e8 un minerale."}
{"id": "306566", "revid": "729019", "url": "https://it.wikipedia.org/wiki?curid=306566", "title": "Montroydite", "text": "La montroydite \u00e8 un minerale il cui nome deriva da quello di Montroyd Sharp, un proprietario della miniera di Terlingua dove \u00e8 stato trovato il campione.\nOrigine e giacitura.\nLa montroydite si rinviene nei depositi di mercurio ossidati."}
{"id": "306567", "revid": "287204", "url": "https://it.wikipedia.org/wiki?curid=306567", "title": "Psicocinesi", "text": "La psicocinesi, (dal greco \"\u03c8\u03c5\u03c7\u03ae\", \"anima\", ma anche \"mente\", e \"\u03ba\u03af\u03bd\u03b7\u03c3\u03b9\u03c2\", \"movimento\", quindi letteralmente \"muovere con la mente\") nota anche come telecinesi (dal greco \"\u03c4\u1fc6\u03bb\u03b5\" \"lontano\" e \"\u03ba\u03af\u03bd\u03b7\u03c3\u03b9\u03c2\" \"movimento\", quindi \"muovere da lontano\"), \u00e8 quel fenomeno paranormale per cui un essere vivente sarebbe in grado di agire sull'ambiente che lo circonda, manipolando oggetti inanimati, attraverso mezzi fisici invisibili e secondo modalit\u00e0 che sarebbero sconosciute alla scienza. La modalit\u00e0 pi\u00f9 intuitiva per definire la psicocinesi \u00e8 la capacit\u00e0 di spostare oggetti con il pensiero.\nAd oggi nessun esperimento, svolto in condizioni rigorosamente controllate, ha mai dimostrato l'esistenza della psicocinesi.\nOrigine del termine.\nIl termine \"psicocinesi\" deriva dalle radici greche \u03c8\u03c5\u03c7\u03ae \u00ab\"psych\u00e9\"\u00bb e \u03ba\u03af\u03bd\u03b7\u03c3\u03b9\u03c2 \u00ab\"k\u00ecnesis\"\u00bb che significano, rispettivamente, \"anima\" e \"movimento\".\nHa soppiantato il vecchio termine \"telecinesi\", ossia \"movimento a distanza\". Attualmente i fenomeni legati alla psicocinesi vengono identificati dai parapsicologi nella sigla Pk o, a volte, TK (in riferimento a \"telekinesis\").\nIl termine telecinesi venne coniato nel 1890 dal ricercatore britannico Frederic William Henry Myers (1843-1901), uno dei fondatori della \"Society for Psychical Research\", in Inghilterra. Tra le altre cose coni\u00f2 anche il termine telepatia.\nIl termine psicocinesi venne usato per la prima volta nel 1914 dall'autore statunitense Henry Holt. Venne presto adottato dal famoso parapsicologo statunitense J. B. Rhine.\nForme di psicocinesi.\nSecondo gli parapsicologi esisterebbero numerose forme diverse di psicocinesi (psicocinesi vera e propria, levitazione, apporto, asporto, ectoplasma, materializzazione, smaterializzazione, poltergeist, psicofonia, psicografia, teleplastia). A differenza di fenomeni quali telepatia e chiaroveggenza, rappresenta una forma di medianit\u00e0 fisica.\nLa psicocinesi fa parte della numerosa serie di manifestazioni classificate nella parapsicologia, ma si manifesta anche in altri ambiti che non sono sempre naturali.\nAnaloga manifestazione \u00e8 quella della bilocazione, cio\u00e8 la contemporanea presenza in pi\u00f9 posti nello stesso momento.\nGli ambienti mistici a sfondo religioso di matrice non essenzialmente cristiana sono stati interessati da questa fenomenologia. \nEsisterebbero due categorie di psicocinesi:\nCategorie di Psicocinesi.\nPsicocinesi \u00e8 un termine usato per indicare anche vari fenomeni paranormali tra i quali:\nAltre facolt\u00e0 correlabili alla psicocinesi sono:\nPossibili interpretazioni.\nEsistono almeno due diverse interpretazioni di questo ipotetico fenomeno, da parte di chi crede nella sua esistenza.\nA queste due interpretazioni sarebbe legato il fenomeno dei poltergeist, che, in base alle due teorie, potrebbe essere spiegato come un fenomeno di psicocinesi spontaneo causato da una entit\u00e0 spirituale che agirebbe senza un tramite umano o da un soggetto inconsapevole delle proprie capacit\u00e0 psichiche latenti."}
{"id": "306568", "revid": "1006494", "url": "https://it.wikipedia.org/wiki?curid=306568", "title": "Kefiah", "text": "La kefiah (), in italiano talvolta anche chefiah, \u00e8 un copricapo tradizionale della cultura araba e mediorientale, specialmente diffuso negli ambienti agricoli. \u00c8 utilizzato anche nella regione curda della Turchia dove \u00e8 conosciuto col nome di \"pushi\" o \"poshu\".\nEtimologia.\nIl nome \u00e8 pronunciato spesso come \"keffiyeh\", \"kaffiyah\", \"keffiya\", \"kaffiya\", \"kefiah\" o con altre piccole variazioni. Queste pronunce mostrano l'evidente differenza della lingua araba, che varia da regione a regione, come i diversi metodi di traslitterazione dall'alfabeto arabo a quello latino, e viceversa.\nLa probabile origine del nome kefiah viene dalla citt\u00e0 di Kufa (dall'). Il copricapo pu\u00f2 essere chiamato \"ghutra\" (; particolarmente in Arabia Saudita e in Bahrain), \"hatta\" (), spesso \"shemagh\" () o \"sudra\" (\u05e1\u05d5\u05d3\u05e8\u05d0), sempre di origine palestinese, e usato da moltissimi eserciti (quello britannico, che lo ha adottato per primo, e anche l'esercito statunitense e quello italiano) come copertura antisabbia per il volto.\nMateriale e vestibilit\u00e0.\nIn genere, una kefiah \u00e8 fatta di seta, cotone, lana o anche lino. In genere \u00e8 a scacchi neri e bianchi, ma non sono rare kefiah rosse e bianche e anche blu e bianche.\nViene indossata come copricapo, mettendola a triangolo sulla testa, di modo che ricada sulla nuca per un lato e sulle spalle con gli altri due. Spesso la kefiah \u00e8 mantenuta, attorno alla fronte, con una sezione di cotone intrecciato, detta \"egal\" ().\nUso in Occidente.\nIn occidente, la kefiah viene indossata spesso attorno al collo, dispiegando la kefiah per intero, collegando gli angoli opposti, piegandola diverse volte su s\u00e9 stessa e avvolgendola attorno alla gola.\nSpesso \u00e8 utilizzata come segno di solidariet\u00e0 verso il popolo palestinese.\nStoria.\nNegli anni trenta la kefiah diventa un simbolo del patriottismo palestinese, grazie alla sua associazione alle aree rurali, in contrapposizione al fez indossato nelle aree urbane. Fu adottata da molti palestinesi che sostenevano il gran muft\u012b Amin al-Husayni durante la grande rivolta araba. I britannici cercarono di vietarla nella citt\u00e0 di Jenin e si arriv\u00f2 al punto che un comandante dell'esercito britannico propose di imprigionare ogni palestinese che l'avesse indossata, ma la proposta fu bocciata dai suoi superiori.\nPi\u00f9 tardi la kefiah sarebbe diventata il simbolo di Yaser \u02bfAraf\u0101t, che fu visto raramente senza di essa. \u02bfAraf\u0101t indossava la kefiah alla maniera tradizionale, attorno alla testa e avvolta da un \"egal\".\nUn'altra figura palestinese comunemente associata alla kefiah \u00e8 Leila Khaled, una donna appartenente all'ala armata del Fronte Popolare per la Liberazione Palestinese. Diverse fotografie della Kh\u0101led circolarono sulla stampa occidentale dopo il dirottamento del volo TWA 804 e dei dirottamenti del Dawson's Field: queste foto spesso ritraevano la Kh\u0101led mentre indossava la kefiah alla maniera del hij\u0101b delle donne musulmane, avvolta attorno alla testa e alle spalle. Questo modo fu inusuale, dato che la kefiah \u00e8 comunemente associata alla virilit\u00e0 araba, e molti credono che quella della Kh\u0101led fosse una specie di \"dichiarazione di moda\", denotando la sua uguaglianza rispetto agli uomini nella lotta armata palestinese.\nProduzione.\nAl giorno d'oggi, questo simbolo dell'identit\u00e0 palestinese \u00e8 in gran parte importato dalla Cina. Negli anni 2000, in seguito alla crescente popolarit\u00e0 della kefiah, i produttori cinesi sono entrati nel mercato, provocando la cessazione dell'attivit\u00e0 di molti laboratori palestinesi. Come scrive Pablo Castellani su \u00abIl Manifesto\u00bb, \u00e8 stato soffocato \u00abl\u2019artigianato locale palestinese, gi\u00e0 pesantemente compromesso dall\u2019apertura del mercato alla competizione mondiale\u00bb. Nel corso degli ultimi anni, Hirbawi, l'ultima tessitoria tradizionale rimasta a Hebron e in tutta la Palestina, ha ampliato nuovamente la vendita di prodotti originali.\nColori della kefiah e simbolismo politico.\nSin dallo scoppio della prima intifada e dall'opposizione di \"am\u0101s\" all'OLP nei territori palestinesi, i colori della kefiah furono arbitrariamente associati alle simpatie politiche dei palestinesi.\nLa kefiah bianca e nera si dice sia accettata comunemente come simbolo palestinese, e sarebbe associata all'OLP e ad \"al-Fat\u1e25\", movimenti nazionalisti, mentre la kefiah bianca e rossa sarebbe, invece, adottata di preferenza dai movimenti marxisti palestinesi, come il FPLP. In realt\u00e0, nella Mezzaluna fertile l'abbinamento bianco-nero e bianco-rosso \u00e8 assolutamente diffuso e casuale, .\n. Non esistono comunque immagini che rappresentino una kefiah di colore verde. Inoltre, questo simbolismo cromatico non va sopravvalutato: il colore della kefiah infatti non identifica necessariamente chi la indossa con una determinata parte politica. .\nOggi, a seguito di una commercializzazione su scala globale, \u00e8 possibile reperire sul mercato kefiah di svariati colori. Anche gli israeliani hanno ideato una propria versione della kefiah, suscitando non poche polemiche, con la realizzazione di un modello bianco celeste con trama a stella di David.\nIl mondo occidentale e la kefiah.\nIl pi\u00f9 famoso occidentale indossatore di kefiah, il colonnello Thomas Edward Lawrence (meglio conosciuto come \"Lawrence d'Arabia\") indossava una kefiah bianca a tinta unita con un \"egal\" () per mischiarsi maggiormente alla societ\u00e0 araba, durante il suo coinvolgimento nella rivolta araba durante la prima guerra mondiale. Quest'immagine di Lawrence fu resa popolare successivamente dal film sulla sua vita, in cui Peter O'Toole interpret\u00f2 l'ufficiale britannico.\nForse a causa della visione degli arabi come parte degli alleati nella prima guerra mondiale, negli anni venti l'epoca del cinema muto vide gli \"studios\" proporre scenografie orientali dell'\"esotico\" Vicino Oriente e le kefieh divennero parte del guardaroba. Questi film e i loro interpreti maschili (come ne \"Lo sceicco\" e ne \"Il figlio dello sceicco\", con l'attore rubacuori Rodolfo Valentino) ebbero tipicamente attori occidentali nei ruoli di arabi che indossavano sempre kefiah con \"\u02bfiq\u0101l\".\nCon la crescente simpatia e attivismo di alcuni occidentali nei confronti dei palestinesi all'interno dei conflitti arabo-israeliani, negli anni degli accordi di pace di Oslo e della seconda intifada, in alcuni contesti del mondo occidentale (come i centri sociali) le kefieh cominciarono a essere indossate come segno di solidariet\u00e0 nei confronti dei palestinesi. Anche se sono diffusi stili e tonalit\u00e0 differenti, fra gli occidentali filopalestinesi che le indossano prevalgono le kefieh bianche e nere, ovvero le tonalit\u00e0 indossate dai palestinesi. In occidente le kefieh sono indossate tipicamente attorno al collo come fazzoletti o bandane, annodate in avanti con il tessuto avvolto sopra le spalle.\nAltri modi diffusi per indossare kefieh includono quello che d\u00e0 alla kefiah una forma rettangolare simile a una sciarpa, che va indossata similmente alle sciarpe con il motivo bianco e nero sul davanti del corpo, e con le frange lavorate a maglia a forma di bandiera palestinese.\nSin dalla cosiddetta \"intif\u0101\u1e0da di al-Aqs\u00e0\" queste sciarpe rettangolari aumentarono considerevolmente di numero fra i filopalestinesi occidentali, con una combinazione della bandiera palestinese e della moschea al-Aqs\u00e0 stampata sull'estremit\u00e0 del tessuto.\nPer differenti ragioni assieme, le truppe statunitensi e britanniche coinvolte nella guerra del Golfo e nell'occupazione irachena sono state fotografate e filmate mentre indossavano kefieh durante lo svolgimento delle loro mansioni (spesso con tessuto di cotone color kaki e con le cuciture nere), gesto probabilmente legato soprattutto alla comodit\u00e0 delle kefieh negli ambienti desertici come in quello iracheno.\nQuesti soldati ritratti sono spesso situati in cima a veicoli come carri armati, jeep e cingolati, vestendo kefieh quadrangolari ripiegate su un angolo, quindi formando un triangolo, e annodate sulla gola o sulle spalle. La lunghezza rimanente della kefiah pu\u00f2 quindi esser posizionata sulla bocca e sul naso, spesso assieme a degli occhiali, per evitare di respirare o ingoiare sabbia o altri corpuscoli aerei mentre il veicolo \u00e8 in movimento. Questo tipo di kefiah si chiama in realt\u00e0 \"shemag\" ed \u00e8 indossata soprattutto da alcuni corpi speciali, che essendo pi\u00f9 liberi e meno legati alla rigidit\u00e0 del protocollo militare godono d'una sorta di \"concessione\" non scritta nel poter indossare alcuni capi fuori ordinanza; il primo corpo speciale ad adottarla \u00e8 stato lo Special Air Service britannico. Ovviamente questa kefiah non ha alcun significato politico, ma \u00e8 stata adottata da alcuni reparti proprio per le sue particolari caratteristiche di protezione e mimetismo negli scenari bellici di cui sopra. La kefiah \u00e8 stata usata da eserciti di opposti schieramenti politici anche in Afghanistan e Pakistan proprio per dimostrare la non adesione a un determinato orientamento politico del copricapo in questione.\nNell'Europa centrale, occidentale e nelle citt\u00e0 principali degli Stati Uniti, le kefieh sono alle volte diventate un accessorio di moda, a volte indossato alla stregua di una sciarpa da disinteressati sia dall'aspetto politico sia dal valore simbolico/idealistico di queste.\nNella primavera del 2009 il papa Benedetto XVI ha indossato diverse volte il copricapo arabo: la prima volta \u00e8 accaduto durante l'udienza generale del mercoled\u00ec, quando una coppia di arabi cristiani salutando il pontefice gli ha posto sulle spalle una kefiah bianca e nera; in seguito, durante una celebrazione in Giordania, il pontefice ha indossato una kefiah bianca e rossa."}
{"id": "306569", "revid": "154893", "url": "https://it.wikipedia.org/wiki?curid=306569", "title": "Litargirio", "text": "Il litargirio \u00e8 una delle forme minerali naturali dell'ossido di piombo(II), PbO.\nOrigine e giacitura.\n\u00c8 un minerale secondario che si forma per ossidazione del minerale galena ed appare come patina o forma incrostazioni con struttura cristallina tetragonale.\nForma in cui si presenta in natura.\n\u00c8 dimorfo con la forma ortorombica massicot. Le incrostazioni di litargirio sono gialle, tenere (durezza di Mohs pari a 2), di apparenza cerosa e di elevata gravit\u00e0 specifica (9,14-9,35).\nUsi.\n\u00c8 usato anche come pigmento pittorico sia sintetico che naturale fin dai tempi degli Egizi. Come pigmento \u00e8 conosciuto anche con i nomi: \"spuma argenti\", \"giallo ossido di piombo\" e \"giallo di piombo\". \nFu usato nella pittura antica come siccativo, addizionandolo agli olii dal 4 al 6%.\nSintesi.\nSi pu\u00f2 preparare per riscaldamento del piombo metallico fuso in aria a 600\u00a0\u00b0C, temperatura alla quale tutti gli altri ossidi di piombo si convertono a litargirio. Spesso la preparazione \u00e8 fatta soffiando aria, mediante dei mantici, sul piombo fuso. L'ossido di piombo che si forma ricade in un recipiente dove solidifica velocemente in scaglie minute."}
{"id": "306570", "revid": "1442080", "url": "https://it.wikipedia.org/wiki?curid=306570", "title": "Massicot", "text": "Il massicot o massicotto \u00e8 un minerale."}
{"id": "306571", "revid": "23", "url": "https://it.wikipedia.org/wiki?curid=306571", "title": "Brownmillerite", "text": "La brownmillerite, nome comune del \"ferrito alluminato tetracalcico\", \u00e8 un minerale che prende il nome dal suo scopritore Lorrin Thomas Brownmiller (1902-1988), responsabile del reparto chimico della Alpha Portland Cement Company, Easton Pennsylvania.\nMorfologia.\nla brownmillerite si riviene in blocchi calcarei termicamente metamorfizzati.\nOrigine e giacitura.\nInclusi nelle Rocce vulcaniche.\nChimica del cemento.\nLa brownmillerite \u00e8 uno dei componenti principali, anche se il meno importante poich\u00e9 rappresenta solo l'8% circa in peso dell'intera miscela, del clinker di Portland, del quale rappresenta la fase ferrica. Nella chimica del cemento viene anche indicato come C4AF.\nLa brownmillerite si idrata, attraverso una reazione esotermica in grado di liberare 95 kcal/kg, formando alluminati di calcio idrati, in prevalenza C3AH6, indicati come C-A-H, e ferriti di calcio idrati, indicati con C-F-H. Insieme a quella dell'alluminato tricalcico, \u00e8 causa del fenomeno della presa del cemento.\nLa reazione pu\u00f2 schematizzata come:\n&lt;chem&gt;C4AF + H -&gt; CAH + CFH&lt;/chem&gt;\nHa un basso calore di idratazione."}
{"id": "306572", "revid": "1442080", "url": "https://it.wikipedia.org/wiki?curid=306572", "title": "Srebrodolskite", "text": "La srebrodolskite \u00e8 un minerale."}
{"id": "306573", "revid": "1543377", "url": "https://it.wikipedia.org/wiki?curid=306573", "title": "Chlormayenite", "text": "La chlormayenite \u00e8 un minerale appartenente all'omonimo supergruppo.\nQuesto minerale \u00e8 stato scoperto nell'area del Laacher See vicino a Mayen nella zona dell'Eifel, Germania.\nAll'atto della scoperta (nel 1964) il minerale \u00e8 stato denominato mayenite in riferimento alla localit\u00e0 della scoperta ma delle analisi condotte nel 2012 hanno appurato la presenza di cloro nella composizione pertanto la formula chimica \u00e8 cambiata da a Ca12Al14O32[\u26104Cl2] ed il nome \u00e8 stato modificato in chlormayenite.\nMorfologia.\nLa chlormayenite \u00e8 stata scoperta sotto forma di grani arrotondati fino a 60\u00a0\u00b5m senza facce cristalline.\nOrigine e giacitura.\nLa chlormayenite \u00e8 stata trovata nelle inclusioni di calcare metamorfizzato termicamente nelle rocce vulcaniche effusive associata a ettringite, calcite, wollastonite, gehlenite, larnite, diopside, brownmillerite, grossularia, pyrrhotite, spinello, afwillite, hydrocalumite e portlandite."}
{"id": "306574", "revid": "1418004", "url": "https://it.wikipedia.org/wiki?curid=306574", "title": "Richard Mason (1977)", "text": "Nato a Johannesburg, in Sudafrica, all'et\u00e0 di dieci anni si \u00e8 trasferito coi genitori in Inghilterra, dove ha studiato ad Eton e ad Oxford. Ha ottenuto uno straordinario successo col suo primo romanzo, \"Anime alla deriva\", pubblicato all'et\u00e0 di ventidue anni, e tradotto in 22 lingue. Nel 2000 ha vinto il Premio Grinzane Cavour riservato al miglior \u00abgiovane autore esordiente\u00bb.\nHa istituito la Kay Mason Foundation, che porta il nome della sorella morta suicida, a cui \u00e8 destinato parte del ricavato della vendita dei suoi romanzi. La fondazione ha l'obiettivo di garantire, tramite borse di studio, l'accessibilit\u00e0 all'istruzione a giovani sudafricani, ed \u00e8 patrocinata da Desmond Tutu, Premio Nobel per la pace nel 1984."}
{"id": "306576", "revid": "438678", "url": "https://it.wikipedia.org/wiki?curid=306576", "title": "Yakuza (film)", "text": "Yakuza (\"The Yakuza\") \u00e8 un film del 1974 diretto e prodotto da Sydney Pollack, scritto da Leonard Schrader, Paul Schrader, e Robert Towne.\nIl film narra di un uomo che fa ritorno in Giappone dopo diversi anni al fine di salvare la figlia rapita del suo amico. Il suo debutto risult\u00f2 poco brillante, ma con il passare del tempo il film ha guadagnato il favore del pubblico, venendo considerato un cult.\nTrama.\nIl detective in pensione Harry Kilmer viene chiamato da un suo vecchio amico, George Tanner. Tanner ha affari con la mafia giapponese, gli yakuza, e soprattutto con uno di essi: Tono. Tono prende in ostaggio la figlia di Tanner e il suo ragazzo per esercitare delle pressioni per garantirsi un buon proseguimento degli affari che coinvolgono la vendita di armi. Tanner spera in Kilmer, in quanto lo reputa in grado di trovare e salvare la ragazza grazie alle sue conoscenze del mondo giapponese.\nTanner e Kilmer furono ufficiali di marina e molto amici a Tokyo durante l'occupazione post-bellica. Kilmer si innamor\u00f2 di una donna del luogo, Eiko, che si manteneva con il commercio del mercato nero. Quando la sua giovane figlia si ammal\u00f2, Kilmer aiut\u00f2 Eiko a trovare la penicillina per il bambino, salvandogli cos\u00ec la vita. Dopo che avevano vissuto insieme, il fratello di Eiko Ken torn\u00f2 da un'isola dove era stato dato per disperso quando prestava servizio come soldato imperiale. Indignato con la sorella che viveva con un suo ex nemico ma contemporaneamente contrastato con se stesso dal momento che Kilmer ha salvato la vita del bambino e quindi la sua (apparentemente) unica famiglia rimasta, scompare affiliandosi alla yakuza divenendo un criminale e rifiutandosi da allora di vedere o parlare con la sorella. Kilmer chiede pi\u00f9 volte ad Eiko di sposarlo, ma lei lo rifiuta sempre. Eiko cos\u00ec facendo cerca di non offendere ulteriormente il fratello perso. Come regalo di addio, Kilmer regala ad Eiko la propriet\u00e0 di un bar (con cinque mila dollari che ha preso in prestito da George Tanner). Dopo questa separazione nessuno dei due pi\u00f9 si innamora o si sposa.\nIn viaggio verso Tokyo con Dusty, la guardia del corpo di Tanner, Kilmer resta ospite a casa di un altro vecchio compagno militare di nome Oliver Wheat. Kilmer visita Eiko al suo caff\u00e8 alla chiusura con il desiderio di vederla ancora una volta, poich\u00e8 \u00e8 chiaro che Kilmer la ama ancora profondamente. Eiko riferisce a Kilmer che il fratello si trova alla sua scuola di kend\u014d. Kilmer incontra Ken per chiedergli aiuto ricordandogli che il debito d'onore di Ken nei suoi confronti, (in giapponese \"giri\") \u00e8 di quei debiti che sono a vita e che tradizionalmente non potranno mai essere ripagati. Ken riferisce a Kilmer che egli non \u00e8 pi\u00f9 un membro Yakuza, ma potr\u00e0 essere ancora di aiuto. L'astio di Ken verso Kilmer \u00e8 ancora chiaro, ma lo mette da parte per trovare e liberare la ragazza e il suo fidanzato. A tal proposito, Ken \"riprende la spada\", ancora una volta, ferendo uno degli uomini di Tono e viene cos\u00ec scoperto da uno dei luogotenenti del delinquente. Questo gesto rappresenta una intrusione ingiustificabile da parte di Ken negli affari della yakuza. Sono emessi cos\u00ec minacce di morte sia su Ken che su Kilmer. Kilmer aspetta che le acque si calmino ed Eiko suggerisce di parlare con Goro, altro fratello di Ken, consulente legale di alto livello per i capi yakuza. Goro \u00e8 in grado di intercedere a causa del suo ruolo imparziale nella societ\u00e0 yakuza, ma suggerisce a Ken che per rimuovere la minaccia di morte deve uccidere Tono con una spada. L'unica alternativa per Kilmer e per Ken \u00e8 uccidere Tono.\nKilmer rimane a Tokyo e questa volta \u00e8 lui a farsi prendere dal senso di colpa per aver interferito con la famiglia di Eiko ed aver messo in pericolo Ken. Dopo un tentativo fallito di omicidio, Kilmer scopre che il suo vecchio amico Tanner \u00e8 l'esecutore materiale della sua condanna a morte. Nonostante le apparenze, Tanner e Tono si conoscono bene e sono partner commerciali di successo. Durante un agguato ai danni di Ken e di Kilmer nella casa di Oliver, Dusty viene ucciso con un colpo di spada e in questo frangente rimane vittima anche la figlia di Eiko , Hanako. Entrambi gli uomini sono schiacciati dal peso della tragica perdita di Hanako.\nCercando ancora consigli dal fratello di Ken, Goro gli comunica ancora una volta che non hanno altra scelta se non quella di assassinare Tanner e Tono. La morte fuori programma della ragazza agli occhi degli ambienti yakuza d\u00e0 diritto di vendetta e replica dell'onore di Ken. Goro rivela anche che lui ha un \"figlio ribelle\", che si \u00e8 unito al clan di Tono e chiede a Ken di risparmiargli la vita se si dovesse trovare coinvolto in una eventuale scontro. Il figlio ha tatuato un ragno sulla sua testa come segno distintivo. Ken giura che il figlio non sar\u00e0 ferito. In privato Goro svela un segreto sconvolgente a Kilmer: Eiko non \u00e8 la sorella di Ken, ma sua moglie e Hanako era la loro unica figlia. Sentendo questo, Kilmer realizza il vero significato del comportamento di Eiko e la conseguente rottura con Ken, e spiega anche l'angoscia di Ken per la morte di Hanako; capisce anche che la propria presenza nella loro vita \u00e8 stata ingombrante.\nKilmer trova e uccide Tanner, poi si riunisce con Ken per un attacco suicida vicino alla residenza di Tono. Nel corso di una tesa e prolungata battaglia in cui Ken uccide Tono con un colpo di katana, il figlio di Goro li attacca all'improvviso e Ken \u00e8 costretto a ucciderlo per legittima difesa. Rivelata la notizia a Goro della morte del figlio, Ken si accinge a praticare il \"seppuku\" come punizione, ma suo fratello lo ferma. Ken esegue lo \"yubitsume\" (una formale scusa cerimoniale tipica degli yakuza che consiste nel taglio del proprio mignolo sinistro). Dopo le scuse di Ken, Goro parla con Kilmer e si complimenta per aver agito come da tradizione giapponese, fatto alquanto sorprendente per un \"gaijin\".\nKilmer preso un taxi per l'aeroporto intenzionato a lasciare il Giappone, \u00e8 visibilmente turbato e decide di tornare a fare visita a Ken per un'ultima volta e chiede di parlare con lui seriamente. Mentre Ken prepara il t\u00e8 Kilmer si fa lo \"yubitsume\" per scusarsi con Ken. Facendo scorrere il fazzoletto piegato che contiene il dito per Ken, Kilmer dice: \" vi prego di accettare questo in segno delle mia scuse \", esattamente le stesse parole che Ken ha usato quando ha presentato le sue scuse a Goro. Kilmer si scusa ancora per aver \" portato grande dolore nella vostra vita, sia nel passato che nel presente\". Chiede umilmente che \"se mi si pu\u00f2 perdonare, allora si pu\u00f2 perdonare anche Eiko\". Accettate le scuse, Ken gli dichiara che \"nessun uomo ha un amico pi\u00f9 grande di Kilmer-san\". Alla separazione in aeroporto, i due uomini si inchinano profondamente l' un l'altro in segno di rispetto."}
{"id": "306578", "revid": "1776051", "url": "https://it.wikipedia.org/wiki?curid=306578", "title": "Romarchite", "text": "La romarchite \u00e8 un minerale."}
{"id": "306580", "revid": "1442080", "url": "https://it.wikipedia.org/wiki?curid=306580", "title": "Idroromarchite", "text": "L'idroromarchite \u00e8 un minerale."}
{"id": "306581", "revid": "108257084", "url": "https://it.wikipedia.org/wiki?curid=306581", "title": "Gruppo degli spinelli", "text": "Il gruppo degli spinelli \u00e8 un importante gruppo isomorfo di minerali della classe degli ossidi che cristallizza nel sistema cubico con habitus prevalentemente ottaedrico.\nStruttura.\nLa formula generale della cella elementare dei minerali del gruppo \u00e8 R2+8R3+16O2-32, dove R2+ rappresenta un catione bivalente e R3+ un catione trivalente. I cationi bivalenti possono essere ferro (Fe), magnesio (Mg), manganese (Mn), nichel (Ni), titanio (Ti), zinco (Zn) e i trivalenti possono essere alluminio (Al), cromo (Cr), ferro e manganese. \nLa struttura prevalente del gruppo dello spinello vede una cella elementare cubica compatta costituita da trentadue anioni di ossigeno e ventiquattro cationi, dei quali otto ioni bivalenti in coordinazione tetraedrica con l'ossigeno e sedici ioni trivalenti in coordinazione ottaedrica. Questa struttura \u00e8 chiamata \"\u00abnormale\u00bb\" e si differenzia da quella \"\u00abinversa\u00bb\" (detta anche \"\u00abstruttura degli anti-spinelli\u00bb\") in cui i sedici cationi trivalenti occupano in egual percentuale entrambe le posizioni reticolari, mentre gli otto cationi bivalenti si trovano tutti in coordinazione ottaedrica.\nLa distribuzione statistica limite dei cationi, sopra indicata per le due strutture, si riferisce solo ai termini estremi teorici del gruppo isomorfo e ad alcuni spinelli artificiali, mentre in natura si rinvengono comunemente soluzioni solide intermedie tra le due strutture in proporzione variabile.\nGli spinelli con struttura normale sono tutti quelli che appartengono alla serie dello spinello e della cromite; hanno struttura inversa, invece, gli spinelli della serie della magnetite.\nOltre ai cationi, giocano un ruolo strutturale anche le lacune reticolari e la possibilit\u00e0 di creare soluzioni solide con corindone ed ematite come nel caso della sottoserie \u03b3-Al2O3 - \u03b3-Fe2O3 in cui il termine ferrico \u00e8 un anti-spinello (maghemite) con delle lacune reticolari in posizione tetraedrica.\nChimica.\nIl gruppo deve il suo nome allo spinello propriamente detto che \u00e8 un minerale di alluminio e magnesio con formula MgAl2O4 e costituisce uno dei termini estremi teorici della serie omonima, una delle tre serie isomorfe principali del gruppo dello spinello.\nIn cristallografia chimica, con isomorfismo (dal greco col significato di stessa forma) si intende la propriet\u00e0 di due o pi\u00f9 composti chimici di formare una soluzione solida. Interessa in varia misura (esistono tre specie di isomorfismo) composti con formula chimica e costanti cristallografiche molto vicine che cristallizzano nella stessa classe mineralogica. \nI termini estremi di una serie isomorfa sono sempre generalmente rari in natura e le serie del gruppo degli spinelli non fanno eccezione. Sono comunemente presenti, invece, minerali che dal punto di vista chimico sono delle miscele in proporzione variabile fra i termini teorici.\nIl gruppo dello spinello \u00e8 rappresentabile graficamente, con sufficiente completezza, attraverso un prisma multicomponente ai cui vertici possiamo posizionare i 6 termini pi\u00f9 rilevanti delle tre serie principali: spinello ed ercinite per la serie dello spinello; magnesioferrite e magnetite (o in alternativa a quest'ultimo, l'ulvospinello) per la serie della magnetite; la magnesiocromite e la cromite per la serie della cromite.\nSerie dello spinello.\nLa serie dello spinello ha struttura normale ed \u00e8 caratterizzata dalla presenza dell'alluminio in coordinazione ottaedrica.\nI termini estremi sono:\nI termini pi\u00f9 significativi di questa serie appartengono alla sottoserie \"spinello-ercinite\" con una netta prevalenza del termine ferroso. I minerali misti con un rapporto Mg:Fe2+ compreso tra 3 e 1 prendono il nome di \"pleonasto\" (Fe, Mg)(Al, Fe)2O4.\nSottoserie isomorfe meno diffuse sono \"spinello-gahnite\" con i termini intermedi ricchi di zinco (vicariante del magnesio) che vengono denominati \"gahnospinelli\", e \"spinello-magnesiocromite\" che vede il cromo sostituire l'alluminio in posizione ottaedrica (i termini ricchi in cromo prendono il nome di \"picotite\"). La Galaxite \u00e8 il termine pi\u00f9 raro e forma normalmente una sottoserie con ercinite e magnetite.\nSerie della magnetite.\nI termini estremi sono:\nSerie della cromite.\nI termini estremi sono:\nOrigine e giacitura.\nLa genesi degli spinelli \u00e8 varia. Tuttavia la genesi per minerale \u00e8 la seguente:\nUtilizzi.\nLa magnetite viene utilizzata per l'estrazione del ferro, la cromite per l'estrazione del cromo e la franklinite per l'estrazione dello zinco. Inoltre lo spinello ha un interesse gemmologico. Tutti gli altri spinelli hanno un interesse scientifico o collezionistico."}
{"id": "306582", "revid": "287204", "url": "https://it.wikipedia.org/wiki?curid=306582", "title": "Hercynite", "text": "Lhercynite, ercinite o comunemente smeriglio \u00e8 un minerale di colore nero o grigio-nero. Abrasivo naturale durissimo, \u00e8 superato solo dal diamante. Per tale ragione lo smeriglio ridotto in polvere \u00e8 usato per il taglio e la lucidatura di molti tipi di pietra (lavorazione a smeriglio).\nInoltre pu\u00f2 essere utilizzato nella carta smeriglio, un tipo di carta abrasiva. La carta smeriglio si riconosce perch\u00e9 di colore nero.\nSi tratta di un minerale del gruppo degli spinelli ubiquitario sulla crosta terrestre e di notevole importanza tecnologica come componente dei prodotti siderurgici."}
{"id": "306583", "revid": "729019", "url": "https://it.wikipedia.org/wiki?curid=306583", "title": "Galaxite", "text": "La galaxite \u00e8 un minerale."}
{"id": "306584", "revid": "287204", "url": "https://it.wikipedia.org/wiki?curid=306584", "title": "Gahnite", "text": "La gahnite \u00e8 un minerale, prende il suo nome dal chimico svedese Johan Gottlieb Gahn (scopritore del manganese nel 1774)."}
{"id": "306586", "revid": "287204", "url": "https://it.wikipedia.org/wiki?curid=306586", "title": "Magnesioferrite", "text": "La magnesioferrite \u00e8 un minerale."}
{"id": "306590", "revid": "767487", "url": "https://it.wikipedia.org/wiki?curid=306590", "title": "Consonante retroflessa", "text": "In fonetica articolatoria, una consonante retroflessa o cacuminale \u00e8 una consonante classificata secondo il proprio luogo di articolazione. Essa viene articolata alzando e flettendo la punta della lingua all'indietro, fino a toccare il palato anteriore subito dietro gli alveoli.\nLista delle consonanti retroflesse.\nA seconda del loro modo di articolazione, si distinguono consonanti occlusive, nasali, monovibranti, fricative, laterali e approssimanti.\nL'alfabeto fonetico internazionale elenca le seguenti consonanti retroflesse:\nSi noti che i simboli delle consonanti retroflesse sono ricavati da quelli delle corrispondenti alveolari con l'aggiunta di una \"coda\".\nLe retroflesse in italiano.\nLe consonanti retroflesse, in italiano, non hanno rilevanza fonologica, vale a dire che non sono portatrici di un significato che si possa opporre a un'altra consonante: esse sono usate unicamente come varianti libere (allofoni) delle corrispondenti alveolari in diverse lingue del sud Italia, come nel siciliano, calabrese, sardo e salentino. Cos\u00ec vanno ad esempio pronunciati i nessi &lt;tr&gt;, &lt;str&gt;, &lt;dd&gt; o &lt;ll&gt; nel siciliano \"trenu\", \"strata\", \"idda\" o nel sardo \"nudda\" (rispettivamente , , e , cfr. Sorianello &amp; Mancuso, 1998, Romano, 2008)."}
{"id": "306592", "revid": "124098839", "url": "https://it.wikipedia.org/wiki?curid=306592", "title": "Nikolaus Harnoncourt", "text": "Biografia.\nHarnoncourt nasce a Berlino, ma vive la sua giovinezza a Graz, studiando a Vienna. La famiglia d'origine appartiene alla nobilt\u00e0 austriaca, tedesca, boema e francese: sua madre Ladislaja, contessa di Merano e baronessa von Brandhoven, \u00e8 figlia di Franz von Meran e nipote dell'arciduca Giovanni d'Asburgo-Lorena, figlio dell'imperatore Leopoldo II e fratello di Francesco II. Suo padre Eberhard de la Fontaine, conte d'Harnoncourt-Unverzagt, ha studiato ingegneria e lavora a Berlino. Dal primo matrimonio del padre sono nati due figli, ma anche sua madre era gi\u00e0 vedova al momento dell'unione dei due. Due anni dopo la nascita di Nikolaus, nasce suo fratello Philipp Harnoncourt. La famiglia si trasferisce a Graz, dove il padre ha un lavoro negli uffici governativi (\"Landesregierung\") della Stiria.\nDivenuto violoncellista, viene ammesso, per volere di Herbert von Karajan, nell'Orchestra Sinfonica di Vienna, dove suona anche sua moglie, Alice Hoffelner, con la quale fonda nel 1953 il Concentus Musicus Wien. Il gruppo si occupa dell'esecuzione di musica rinascimentale e barocca su strumenti dell'epoca e applica una lettura filologica alle musiche interpretate. Alla fine degli anni Settanta il suo lavoro con tale gruppo lo ha reso famoso in tutto il mondo.\nParticolarmente rilevante il contributo che Nikolaus Harnoncourt d\u00e0 all'interpretazione della musica di Johann Sebastian Bach. Emblematico, a questo riguardo, il fatto che nel 1967 diriga il Concentus Musicus Wien nella colonna sonora del film \"Cronaca di Anna Magdalena Bach\", dove impersona il Principe Leopoldo di Anhalt-K\u00f6then. \nI suoi \"Concerti Brandeburghesi\", registrati nel 1964 a Vienna, costituiscono tuttora un'esecuzione di riferimento e, di fatto, hanno creato un nuovo paradigma interpretativo, cui si sono ispirati successivi interpreti. Di grande rilievo, parimenti, le sue esecuzioni degli oratori di Bach: la \"Johannes-Passion\" (1966), la \"Matth\u00e4us-Passion\" (1970), il \"Weihnachtsoratorium\" (1973).\nDi notevole impatto, in questi oratori, l'utilizzo, oltre che di strumenti originali, anche di voci maschili nelle parti di contralto (controtenori) e di soprano (voci bianche). Nel 1971, Harnoncourt inizia un progetto congiunto con il clavicembalista e direttore d'orchestra Gustav Leonhardt, che ha conosciuto a Vienna negli anni Cinquanta, per incidere tutte le cantate di Johann Sebastian Bach. Il progetto giunge a termine nel 1990. Con l'eccezione di un paio di cantate (la numero 51 e la numero 199), questo \u00e8 stato il primo e finora unico ciclo di cantate ad utilizzare coro e solisti composti di sole voci maschili.\nIn qualit\u00e0 di esperto della produzione musicale barocca, Harnoncourt coltiva il suo interesse per le musiche di Claudio Monteverdi, conosciuto ed esplorato sin dagli anni Cinquanta grazie ai contatti con Paul Hindemith, allora autorevole interprete de \"L'Orfeo\". Nel 1971 debutta al Theater an der Wien con \"Il ritorno di Ulisse in patria\" di Claudio Monteverdi. Nel 1972 dirige la prima rappresentazione di \"Il ritorno di Ulisse in patria\" alla Piccola Scala e, nel 1978, nel Teatro alla Scala di Milano e a Edimburgo, \"L'Orfeo\", \"Il ritorno di Ulisse in patria\" e \"L'incoronazione di Poppea\" di Monteverdi.\nDal 1975 al 1979 ripropone all'Opernhaus Z\u00fcrich le stesse tre opere di Monteverdi.\nA partire dagli anni Ottanta, si esibisce con molte altre orchestre utilizzando strumenti moderni, ma sempre con un occhio all'inquadramento storico in termini di tempi, dinamica, e cos\u00ec via. Incrementa il suo repertorio, continuando a programmare le opere barocche che lo avevano reso famoso, ma anche dedicandosi al repertorio sinfonico classico e romantico: registra cos\u00ec con il Concertgebouw di Amsterdam i capolavori sinfonici di Mozart, le \"Sinfonie londinesi\" di Haydn, l'integrale delle sinfonie di Schubert, le sinfonie 7-8-9 di Dvorak; con la Chamber Orchestra of Europe, l'integrale delle sinfonie di Beethoven e di Schumann, oltre che una nuova versione, nei primi anni Novanta, delle ultime sinfonie di Mozart; con i Berliner Philharmoniker, l'integrale delle sinfonie di Brahms. Notevoli anche le sue incisioni, con varie orchestre, delle sinfonie 3, 4, 5, 7, 8, 9 di Bruckner.\nProsegue con grande intensit\u00e0, negli stessi anni, la sua attivit\u00e0 in ambito operistico, con un repertorio che va da Mozart a Berio comprendendo Strauss, Haydn, Verdi, Gershwin. Anche in questo caso le interpretazioni di Harnoncourt si presentano come audaci e innovatrici, suscitando talvolta polemiche, in ogni caso inducono a rivedere e ripensare criticamente una consolidata tradizione. Questo vale in particolare per il teatro di Mozart, di cui, a partire da un'intensa lettura dell'\"Idomeneo\", viene superata la visione apollinea a vantaggio di un approccio capace di cogliere contrasti ed effetti chiaroscurali; significative anche le interpretazioni di Verdi: si pensi alla lettura intima e veramente alternativa dell'\"Aida\". Notevoli, d'altra parte, le versioni del \"Mondo della Luna\" e dell'\"Orlando Paladino\" di Haydn, che hanno il merito di rilanciare l'attenzione per una produzione operistica ingiustamente sottovalutata.\nNel 2001 la registrazione della \"Passione secondo Matteo\" di Bach, diretta da Harnoncourt, viene pubblicata con ampi riconoscimenti della critica e gli vale un Grammy Award. La confezione include tra l'altro l'intera partitura dell'opera, nella versione autografa di Bach, su un CD-ROM. Nel 2001 e nel 2003 dirige il Concerto di Capodanno di Vienna in mondovisione.\nUn tratto peculiare che caratterizza l'attivit\u00e0 artistica di Harnoncourt, negli ultimi anni, consiste nella scelta di affrontare il repertorio classico e romantico con gli strumenti d'epoca del Concentus Musicus, che, concepito inizialmente come \"ensemble\" specializzato nella musica rinascimentale e barocca, assume i tratti di una vera e propria orchestra. Di qui una nuova interpretazione, con strumenti originali, delle sinfonie e dei capolavori operistici di Mozart, nonch\u00e9 delle sinfonie 4 e 5 di Beethoven.\nLa sua carriera concertistica si chiude nel 2015 con memorabili interpretazioni di Beethoven: a maggio sono eseguite le sinfonie 4 e 5 nella sala dorata del Musikverein di Vienna, a luglio viene diretta la \"Missa Solemnis\" a Graz e a Salisburgo. Per motivi di salute non dirige i concerti con il Concentus Musicus previsti al Musikverein di Vienna e alla Scala di Milano nell'autunno del 2015. Nel concerto tenutosi al Musikverein il 5 e 6 dicembre, dedicato a pagine celebri di Johann Sebastian Bach (\"Suite per orchestra n. 4\", \"Cantata natalizia BWV110\", \"Ode Funebre BWV 198\"), viene sostituito da Erwin Ortner, direttore dell'Arnold Schoenberg Chor. In questa occasione, che coincide con il suo 86\u00ba onomastico e compleanno, annuncia al pubblico, mediante un manoscritto autografo distribuito nella sala, il proprio ritiro: \"Caro pubblico, le mie forze fisiche mi costringono a rinunciare ai progetti futuri. Subentrano in me grandi pensieri: una relazione incredibilmente profonda si \u00e8 stretta tra noi, sulla scena, e voi, nella sala - noi siamo divenuti una felice comunit\u00e0 di pionieri! Di questo, rester\u00e0 molto. Il ciclo di questo anno \u00e8 ancora nel mio spirito. Restategli fedeli!\". Con lui si ritira anche Alice, moglie e costante compagna della sua lunga, ricchissima e impareggiabile attivit\u00e0 musicale. A soli tre mesi dall'annuncio del ritiro, il 5 marzo 2016, il Maestro si spegne nella sua casa di Sankt Georgen im Attergau.\nHarnoncourt \u00e8 autore di diversi saggi, relativi al suo lavoro di interprete-musicologo."}
{"id": "306593", "revid": "1768939", "url": "https://it.wikipedia.org/wiki?curid=306593", "title": "Apporto", "text": "Il termine apporto indica la presunta comparsa di oggetti inanimati, piante o animali durante una seduta spiritica o comunque in seguito ad un fenomeno medianico. Deriva dal francese \"apporter\", portare. Fenomeni di apporto o di asporti (ossia il fenomeno contrario) si verificherebbero anche in presenza di poltergeist, almeno secondo coloro che sostengono la possibilit\u00e0 di tali fenomeni. Ci\u00f2 che differenzia un apporto da una materializzazione \u00e8 il fatto che gli oggetti ottenuti in seguito ad un apporto sarebbero gi\u00e0 esistenti e, quindi, semplicemente \"teletrasportati\" dal medium o da uno spirito disincarnato, o anche dall'azione sinergica dell'uno e dell'altro. "}
{"id": "306599", "revid": "2056951", "url": "https://it.wikipedia.org/wiki?curid=306599", "title": "Levitazione", "text": "La levitazione \u00e8 il processo che mantiene un oggetto sollevato, in una posizione stabile, mediante una forza che contrasta la gravit\u00e0 applicata senza contatto fisico. Il termine levitazione viene anche sovente usato per indicare un presunto fenomeno paranormale per cui un oggetto o una persona si solleva in aria senza mezzi naturali apparenti. Infine, la levitazione \u00e8 anche uno dei numeri comuni negli spettacoli degli illusionisti.\nIl sollevamento in aria contro la legge di gravit\u00e0 pu\u00f2 essere ottenuto in diversi modi, principalmente raggruppati in sistemi che sfruttano un mezzo gassoso e sistemi che dipendono dai campi magnetici o elettrici.\nTra gli esempi di levitazione prodotta da gas, si trovano i sistemi in cui dal basso vengono espulsi getti d'aria, come nella rotaia a cuscino d'aria senza attrito usata per gli esperimenti di fisica nelle scuole o nel piano di gioco dell'air hockey, sistemi in cui il gas viene espulso direttamente dall'oggetto sospeso, come negli hovercraft o negli aerei a decollo verticale e, infine, dai dispositivi basati sul principio di Bernoulli, come gli elicotteri o i giochi in cui una sfera rimane sospesa al centro di un cono in cui passa un getto di aria.\n\u00c8 possibile far levitare oggetti o organismi viventi immergendoli in potenti campi magnetici e sfruttandone le propriet\u00e0 diamagnetiche. Un famoso esperimento di levitazione di un anfibio del genere \"Xenopus\" valse nel 2000 il goliardico premio IgNobel ad Andre Geim (a cui nel 2010 fu conferito il Premio Nobel per la Fisica per le scoperte sul grafene) e Michael Berry, due ricercatori, rispettivamente, della Radboud Universiteit di Nimega e dell'Universit\u00e0 di Bristol.\nPi\u00f9 interessante, per via dei suoi potenziali usi nel campo dei trasporti, \u00e8 la levitazione indotta da campi magnetici su bobine di materiali superconduttori, alla base del funzionamento dei treni a levitazione magnetica.\nAnche se intuitivamente parrebbe che un oggetto possa essere fatto levitare con l'uso di calamite orientate in modo da respingersi, il teorema di Earnshaw mostra chiaramente che non \u00e8 possibile ottenere una configurazione stabile. Le centinaia di giochi basati su magneti usano sistemi in cui alcune parti restano in movimento rotatorio per compensare l'instabilit\u00e0 del sistema.\nParapsicologia e religione.\nNella parapsicologia, la levitazione rappresenterebbe una forma di psicocinesi. Questo presunto fenomeno accompagnerebbe spesso casi di medianit\u00e0, quali la trance sciamanica, le infestazioni di fantasmi, il rapimento mistico, la stregoneria e la possessione. Nella cultura cristiana, la levitazione pu\u00f2 rappresentare un miracolo divino o una condizione legata agli stati d'estasi (san Giuseppe da Copertino, san Tommaso d'Aquino, santa Caterina da Siena, san Filippo Neri e numerosi altri). Secondo alcune culture orientali \u00e8 possibile fluttuare in aria attraverso una intensa concentrazione. La levitazione di oggetti viene anche imputata ai poltergeist.\nIn ogni caso, i summenzionati esperimenti di levitazione compiuti dai fisici non darebbero giustificazione di questi effetti paranormali, poich\u00e9 i campi magnetici utilizzati, nell'ordine delle decine di migliaia di tesla, non possono essere prodotti sul nostro pianeta da fenomeni naturali.\nIllusionismo.\nDiversi illusionisti sono in grado di simulare, con diversi trucchi, la levitazione. Gi\u00e0 nel 1832 un bramino indiano di nome Sheshal divenne celebre perch\u00e9 si mostrava apparentemente seduto in aria appoggiando semplicemente la mano su un bastone al suo fianco. In realt\u00e0 al bastone (o sbarra), solidamente piantato per terra, era collegato perpendicolarmente un supporto nascosto nelle vesti del bramino sul quale egli si sedeva. Nell'ottobre del 2007 il numero dell'uomo seduto in aria \u00e8 stato proposto davanti alla Casa Bianca dall'illusionista olandese Wouter Bijdendijk, conosciuto con il nome d'arte di Ramana. Altri esempi di levitazione nel campo dell'illusionismo sono il volo di David Copperfield, la levitazione di Balducci e la levitazione di King."}
{"id": "306603", "revid": "115686606", "url": "https://it.wikipedia.org/wiki?curid=306603", "title": "Sesto Properzio", "text": "Biografia.\nNacque intorno al 49 a. C. probabilmente ad Assisi, come da lui stesso esplicitamente dichiarato nell'elegia proemiale del IV libro e come suggeriscono recenti acquisizioni epigrafiche recanti il nome di P. Passennus Blaesus, parente di Properzio e suo conterraneo (a quanto attesta Plinio il Vecchio), e l'indicazione della trib\u00f9 Sergia (Assisi era l'unico municipio umbro a essere iscritto in questa trib\u00f9). Alcuni archeologi, inoltre, sostengono di aver trovato la casa del poeta, una lussuosa villa con affreschi mitologici ed iscrizioni in greco, sotto la basilica di Santa Maria Maggiore. Si \u00e8 anche ipotizzato che Properzio fosse nato presso Collemancio.\nDagli elementi forniti da alcuni saggi eseguiti sul posto e dalle poche iscrizioni, certamente provenienti da Collemancio, si pu\u00f2 dedurre che ivi ebbe vita almeno sino al III sec. d.C. un municipio romano, iscritto alla trib\u00f9 Stellatina, e forse un centro italico.\nEbbe un'infanzia segnata da varie difficolt\u00e0, in ragione degli sconvolgimenti dovuti alle guerre civili. In seguito alla rivolta dei proprietari italici, repressa da Augusto nel 41\u201340 a.C., il poeta sub\u00ec lutti e confische di terre. Ormai in condizioni disagiate, si trasfer\u00ec a Roma, dove tent\u00f2 la carriera forense e politica, ma gi\u00e0 nel 29 a.C., con il suo primo libro delle elegie, fu inserito nei circoli mondano-letterari della capitale. Divenne amico dei maggiori poeti del tempo, tra cui Tibullo, Ovidio e Virgilio. \nEbbe la prima esperienza sessuale con la schiava Licinna. Questa esperienza fu travolta nel 29 a.C. dalla grande passione per Cinzia, padrona di Licinna. Tra Cinzia e Properzio ci fu una prima rottura a causa di un'infedelt\u00e0 del poeta. Tuttavia, dopo qualche tempo, i due ricominciarono a frequentarsi, ma l'amore di Properzio non era a sua volta corrisposto dalla fedelt\u00e0 di Cinzia: dopo cinque anni di tormenti, la rottura fu definitiva. A partire da questo momento, il poeta si dedic\u00f2 a uno studio impegnativo: intendeva cantare il passato di Roma, le leggende italiche, fatti e personaggi che avevano formato lo spirito della romanit\u00e0. Non \u00e8 conosciuta la data certa della sua morte, anche se, da alcuni riferimenti, si pu\u00f2 dedurre che mor\u00ec poco dopo il 16 a.C., a circa 35 anni.\nOpere.\nLe Elegie, in quattro libri, nei quali si distribuiscono i novantadue componimenti complessivi, tutti in distici elegiaci. Molti editori suggeriscono tuttavia una scansione diversa, che determinerebbe un aumento del numero totale di componimenti.\nL'avvicinamento di Properzio a Mecenate e al suo famoso circolo avvenne forse nel 28 a.C., dopo la pubblicazione del primo canzoniere. Il poeta fu amico di Virgilio e, soprattutto, di Ovidio. La sua vita fu breve (come quella di Catullo e di Tibullo). Non sono presenti nei suoi versi riferimenti cronologici posteriori al 16 a.C., data probabile della morte. Forse, Properzio \u00e8 il \"seccatore\" adombrato nella IX Satira di Orazio, che pare non lo potesse soffrire.\nFortuna delle \"Elegie\".\nIl successo di Properzio come poeta fu immediato e duraturo e la sua poesia ebbe un notevole influsso sulla lirica dei secoli successivi. Nel Medioevo le tracce della sua presenza sono deboli e sporadiche. Fu per\u00f2 rivalutato dalla poesia umanistica. Con Ariosto, Tasso, Pierre de Ronsard e, soprattutto, nel Settecento neoclassico, la poesia di Properzio conobbe pi\u00f9 ampia diffusione e fortuna, per toccare - con Goethe - il suo punto pi\u00f9 alto."}
{"id": "306607", "revid": "287204", "url": "https://it.wikipedia.org/wiki?curid=306607", "title": "Rumbula", "text": "Rumbula \u00e8 un quartiere di Riga, nella divisione amministrativa di Latgale, alla periferia sud-orientale della citt\u00e0.\nQuasi tutta la sua superficie \u00e8 costituita da una pineta, nella quale fu massacrato un gran numero di ebrei durante l'Olocausto. In due giorni - il 30 novembre e l'8 dicembre 1941 - 25.000 ebrei furono uccisi nella foresta di Rumbula. Di questi, 24.000 erano ebrei lettoni provenienti dal ghetto di Riga e 1.000 erano ebrei tedeschi trasportati mediante treno. \nL'uccisione sistematica fu eseguita dalle Einsatzgruppen naziste, aiutate dal Commando Ar\u0101js, con il supporto di altre unit\u00e0 di polizia lettoni."}
{"id": "306608", "revid": "838137", "url": "https://it.wikipedia.org/wiki?curid=306608", "title": "Equazione di Debye", "text": "L'equazione di Debye \u00e8 una formula che permette di calcolare le intensit\u00e0 di un pattern di diffrazione dei raggi X da polveri.\nformula_1\ndove formula_2 \u00e8 il vettore di scattering; formula_3 \u00e8 il fattore di scattering dell'atomo i-esimo, formula_4 \u00e8 la distanza tra l'atomo i e l'atomo j, e formula_5 \u00e8 il fattore di Debye-Waller.\nPer derivare l'equazione, si assume che il campione sia composto da cristalli perfetti di dimensioni finite orientati casualmente, ognuno formato da N atomi che vibrano con moto armonico, tanto pi\u00f9 ampio quanto maggiore \u00e8 il fattore di Debye-Waller."}
{"id": "306621", "revid": "5296", "url": "https://it.wikipedia.org/wiki?curid=306621", "title": "Serse", "text": ""}
{"id": "306626", "revid": "287204", "url": "https://it.wikipedia.org/wiki?curid=306626", "title": "Auguste Le Breton", "text": "Biografia.\nDopo la morte del padre avvenuta nel 1914, Auguste viene messo in un orfanotrofio. Scappa due volte dall'orfanotrofio prima di finire in una casa di correzione. A diciotto anni inizia a fare numerosi lavori, ma la maggior parte del tempo la passa vagabondando con gruppi di malviventi.\nI suoi primi manoscritti (risalenti alla fine degli anni quaranta) ripercorrono gli anni trascorsi nella casa di correzione e la sua giovent\u00f9 da piccolo teppista. \nNel 1953 esce il suo primo romanzo ambientato nel quartiere di Montmartre, \"Rififi\".\n\"Rififi\" \u00e8 un romanzo che trova subito un enorme successo e lo rende celebre.\nLe Breton sviluppa il filone del \"rififi\", facendo iniziare con questa parola il titolo di ogni libro legato alla serie che ha per protagonista il detective \"Mike Coppolano\".\nNel 1977 crea un'altra serie dedicata agli assi dell'anticrimine."}
{"id": "306642", "revid": "125425810", "url": "https://it.wikipedia.org/wiki?curid=306642", "title": "Buckingham Palace", "text": "Il Buckingham Palace, situato nella Citt\u00e0 di Westminster a Londra, \u00e8 la residenza ufficiale della sovrana del Regno Unito, ovvero la regina Elisabetta II. L'espressione \"Buckingham Palace\" o semplicemente \"The Palace\" \u00e8 diventata comune per esprimere tutto ci\u00f2 che riguarda gli ambienti della Corte e della famiglia reale.\nOltre ad essere la residenza ufficiale della Regina, \u00e8 il luogo in cui si svolgono numerose cerimonie pubbliche (dai ricevimenti dei reali alle visite dei vari capi di Stato) ed \u00e8 anche una notevole attrazione turistica (famoso in tutto il mondo \u00e8 il cambio della Guardia). Da un punto di vista pi\u00f9 profondo, ha sempre rappresentato un punto di riferimento per i sudditi, nei momenti gioiosi e tristi della storia del Regno Unito. Il palazzo si estende su una superficie di .\nStoria.\nGli inizi.\nIl primo edificio di cui si abbia notizia, noto come Goring House, era stato fatto costruire da George Gor, conte di Nor, nel 1633 L'edificio che forma il centro dell'attuale palazzo venne invece costruito come grande residenza di campagna per John Shefield, duca di Buckingham e Normanby, nel 1703. Buckingham fece ricostruire l'abitazione dall'architetto William Winde. Lo stile scelto fu quello di un grande blocco centrale a tre piani, con due ali di servizio pi\u00f9 piccole ai fianchi. Nel 1762, Buckingham House venne venduta da un discendente del duca a re Giorgio III. La nuova residenza venne destinata a residenza privata per la famiglia reale, in particolare per la Regina Carlotta, consorte di Giorgio III, piuttosto che al ruolo di palazzo reale ufficiale, che rimase a St. James's Palace.Ancora oggi, gli ambasciatori stranieri sono accreditati alla Corte di St. James, anche se \u00e8 al Palazzo di Buckingham che presentano alla regina le loro credenziali.\nDa residenza a palazzo.\nLa regina Carlotta mor\u00ec nel 1818 e poco dopo, nel 1820, mor\u00ec anche suo marito, Giorgio III. Il loro figlio, Giorgio IV, dapprima decise di ampliare la Residenza di Buckingham per usarla insieme al St. James's Palace, cos\u00ec come aveva fatto il padre, ma nel 1826 pens\u00f2 di trasformarla in un palazzo reale a tutti gli effetti, dando l'incarico a John Nash di realizzare l'opera. Il palazzo che venne edificato formava un grande cortile d'onore quadrato, con Buckingham House al centro. La facciata del nuovo edificio fu costruita in pietra di Bath, con squisiti dettagli in stile neoclassico francese. Questo palazzo \u00e8 molto simile a quello odierno, ma senza la grande ala est di fronte al Mall, che ora chiude il quadrilatero.\nDove ora sorge l'ala est, tra le due ali esterne vi era invece un arco trionfale in marmo, modellato sullo stile dell'Arco di Costantino a Roma. Quest'arco, per la cui costruzione erano state spese 34.450 sterline, serviva da entrata di rappresentanza. Secondo l'intenzione di Giorgio IV, doveva avere alla sua sommit\u00e0 una statua equestre in bronzo che lo rappresentava, ma alla sua morte la statua non era ancora stata terminata e quando il Parlamento, seppure riluttante, dovette saldare il conto, decise di trasferirla a Trafalgar Square.\nGli interni del palazzo avrebbero dovuto essere di uno splendore incomparabile. Sir Charles Long raccomand\u00f2 al re di far eseguire decorazioni interne in scagliola a colori vivaci, in lapislazzuli blu e rosa e di far decorare il soffitto con pannelli in gesso scolpiti. Giorgio IV mor\u00ec nel 1830. Le stanze di rappresentanza e di semi-rappresentanza furono completate sotto il regno di Guglielmo IV, uomo di gusti pi\u00f9 semplici e di sua moglie, la Regina Adelaide.\nAlla morte di Guglielmo IV, il costo crescente del palazzo non ancora terminato creava un crescente sgomento al Parlamento e alla stampa dell'epoca. Guglielmo IV licenzi\u00f2 Nash e assunse al suo posto Edward Blore, un architetto meno idealista di Nash ma pi\u00f9 dotato negli affari che conserv\u00f2 ci\u00f2 che Nash aveva completato e termin\u00f2 il palazzo in uno stile simile, sebbene pi\u00f9 uniforme e meno bizzarro. Anche se i nuovi re e regina tenevano corte e ricevevano nelle stanze di rappresentanza, non vissero mai a palazzo, ma preferirono restare a Clarence House, la residenza londinese che avevano fatto costruire prima di salire al trono. Il costo finale della ricostruzione di Buckingham Palace fu di 719.000 sterline.\u00c8 interessante notare che quando il palazzo del Parlamento venne distrutto da un incendio, nel 1834, il re offr\u00ec l'allora incompleto palazzo come sede del governo, un'offerta che suggerisce come egli fosse meno interessato al palazzo rispetto a suo fratello. Il Parlamento per\u00f2 declin\u00f2 l'offerta e il palazzo venne ricostruito.\nMolte delle stanze di rappresentanza pi\u00f9 piccole vennero arredate in quest'epoca, nello stile cinese della reggenza, e molti mobili, suppellettili e caminetti furono fatti trasportare dal Padiglione Reale di Brighton e da Carlton House, i palazzi di Giorgio IV, dopo la morte di quest'ultimo.\nLa Regina Vittoria.\nNel 1837, con l'ascesa al trono della regina Vittoria, il Palazzo di Buckingham divenne la residenza reale ufficiale. Mentre le stanze di rappresentanza erano una festa di oro e di colori, le altre stanze erano meno lussuose. I caminetti facevano tanto fumo che occorreva lasciar spegnere il fuoco e la corte tremava di freddo. La ventilazione delle stanze era insufficiente e vi era sempre cattivo odore. Quando venne deciso di installare delle lampade a gas ci si preoccup\u00f2 per l'eccessivo accumulo di gas ai piani inferiori. Le cronache del tempo riferiscono inoltre che il personale di servizio era negligente e pigro e che il palazzo era sporco. Dopo il matrimonio della regina con il Principe Alberto nel 1840, quest'ultimo si preoccup\u00f2 di riorganizzare il personale di servizio e di far correggere gli errori di costruzione. Nel 1840 finalmente tutto venne sistemato e i costruttori poterono lasciare il palazzo.\nLa grande ala est verso il The Mall (che oggi costituisce la 'facciata pubblica' del palazzo) venne costruita dopo il matrimonio della regina Vittoria. Nel 1847, per\u00f2, la coppia inizi\u00f2 a pensare che il palazzo era troppo piccolo per la famiglia che stava crescendo e per la vita di corte, cos\u00ec fece costruire una nuova ala che racchiudeva il quadrilatero al centro del palazzo dallo stesso architetto che gi\u00e0 aveva lavorato per Guglielmo IV, Edward Blore. Su questa nuova ala si trova il balcone da cui si affaccia la famiglia reale nelle occasioni importanti. Anche la sala da ballo e altre stanze di rappresentanza vennero costruite in questo periodo, su disegno di Sir James Pennethorne, un allievo di Nash. Prima della morte del principe Alberto la regina Vittoria amava molto la musica e il ballo, e grandi musicisti dell'epoca vennero pi\u00f9 volte invitati a suonare al Palazzo di Buckingham. Tra questi si ricordano Felix Mendelssohn e Johann Strauss jr con la sua orchestra, che nel 1849 compose la \"Alice Polka\" in onore della principessa Alice. Durante questo periodo Buckingham Palace divenne spesso lo scenario di balli sontuosi, di cerimonie reali, di investiture e di rappresentazioni teatrali. La regina Vittoria decise di spostare l'arco che costituiva un tempo l'entrata di rappresentanza al palazzo nella sua posizione attuale vicino allo Speakers' Corner di Hyde Park. Dopo la morte del Principe Alberto nel 1861, la regina si ritir\u00f2 dalla vita pubblica e abbandon\u00f2 il Palazzo per andare a vivere al castello di Windsor, a Balmoral Castle e a Osborne House, mentre Buckingham Palace venne usato raramente e cadde in declino. Malgrado la regina fosse in seguito costretta a tornare a vivere a Londra a causa dell'opinione pubblica, le cerimonie di corte continuarono a svolgersi al castello di Windsor, presiedute dalla malinconica regina vestita sempre a lutto.\nIl XX secolo.\nNel 1901, con l'ascesa al trono di Edoardo VII, il palazzo ritorn\u00f2 a nuova vita. Il nuovo re e sua moglie, la regina Alessandra, avevano frequentato a lungo l'alta societ\u00e0 di Londra, e i loro amici, conosciuti come la societ\u00e0 di Marlborough House, venivano considerati come le persone pi\u00f9 importanti ed eleganti dell'epoca. Buckingham Palace \u2014 la Sala da Ballo, la Grand Entrance, la Marble Hall, lo scalone, i vestiboli e le gallerie ridecorati nello stile Belle \u00e9poque color crema e oro che hanno ancora oggi, divennero nuovamente il punto focale dell'impero inglese e lo scenario di intrattenimenti su scala grandiosa. Molte persone pensavano che la pesante nuova decorazione fatta fare da re Edoardo mal si accordasse con il lavoro originale di Nash. Tuttavia, \u00e8 stata conservata per cento anni.\nGli ultimi lavori di costruzione del palazzo vennero attuati durante il regno di Giorgio V quando, nel 1916, Sir Aston Webb ridisegn\u00f2 la facciata est per renderla simile in parte a quella disegnata da Giacomo Leoni per il Lyme Park dello Cheshire. La nuova facciata, in pietra di Portland, doveva costituire lo sfondo del Victoria Memorial, una grande statua che rappresentava la regina Vittoria, posta fuori dai cancelli principali.\nGiorgio V, che era succeduto ad Edoardo VII nel 1910, aveva una personalit\u00e0 pi\u00f9 riflessiva rispetto al padre, che si rispecchi\u00f2 nella vita di palazzo: venne posta maggiore enfasi sui ricevimenti ufficiali e sui doveri reali invece che sulle feste e sul divertimento. La moglie di Giorgio V, la regina Maria, era un'intenditrice d'arte e si interess\u00f2 alla reale collezione di arredamenti in parte facendola restaurare ed in parte ampliandola. Maria fece installare nuovi impianti e inserire complementi d'arredo, come i due camini in stile impero di Benjamin Vulliamy datati 1810, nella Sala dell'Inchino a pianterreno, l'enorme stanza bassa al centro della facciata che d\u00e0 sul giardino. La regina Maria fece inoltre decorare la Sala Blu. Questa stanza, lunga , precedentemente conosciuta come la Sala Sud, ha uno dei soffitti pi\u00f9 belli di Nash, a cassettoni rivestiti di enormi pannelli dorati e viene definita dallo storico Olwen Hedley nel suo libro \"Buckingham Palace\" come la pi\u00f9 bella del palazzo, pi\u00f9 maestosa e superba perfino della sala del trono o del salone da ballo, costruito per subentrare alla funzione originale della Sala Blu.\nUn altro cambiamento venne attuato nel 1938, quando il padiglione di nord-ovest, disegnato da Nash, venne trasformato in piscina.\nNel 1999 fu dichiarato che il palazzo conteneva 775 stanze, tra cui 19 stanze di rappresentanza, 52 camere da letto principali, 188 camere per la servit\u00f9, 92 uffici e 78 bagni. In totale misura 108 metri per 120 metri ed \u00e8 alto 24 metri.\nSe tutto ci\u00f2 pu\u00f2 sembrare enorme, \u00e8 piccolo se paragonato al palazzo dello Zar a San Pietroburgo, a Tsarskoe Selo, al Palazzo Apostolico in Vaticano e al Palazzo del Quirinale a Roma, al Palazzo reale di Madrid o al Louvre, e minuscolo se paragonato alla Citt\u00e0 Proibita di Pechino o a Potala Palace. La relativa piccolezza del palazzo pu\u00f2 essere meglio apprezzata dall'interno, quando si guarda il cortile.\nGuerre mondiali.\nDurante la prima guerra mondiale il palazzo, all'epoca residenza di Re Giorgio V e della Regina Maria, ne usc\u00ec senza danni. I suoi contenuti pi\u00f9 preziosi vennero evacuati a Windsor ma la famiglia reale rest\u00f2 al suo posto. Il pi\u00f9 grosso cambiamento dell'epoca alla vita di corte fu che il governo persuase il Re a chiudere a chiave, pubblicamente e con ostentazione, le cantine e ad astenersi dal consumo di alcolici per tutta la durata della guerra per dare il buon esempio alle classi pi\u00f9 basse che si supponevano inebriate. Le classi povere continuarono a bere e il Re venne lasciato furioso per l'astinenza forzata. Edoardo VIII disse in seguito ad un biografo che suo padre si concesse un furtivo bicchiere di porto ogni sera, mentre la regina correggeva di nascosto la macedonia con lo champagne. I figli del re vennero fotografati in questo periodo mentre servivano t\u00e8 agli ufficiali feriti nell'adiacente Royal Mews.\nDurante la Seconda guerra mondiale le cose andarono peggio: il palazzo venne bombardato non meno di sette volte, e fu un obiettivo deliberato, dato che i nazisti ritenevano che la distruzione di Buckingham Palace avrebbe demoralizzato la nazione. Una bomba cadde nel quadrilatero del palazzo mentre Re Giorgio VI e la Regina Elisabetta erano nella residenza, ma anche se molte finestre esplosero, non si registrarono danni gravi. Il bombardamento pi\u00f9 grave e pubblicizzato fu la distruzione della cappella del palazzo nel 1940, un evento trasmesso nei cinema di tutta Inghilterra per mostrare la sofferenza comune di ricchi e poveri. Il re e la regina vennero filmati mentre ispezionavano la loro casa bombardata, la regina sorridente con cappotto e cappello bianchi abbinati. Fu in quest'occasione che la regina esclam\u00f2: \"Sono contenta che siamo stati bombardati. Ora posso guardare in faccia l'East End\". Come riport\u00f2 doverosamente il The Sunday Graphic:\nIl 15 settembre 1940 un pilota della RAF, Ray Holmes, centr\u00f2 un aereo tedesco che stava cercando di bombardare il palazzo. Holmes aveva terminato le munizioni e prese rapidamente la decisione di speronarlo. Entrambi gli aerei si schiantarono al suolo ma i piloti sopravvissero. L'incidente venne filmato. Il motore dell'aereo inglese venne successivamente esibito al Museo Imperiale di Guerra a Londra. Dopo la guerra il pilota britannico venne nominato Messaggero del Re. Mor\u00ec nel 2005 all'et\u00e0 di 90 anni.\nAd Eleanor Roosevelt venne accordato lo status di capo di Stato in visita, durante il suo soggiorno nel corso della Seconda guerra mondiale. La stampa britannica del tempo di guerra, ansiosa di mostrare i monarchi che condividevano le ristrettezze dei loro sudditi, annunci\u00f2 che siccome i contenuti del palazzo erano stati evacuati in campagna per la durata della guerra, la Signora Roosevelt, in quanto ospite onorevole, venne \"accomodata\" nell'unica camera confortevole rimasta, quella della Regina Elisabetta. \u00c8 comunque possibile che questa storia sia apocrifa: si sa oggi che per la durata della Seconda guerra mondiale la famiglia reale spese molte notti dormendo nel Castello di Windsor per motivi di sicurezza. \u00c8 improbabile che avrebbero lasciato la Signora Roosevelt da sola in un palazzo vuoto, in balia delle incursioni notturne.\nNel giorno della vittoria (8 maggio 1945), il Palazzo fu al centro dei festeggiamenti britannici, con il Re, la Regina, la Principessa (e futura regina) Elisabetta e la Principessa Margaret che apparvero sulla balconata, con alle spalle le finestre del palazzo oscurate, a raccogliere i saluti di una vasta folla raccoltasi sul Mall.\nArchitettura.\nIl palazzo si sviluppa su un'area di metri quadri. Misura 108 metri per 120 ed \u00e8 alto 24 metri. Contiene 775 stanze tra le quali 19 stanze di rappresentanza, 52 camere da letto principali, 188 camere per la servit\u00f9, 92 uffici e 78 bagni.\nInterno.\n L'appartamento di Stato, vale a dire la serie di stanze di rappresentanza usate per cerimonie e feste, trova posto al primo piano (piano nobile) dell'ala ovest, verso i giardini reali. Attraversata l'ala est si raggiunge il cortile superato il quale si accede al palazzo stesso entrando anzitutto proprio nell'ala ovest. L'ingresso coincide con un grande vestibolo, a destra vi \u00e8 una sala d'attesa, a sinistra lo scalone e in fondo una galleria trasversale che attraversa il corpo centrale portando a destra alla scala dei ministri. Accedendo al piano nobile tramite lo scalone a rampe invertite si accede a una piccola sala della guardia dove trova posto una statua in marmo bianco del Principe Alberto in costume romano, collocato in una tribuna con arazzi. Di seguito alla sala della guardia vi \u00e8 la sala verde, in origine il salotto privato della duchessa di Buckingham, cos\u00ec chiamata per via della seta verde che riveste le pareti. Essa \u00e8 impiegata come grande anticamera: in fondo vi e l'accesso alla sala del trono, a sinistra quello alla galleria dei dipinti. La sala del trono \u00e8 forse il salone pi\u00f9 iconico di tutto il palazzo. Le pareti sono tappezzate di damasco rosso, il soffitto \u00e8 decorato con stucchi bianchi e dorati, il pavimento \u00e8 un preziosissimo parquet coperto per\u00f2 da un tappeto, anch'esso rosso. In fondo aldil\u00e0 di un'arcata dissimulata da due vittorie alate che sorreggono un medaglione col monogramma della regina Vittoria e del marito il principe Alberto, su di un basso piedistallo, sotto un baldacchino cremisi vi sono i due troni, uno per il sovrano e uno per il suo consorte. Questa stanza era in origine impiegata per le udienze e per cerimonie, oggi solo per alcuni ricevimenti e a volte per i servizi fotografici della famiglia reale. La galleria dei dipinti \u00e8 rivestita di seta rosa, ha un soffitto a botte provvisto di lucernario e lungo i suoi 50 metri ospita, tra le altre, opere di Rembrandt, van Dyck, Rubens e Vermeer. Qui sbuca la scala dei ministri di cui prima. Su questa galleria si affacciano, oltre alla sala verde, la sala del trono e altri tre saloni che danno sul giardino reale. Al centro vi \u00e8 la sala da musica dotata di un'abside fenestrata. Qui si tengono piccoli concerti e i battesimi dei reali. A sinistra si accede alla sala blu, a destra a quella bianca. La sala blu era in origine come la sala del trono tappezzata di damasco rosso. Successivamente esso venne rimpiazzato con il corrente rivestimento a sfondo azzurro. In origine questa sala era impiegata come sala da ballo. La sala bianca \u00e8 rivestita da pannelli lignei bianchi e oro, viene utilizzata per piccoli ricevimenti. Dissimulata dietro una specchiera mobile vi \u00e8 una porta che conduce attraverso altre stanze agli appartamenti della regina. In questo modo il monarca pu\u00f2 accedere direttamente alle stanze di Stato senza dover fare tutto il giro attorno al cortile d'onore. Oltre la sala blu c'\u00e8 la sala da pranzo di Stato. L'estetica \u00e8 molto simile a quella della sala del trono, dominano il cremisi delle tappezzerie e il bianco e l'oro degli stucchi. Qui si tengono cene di gala con pochi invitati, al massimo una quarantina. Ultimo salone dell'appartamento di Stato \u00e8 la sala da ballo fatta costruire dalla regina Vittoria. La regina infatti trovando che la sala blu fosse troppo piccola per ospitare tutti gli ospiti dei gala di corte comand\u00f2 la costruzione di un ampliamemto del palazzo in modo da ottenere un nuovo salone per le feste danzanti. Oggi questa stanza \u00e8 impiegata per cerimonie e banchetti con centinaia di invitati. Misura 36 metri di lunghezza per 18 di larghezza e 13,5 di altezza, \u00e8 completamente rivestita di pannelli lignei bianchi e oro. Presenta due troni e in origine numerosi divani che su pi\u00f9 livelli, come fossero delle tribune da stadio, correvano lungo le pareti lunghe della sala. Queste sedute venivano in origine impiegate dagli ospiti per riposare tra un ballo e l'altro, questo era l'uso che pure i reali facevano dei due troni presenti. Su una loggia trova posto l'orchestra. La sala da ballo \u00e8 raggiungibile attraverso la galleria est direttamente dal pianerottolo dello scalone grazie a una rampa aggiuntiva costruita in quella direzione e dalla sala da pranzo di stato attraverso la galleria ovest. Dalla galleria est si accede pure a una seconda sala da ballo, pi\u00f9 piccola.\nSempre al piano nobile nell'ala nord si trovano l'appartamento privato della regina (nord-ovest) e quello del principe Filippo (nord-est), molto meno sontuosi di quanto si possa credere. Si compongono entrambi di un soggiorno, di una camera da letto, di uno spogliatoio e del bagno. La regina dispone pure di uno studio, l'abside sporgente dall'ala nord, e di una sala per le udienze. Nell'ala est si trovano altri due appartamenti. Uno \u00e8 concesso solitamente agli ospiti, l'altro \u00e8 occupato dalla principessa Anna quando si trova a Londra. L'intero secondo piano del palazzo \u00e8 occupato dal guardaroba della regina.\nAl piano terra oltre la galleria trasversale di cui prima si trova direttamente sotto la sala da musica la sala terrena (bow room), a volte impiegata per udienze, e altre stanze usate per scopi meno formali. Vi \u00e8 anche una sala da consiglio e una cappella. Alcune delle sale sono intitolate e decorate in onore di particolari visitatori, come la \"Sala del 1844\", che venne decorata in quell'anno per la visita di stato dello Zar Nicola I di Russia.\nTra il 1847 e il 1850, quando Blore stava costruendo l'ala est, il Padiglione Reale di Brighton non fu ancora una volta privato dei suoi arredi. Come risultato molte stanze della nuova ala hanno un'atmosfera orientale. La sala da pranzo in stile cinese rosso e blu ha arredi che una volta erano nelle stanze da musica e da banchetto del Padiglione Reale e un caminetto, anch'esso del Padiglione Reale, in stile pi\u00f9 indiano che cinese. Il salotto giallo ha una tappezzeria del XVIII secolo che era stata ordinata nel 1817 per il salone del Padiglione Reale, e sulle nicchie del caminetto trovano posto un mandarino e un dragone alato. Al centro di quest'ala c'\u00e8 il famoso balcone della Centre Room, un salone in stile cinese voluto dalla regina Maria negli anni venti, sebbene le porte laccate appartengano al Brighton Pavilion, da cui furono trasportate nel 1873. Una lunga galleria, con porte a specchio che riflettono pagode di porcellana e altri pezzi di arredamento derivanti sempre dal Padiglione Reale, conosciuta come il \"Corridoio principale\", corre lungo tutto il piano nobile dell'ala est. Alla sua estremit\u00e0 sono situate la sala da pranzo cinese e la Sala Gialla, mentre al centro \u00e8 ovviamente situata la Sala Centrale. I capi di Stato in visita al palazzo occupano oggi la \"Belgian suite\" al pianterreno dell'ala nord che si affaccia sul giardino. Si compone di una anticamera, di una camera da letto e di uno spogliatoio, oltre al bagno. In queste stanze, progettate per lo zio del principe Alberto, Leopoldo I del Belgio, visse durante il suo breve regno Edoardo VIII.\nEsterni.\nIl giardino del palazzo si estende per 42 acri, 17 ettari, e ospita circa 30 specie differenti di uccelli e pi\u00f9 di 350 tipologie di fiori selvaggi differenti, alcuni estremamente rari. Vi \u00e8 anche un lago artificiale.\nCerimoniale di corte.\nDurante il regno attuale il cerimoniale di corte ha subito un cambiamento radicale e non \u00e8 pi\u00f9 una prerogativa delle sole classi alte. L'abito formale di corte \u00e8 stato abolito. Durante il periodo precedente, gli uomini dovevano indossare la divisa militare oppure pantaloni al ginocchio alla moda del XVIII secolo. Alla sera le donne dovevano indossare vestiti con lo strascico, e avere tra i capelli una tiara o delle piume (o entrambe). Il codice di abbigliamento del palazzo era molto rigido. Dopo la prima guerra mondiale, la regina Maria, che desiderava seguire la moda sollevando le gonne di qualche centimetro da terra, domand\u00f2 a una sua dama di compagnia di accorciare la sua gonna e di presentarsi al re, cos\u00ec da vedere quale sarebbe stata la sua reazione. Re Giorgio trov\u00f2 la cosa raccapricciante, e gli orli delle gonne rimasero bassi a dispetto della moda. Giorgio VI e la regina Elisabetta II seguirono un po' di pi\u00f9 la moda e permisero che venissero indossati abiti da giorno con gonne leggermente pi\u00f9 corte.\nNel 1924 il primo ministro del Partito Laburista Ramsay MacDonald fu il primo uomo ad essere ricevuto a palazzo indossando un abito maschile da giorno; tuttavia questa concessione rimase un caso isolato, e gli abiti da sera prescritti rimasero obbligatori fino alla seconda guerra mondiale. Oggi molti uomini invitati a palazzo scelgono di indossare uniformi di servizio o soprabiti, e alla sera, a seconda della formalit\u00e0 dell'evento, smoking o frac. Quando \u00e8 richiesto il frac, le donne indossano una tiara, anche se il codice di abbigliamento ufficialmente non \u00e8 pi\u00f9 in vigore. Uno dei cambiamenti maggiori avvenne nel 1958, quando la Regina abol\u00ec le feste delle debuttanti. Tali feste, in cui le ragazze di famiglia aristocratica venivano presentate al re, si svolgevano nella sala del trono. Le debuttanti dovevano indossare l'abito di corte e avere piume di struzzo tra i capelli. Esse entravano nella sala del trono, facevano la riverenza, camminavano coreograficamente all'indietro, quindi facevano un'altra riverenza mentre tenevano in mano lo strascico della lunghezza prescritta. La Regina, pensando che tale cerimonia fosse antiquata ed elitaria, sostitu\u00ec la presentazione con delle feste nei giardini del palazzo, a cui partecipavano persone appartenenti a diverse classi sociali. Si dice che la Principessa Margaret abbia cos\u00ec commentato queste feste delle debuttanti:\nOggi la sala del trono \u00e8 usata per i ricevimenti della regina il giorno del suo giubileo e per le fotografie dei matrimoni reali. Le investiture, che comprendono il conferimento del titolo di cavaliere, si tengono nella sala da Ballo Vittoriana, costruita nel 1854 e lunga per 20 metri, la pi\u00f9 grande sala del palazzo, che ha rimpiazzato la sala del trono per uso e importanza. Durante le investiture la Regina non siede sul trono, ma sta in piedi sulla pedana sotto il baldacchino di velluto (shamiana) che venne usato per l'incoronazione a Delhi nel 1911. Mentre coloro che ricevono le onorificenze si accostano alla Regina, circondati da amici e parenti, la banda militare suona dalla soprastante galleria dei musicisti. Tra i primi artisti a ricevere un'onorificenza a palazzo vi furono i Beatles.\nI pranzi di Stato si svolgono nella Sala da Ballo; queste cene formali si svolgono la prima sera di una visita di Stato di un Capo di Stato straniero. In queste occasioni, per un massimo di 170 persone il tavolo da pranzo viene rivestito con il Gran Servizio, una raccolta di piatti d'argento dorati realizzati nel 1811 per il Principe di Galles, in seguito divenuto Re Giorgio IV.\nIl ricevimento pi\u00f9 formale e pi\u00f9 importante si svolge a novembre, in occasione del ricevimento dei membri dei corpi diplomatici stranieri presenti a Londra. In tale occasione la famiglia reale attraversa tutte le stanze di rappresentanza, formando una processione che parte dalla galleria dei quadri nell'ala nord. Tutte le porte a specchi sono aperte e riflettono i candelabri di cristallo, creando in questo modo un'illusione ottica che raddoppia lo spazio e la luce, come Nash aveva desiderato. Il ricevimento dei nuovi ambasciatori si svolge nella \"sala 1884\". Qui la Regina riceve anche il consiglio privato di Stato e tiene piccoli pranzi. I banchetti invece si svolgono nella Sala da musica o nelle sale da pranzo di rappresentanza. In tutte le occasioni formali sono presenti le guardie del corpo reale e altri ufficiali di corte come il Lord Ciambellano. Da quando la cappella reale venne bombardata durante la seconda guerra mondiale, i battesimi reali si svolgono nella Sala da musica, in un fonte battesimale dorato. Qui \u00e8 anche stato battezzato il Duca di Cambridge, mentre il principe Harry \u00e8 stato battezzato nella cappella di San Giorgio a Windsor. Durante l'anno si svolgono anche feste in giardino a cui partecipano anche 9.000 invitati, alcuni dei quali sono poi invitati a prendere il t\u00e8 con la regina nella sua tenda privata.\nSicurezza.\nIl palazzo \u00e8 stato pi\u00f9 volte oggetto di intrusioni. Come misura di sicurezza, non esistono mappe dettagliate moderne degli interni, e le sentinelle armate di fronte al palazzo non hanno solo scopi cerimoniali, ma anche di proteggerlo da eventuali intrusioni. Il palazzo ha un suo ufficio di Polizia e i membri della famiglia reale hanno delle guardie del corpo che cambiano ogni giorno. A circa 275 metri dal palazzo inoltre vi \u00e8 la caserma delle guardie reali, e a circa un chilometro di distanza \u00e8 situata la caserma delle unit\u00e0 di cavalleria e delle guardie di Hyde Park e di Chelsea. Durante la seconda guerra mondiale le camere della servit\u00f9 furono trasformate in rifugio antiaereo; pi\u00f9 recentemente \u00e8 stato costruito un bunker contro la minaccia del terrorismo islamico. Si dice inoltre (ma non vi sono riscontri effettivi) che vi sia un passaggio segreto che collega il palazzo alla Victoria Line della metropolitana londinese per permettere l'evacuazione della famiglia reale in caso di attacco nucleare. L'intrusione pi\u00f9 celebre fu quella di Michael Fagan, che nel 1982 entr\u00f2 nella camera da letto della Regina mentre questa stava dormendo. Nel 2003 un giornalista del \"Daily Mirror\", Ryan Parry, riusc\u00ec a lavorare per due mesi come cameriere nel palazzo dando referenze false.\nL'incidente coincise con la visita nel Regno Unito da parte di George W. Bush, permettendo cos\u00ec di realizzare fotografie della camera da letto di Bush e della prima colazione della Regina. Il \"Mirror\" venne citato in giudizio per lesione della privacy, dovette quindi consegnare il materiale e pagare una multa. Altre infrazioni alla sicurezza avvennero fuori dal palazzo. Nel 1974 Ian Ball tent\u00f2 di rapire la principessa Anna mentre stava tornando a palazzo, fer\u00ec parecchie persone nel tentativo. Nel 1981, tre turisti tedeschi si accamparono nei giardini del palazzo dopo aver scalato il muro di cinta, credendo di essere ad Hyde Park. Nel 1993, la stessa cosa fu fatta dai manifestanti anti-nucleare. Nel 1945 un paracadutista nudo atterr\u00f2 sul tetto dell'edificio. Nel 1995 uno studente, John Gillard, riusc\u00ec a scardinare uno dei cancelli, pesante una tonnellata e mezza. Infine, nel 1997, un ricoverato che soffriva di disturbi mentali fu trovato mentre passeggiava nel palazzo, il che provoc\u00f2 una revisione delle misure di sicurezza. Pi\u00f9 di recente, nel 2004, un dimostrante per i diritti dei padri single, travestito da Batman, si arrampic\u00f2 fino a una sporgenza vicino al balcone, mentre un secondo dimostrante, travestito da Robin, dava la scalata al palazzo; nello stesso anno, a novembre, lo stesso dimostrante si incaten\u00f2 ad uno dei pilastri del cancello travestito da Babbo Natale.\nNella storia, per\u00f2, altri avvenimenti hanno messo a repentaglio la sicurezza reale. Il pi\u00f9 incredibile ma vero fu quando, nel 1837, un ragazzo di 12 anni riusc\u00ec a vivere per un anno all'interno del palazzo senza essere scoperto, nascondendosi nei caminetti. Theodore Bonnet trasse da questa storia un romanzo, \"The Mudlark\" (1949), da cui fu tratto un film con Irene Dunne, Alec Guinness e Anthony Steel. Degli otto tentativi di assassinio della regina Vittoria, almeno tre avvennero in vicinanza dei cancelli del palazzo. In altre epoche altre persone si sono introdotte abusivamente a palazzo, compreso un giovane che intendeva chiedere alla principessa Anne di sposarlo, e che venne dichiarato insano di mente. Tuttavia, dal momento che la Regina \u00e8 ufficialmente una figura che non riveste ruolo politico, le dimostrazioni di protesta e i cortei si dirigono di preferenza verso il palazzo del Parlamento o verso Trafalgar Square, pi\u00f9 che verso Buckingham Palace.\nAlla Guardia che assicura la sicurezza del Palazzo si \u00e8 ispirato per il nome il gruppo musicale californiano attivo negli anni sessanta The Palace Guard.\nUso e accesso al pubblico.\nOltre ad essere la residenza della Regina Elisabetta II il palazzo offre lavoro a 450 addetti. Ogni anno circa persone partecipano alle feste in giardino, ai ricevimenti, alle udienze e ai banchetti. A Palazzo di Buckingham si svolge inoltre ogni giorno la cerimonia del cambio della guardia, una delle maggiori attrazioni turistiche. Nel giugno 2002, in occasione del giubileo d'oro della Regina, migliaia di inglesi vennero invitati ad un concerto di musica pop e musica classica all'interno del palazzo. Questa \u00e8 stata la prima occasione a cui ha potuto partecipare gente di tutte le estrazioni sociali; normalmente gli ospiti delle feste in giardino appartengono a posizioni sociali elevate o detengono cariche pubbliche. L'apertura, negli anni Novanta, delle stanze di rappresentanza al pubblico durante il periodo estivo rappresent\u00f2 un enorme cambiamento rispetto alla tradizione. Il denaro ricavato venne dapprima usato per la ricostruzione del castello di Windsor dopo l'incendio che aveva distrutto molte delle sue stanze di rappresentanza. Ogni anno, nei mesi di agosto e settembre, viene aperta al pubblico l'ala ovest del palazzo. Per far ci\u00f2 vengono impiegate circa 200 persone, in maggioranza studenti. Contrariamente a quanto si crede, il palazzo non \u00e8 di propriet\u00e0 privata della Regina: sia il castello di Windsor che Buckingham Palace sono beni statali.\nL'Admiralty Arch, che separa il Mall da Trafalgar Square, venne disegnato da Sir Aston Webb e completato nel 1911 come parte del monumento commemorativo dedicato alla Regina Vittoria, che comprendeva una grande statua scolpita da Sir Thomas Brock posta di fronte alla facciata del palazzo. Oggi l'Admiralty Arch contiene appartamenti per i funzionari pubblici di alto rango ed \u00e8 una sede distaccata del Governo del Regno Unito. Gli arredamenti preziosi, i dipinti, le suppellettili (molte delle quali dovute a Faberg\u00e9) di Buckingham Palace e del castello di Windsor rappresentano la Collezione Reale di propriet\u00e0 dello stato e possono essere visitati dal pubblico. La \"Queen's Gallery\" (sorta sulla precedente cappella reale, gravemente danneggiata dalle bombe durante la seconda guerra mondiale), che racchiude una selezione di oggetti appartenenti alla collezione, pu\u00f2 essere visitata tutto l'anno. The Mall, la via di accesso di rappresentanza al palazzo, si estende dall'Admiralty Arch fino alla piazza antistante il palazzo. Viene usata per le parate in occasione delle visite dei capi di Stato e dalla famiglia reale in occasione dell'apertura annuale del Parlamento. Dietro al palazzo vi \u00e8 un grande parco, il \"Buckingham Palace Gardens\", il pi\u00f9 grande giardino privato di Londra.\nIl giardino, disegnato in origine da Capability Brown, venne ridisegnato all'epoca della ricostruzione del palazzo da William Townsend Ailton e John Nash. Il grande lago artificiale venne completato nel 1828 ed \u00e8 alimentato dalle acque del Serpentine Lake di Hyde Park. Anche i giardini, come lo stesso palazzo, sono ricchi di opere d'arte. Una delle pi\u00f9 celebri \u00e8 il \"Waterloo Vase\", una grande urna commissionata da Napoleone Bonaparte per festeggiare in anticipo la sua vittoria, che nel 1815 venne donata, incompiuta, a Giorgio IV da Ferdinando III, Granduca di Toscana. Il re incaric\u00f2 lo scultore Richard Westmacott di completarla, con l'intento di renderla il punto focale della nuova sala Waterloo del castello di Windsor. Dal momento per\u00f2 che l'urna pesava ben 15 tonnellate ed era alta quasi 5 metri, e che nessun pavimento avrebbe potuto sopportarne il peso, venne donata alla National Gallery, che la restitu\u00ec ai sovrani nel 1906. Re Edoardo VII risolse il problema mettendo l'urna nei giardini, dove \u00e8 tuttora. Nei giardini vi \u00e8 anche una piccola residenza estiva, attribuita a William Kent, datata circa 1740. Adiacenti al palazzo sono le scuderie reali, anch'esse progettate da Nash, che ospitano le carrozze reali, tra cui il \"Gold State Coach\", una carrozza dorata in stile rococ\u00f2 disegnata da Sir William Chambers nel 1760, con pannelli dipinti da Giovanni Battista Cipriani. Questa carrozza venne usata per la prima volta per l'apertura ufficiale del Parlamento da parte di Giorgio III nel 1762 e viene ora usata dal re o dalla regina solo in occasione dell'incoronazione o del giubileo. Le scuderie reali ospitano anche i cavalli da tiro usati durante le sfilate cerimoniali che si tengono a Londra.\nBandiere a palazzo.\nIl sergente della bandiera della regina \u00e8 il solo responsabile di tutte le bandiere che sventolano dai pennoni del Palazzo di Buckingham. Fino al 1997 l'unica a sventolare era il Royal Standard, lo stendardo ufficiale dei sovrani del Regno Unito, ed era innalzato sul pennone solo quando i reali erano a palazzo. Lo stendardo reale non viene mai issato a mezz'asta, neanche in caso di lutto: persino quando muore il sovrano rimane in alto sul pennone, anche se \u00e8 accompagnato dalla bandiera del Principe di Galles. Alla morte di re Giorgio VI la bandiera di accompagnamento issata sul pennone fu quella della Regina Madre, poich\u00e9 la residenza ufficiale di Elisabetta era ancora Clarence House.\nLa tradizione cambi\u00f2 nel 1997 in seguito alla morte della principessa Diana, quando la monarchia venne investita da molte polemiche per la mancata esposizione a mezz'asta della bandiera. Poich\u00e9 la famiglia reale si trovava al Castello di Balmoral, come consuetudine lo stendardo reale non era esposto a Buckingham Palace, ma vista l'insistenza della gente la regina ruppe il protocollo ordinando di innalzare a mezz'asta la Union Flag fino al funerale della principessa. Da quel momento, quando la regina \u00e8 a palazzo viene issato lo stendardo reale, quando non \u00e8 a palazzo viene issata la Union Flag, che pu\u00f2 essere innalzata a mezz'asta in caso di lutto reale o nazionale. In una particolare occasione \u00e8 stata issata sul pennone la bandiera dell'Unione europea o come nel caso del principe Filippo.\nIl palazzo oggi.\nOggi il palazzo non \u00e8 solo la residenza della Regina , ma anche la residenza londinese del Duca di York e del Conte e della Contessa di Wessex. Il palazzo ospita inoltre l'ufficio della monarchia e le sue funzioni associate. In confronto ad altri palazzi reali e castelli britannici, Buckingham Palace \u00e8 relativamente nuovo, eppure le parole \"Buckingham Palace\" sono giunte a simboleggiare la monarchia britannica. Alla fine di entrambe le guerre mondiali, vaste folle si radunarono spontaneamente al palazzo, cos\u00ec come avvenne alla fine della seconda guerra boera.\nUna folla stimata in un milione di persone si riun\u00ec a Londra, molti davanti al palazzo, per vedere la regina in occasione del suo giubileo d'oro del giugno 2002. Al concerto del giubileo d'oro il chitarrista Brian May - gi\u00e0 dei Queen - esegu\u00ec God Save the Queen dal tetto di Buckingham Palace.\nIl 4 giugno 2012 i giardini interni hanno ospitato il cosiddetto \"Picnic a palazzo\" per diverse migliaia di persone, le quali, avendo vinto i biglietti, hanno potuto anche assistere al grande concerto (svoltosi la sera stessa davanti al palazzo), organizzato nell'ambito delle celebrazioni del giubileo di diamante della regina Elisabetta II, in occasione del 60\u00ba anno di regno di Sua Maest\u00e0. Durante il concerto Ren\u00e9e Fleming e Alfie Boe hanno cantato insieme dal balcone destro del palazzo, mentre la band Madness ha suonato e cantato dal tetto, mentre venivano proiettate diverse immagini sulla facciata del palazzo.\nAlla fine del concerto dal tetto del palazzo sono stati lanciati diversi fuochi d'artificio."}
{"id": "306643", "revid": "1005847", "url": "https://it.wikipedia.org/wiki?curid=306643", "title": "Mustafa Barghuthi", "text": "Medico attivo nelle organizzazioni non governative, Bargh\u016bth\u012b nel 2002 ha lasciato il Partito Popolare Palestinese e fondato il partito Iniziativa Nazionale Palestinese, con cui, forte anche del sostegno di associazioni, movimenti e del Fronte Popolare per la Liberazione della Palestina, si \u00e8 candidato alle elezioni presidenziali del 2005, dove si \u00e8 posizionato alle spalle dell'attuale presidente Ab\u016b M\u0101zen, ottenendo il 21% delle preferenze.\nAlle elezioni legislative in Palestina del 2006 \u00e8 stato eletto al Consiglio legislativo palestinese. \u00c8 stato Ministro dell'Informazione nel breve Governo Haniyeh II (da marzo a giugno del 2007)."}
{"id": "306652", "revid": "38783", "url": "https://it.wikipedia.org/wiki?curid=306652", "title": "Dibranchiati", "text": ""}
{"id": "306653", "revid": "465169", "url": "https://it.wikipedia.org/wiki?curid=306653", "title": "Teoria di Debye-H\u00fcckel", "text": "La teoria di Debye-H\u00fcckel (elaborata da Peter Debye ed Erich H\u00fcckel nel 1923) ha lo scopo di spiegare le deviazioni dall'idealit\u00e0 delle propriet\u00e0 chimico-fisiche associate alle specie chimiche immerse in soluzioni elettrolitiche.\nViene utilizzata per predire i valori dei coefficienti di attivit\u00e0 degli ioni in soluzioni diluite.\nPer gli elettroliti, a differenza delle soluzioni di non-elettroliti, la deviazione dall'idealit\u00e0 \u00e8 particolarmente elevata anche in soluzioni con molalit\u00e0 10\u22123 mol kg\u22121.\nDa tale teoria deriva la legge di Debye-H\u00fcckel, che \u00e8 un'espressione che lega il coefficiente di attivit\u00e0 ionico medio formula_1 di una soluzione elettrolitica alla sua forza ionica.\nPremessa: il coefficiente di attivit\u00e0 ionico medio.\nIl coefficiente di attivit\u00e0 \u03b3 \u00e8 una misura dello scostamento di una soluzione dal comportamento ideale (descritto dalla legge di Raoult); l'attivit\u00e0 \u00e8 pari al prodotto di tale coefficiente per la concentrazione:\nNel caso di una soluzione elettrolitica ideale, i coefficienti di attivit\u00e0 di tutti gli ioni sono pari a 1.\nTra le principali cause di scostamento dall'idealit\u00e0 sono da annoverarsi gli effetti dell'attrazione di ioni dotati di carica di segno opposto e la repulsione di ioni dotati di carica di segno uguale.\nI coefficienti di attivit\u00e0 dei singoli ioni non possono essere misurati direttamente, in quanto ogni soluzione elettrolitica contiene al suo interno ioni positivi (cationi) e ioni negativi (anioni). Si fa quindi uso del coefficiente di attivit\u00e0 ionico medio formula_2, che nel caso di una soluzione di cloruro di sodio (NaCl) \u00e8 dato da:\nIn generale, nel caso di un elettrolita AnBm completamente dissociato, il coefficiente di attivit\u00e0 medio \u00e8 dato da:\nTale coefficiente di attivit\u00e0 medio pu\u00f2 essere calcolato per via teorica dalla teoria di Debye-H\u00fcckel e quindi confrontato con i dati sperimentali. Si \u00e8 visto a proposito che la teoria di Debye-H\u00fcckel \u00e8 in maggiore accordo con i risultati sperimentali nel caso di soluzioni diluite.\nLe interazioni che portano a scostamenti dall'idealit\u00e0 nelle soluzioni biologiche sono in genere di natura elettrostatica, cosicch\u00e9 la distinzione tra attivit\u00e0 e concentrazione viene operata soltanto per specie cariche. Si considerano usualmente due tipi di interazioni fra specie cariche. La prima di queste \u00e8 l'interazione fra piccoli ioni vicini fra loro e la seconda \u00e8 l'interazione con le molecole del solvente.\nLa pi\u00f9 nota fra le teorie che trattano queste interazioni \u00e8 la teoria di Debye-Huckel e le sue estensioni. Queste teorie prevedono che il coefficiente di attivit\u00e0 di un singolo elettrolita in soluzione inizialmente diminuisca rispetto al valore unitario al crescere della sua concentrazione. A concentrazioni pi\u00f9 alte, la pendenza della curva del coefficiente di attivit\u00e0 in funzione della concentrazione diventi positiva, ma ci\u00f2 accade a concentrazioni maggiori di quelle fisiologiche.\n Un altro tipo di interazione, che \u00e8 pi\u00f9 frequente nelle soluzioni biologiche, \u00e8 costituita dal legame tra soluti carichi e particelle (solubili o insolubili) in soluzione. Questo tipo di legame pu\u00f2 essere reversibile o irreversibile. Spesso questi soluti legati non sono disponibili al trasporto, cosicch\u00e9 l'attivit\u00e0 del soluto diminuisce. Tuttavia, molto spesso il coefficiente di attivit\u00e0 \u00e8 vicino ad 1.\nIl modello di Debye-H\u00fcckel.\nNel modello di Debye-H\u00fcckel, gli anioni (ioni negativi) e i cationi (ioni positivi) sono assimilati a sfere aventi rispettivamente carica \"z\"1\"e\"+ e \"z\"2\"e\"-, essendo \"z\" la valenza dello ione.\nIl solvente (in cui gli ioni sono immersi) viene invece assimilato ad un mezzo continuo. Ogni ione in media \u00e8 circondato maggiormente da ioni aventi carica di segno opposto rispetto allo ione in questione.\nLe interazioni elettrostatiche tra gli ioni possono essere calcolate dalla legge di Coulomb, da cui si ricava:\nessendo:\nSi assume inoltre che:\nRisultati della teoria di Debye-H\u00fcckel.\nDalle ipotesi fatte precedentemente, Debye e H\u00fcckel hanno ricavato la seguente formula per il coefficiente di attivit\u00e0 ionico medio:\ndove:\nNel caso particolare di una soluzione acquosa a 25 \u00b0C, si ottengono i seguenti valori:\nLa legge limite di Debye-H\u00fcckel.\nLa legge limite \u00e8 ricavata per il limite di bassissima concentrazione (cio\u00e8 nella condizione di diluizione infinita).\nPer bassi valori della forza ionica, il valore del denominatore si pu\u00f2 approssimare a 1 e il termine \"formula_9\" si annulla, per cui l'equazione precedente si riconduce alla legge limite di Debye-H\u00fcckel, secondo la quale coefficiente di attivit\u00e0 medio \u00e8 proporzionale alla radice quadrata della forza ionica:\ndove formula_11 \u00e8 la forza ionica della soluzione e formula_12 \u00e8 il numero di carica dello ione. formula_13 \u00e8 un parametro dipendente dalla permittivit\u00e0 elettrica del vuoto e dalla temperatura, ed \u00e8 pari a 0,509 per l'acqua a 25\u00a0\u00b0C.\nLa legge di Debye-H\u00fcckel estesa.\nLa legge di Debye-H\u00fcckel estesa fornisce risultati coerenti con i risultati sperimentali per concentrazioni fino a circa 0,1\u00a0mol kg\u22121, quando la forza ionica \u00e8 troppo alta perch\u00e9 la legge limite sia ancora valida.\ndove \"b\" \u00e8 un parametro correttivo che dipende dalle interazioni tra gli ioni, chiamato \"parametro d'interazione specifica\".\nLa legge di Debye per concentrazioni ancora pi\u00f9 elevate prevede dei termini ulteriori del tipo formula_15 dove b, c e cos\u00ec via sono coefficienti che dipendono dall'elettrolita in questione.\nVerifica della teoria.\nOnde verificare la validit\u00e0 della teoria di Debye-H\u00fcckel sono stati tentati numerosi metodi sperimentali, tra cui metodi indiretti (quali misure di congelamento, della pressione osmotica o di tensione di vapore), oppure metodi diretti (quali la misura del potenziale elettrico in pile). Il problema fondamentale \u00e8 costituito dal tentativo di spingersi verso diluizioni il pi\u00f9 elevate possibile.\nIn particolare, negli ultimi anni del XX secolo sono state condotte misure attraverso pile a membrane liquide permeoselettive, misure che hanno consentito di spingersi anche a diluizioni dell'ordine di grandezza di 10\u22124 m.\nQueste misure sperimentali hanno confermato appieno la validit\u00e0 della legge Debye-H\u00fcckel per elettroliti 1:1 quali ad esempio NaCl, ma hanno messo in evidenza deviazioni negative dalla pendenza limite per elettroliti ad alta carica quali i 2:2 o i 2:3, mentre la teoria di Debye-H\u00fcckel \u00e8 in grado di prevedere esclusivamente deviazioni positive.\n\u00c8 probabile che l'incapacit\u00e0 da parte delle leggi di Debye-H\u00fcckel di prevedere tali deviazioni negative, osservate esclusivamente a diluizioni spinte, derivi dal fatto che tali leggi sono ricavate dalla linearizzazione dell'equazione di Poisson-Boltzmann: le informazioni su tali deviazioni vanno presumibilmente perdute durante la fase di linearizzazione.\nNonostante le leggi di Debye-H\u00fcckel siano vecchie di quasi un secolo, non era stato possibile osservare queste piccole discrepanze prima, in quanto non esistevano metodi sperimentali atti a spingersi a diluizioni dell'ordine di grandezza di 10\u22124 m."}
{"id": "306654", "revid": "767487", "url": "https://it.wikipedia.org/wiki?curid=306654", "title": "Dibranchiata", "text": "La sottoclasse dei dibranchiati, detti anche coleoidi, conta i cefalopodi con un solo paio di branchie a ctenidio, conchiglia ridotta o assente, sifone chiuso, tubolare, senza lembi. \nPresentano un solo paio di atri cardiaci e di reni, occhi vescicolari chiusi con cristallino. Rispetto ai tetrabranchiati hanno un numero minore di tentacoli, spesso cromatofori e ghiandola dell'inchiostro, che espelle granuli di melanina a pressione. Le braccia periorali sono provviste di ventose. \nNel corso della storia evolutiva di questo gruppo la conchiglia si assottiglia e si riduce sempre di pi\u00f9 fino addirittura a sparire del tutto, per permettere movimenti pi\u00f9 rapidi adatti alla vita predatoria. Dalle belemniti estinte, dotate di una conchiglia regredita, settata e formata da fragmocono, ostraco, periostraco e dal rostro, sono derivati i diversi tipi di scheletro: nel totano resta solo il periostraco dorsale che d\u00e0 luogo alla \u201cpenna dei calamari\u201d, nella seppia rimane l'ostraco ed il fragmocono che danno luogo al caratteristico \u201cosso\u201d, in spirula evolve un avvolgimento endogastrico e resta il rostro e il fragmocono. Negli ottopodi, invece, si assiste alla perdita della conchiglia (al massimo si parla di nicchio nidimentale in femmine di Argonauta). Bottoni di coaptazione fissano il mantello al tronco."}
{"id": "306656", "revid": "38783", "url": "https://it.wikipedia.org/wiki?curid=306656", "title": "Tetrabranchiati", "text": ""}
{"id": "306659", "revid": "287204", "url": "https://it.wikipedia.org/wiki?curid=306659", "title": "Jacobsite", "text": "La jacobsite \u00e8 un minerale."}
{"id": "306660", "revid": "152479", "url": "https://it.wikipedia.org/wiki?curid=306660", "title": "Trevorite", "text": "La trevorite \u00e8 un minerale."}
{"id": "306661", "revid": "297745", "url": "https://it.wikipedia.org/wiki?curid=306661", "title": "Francesco Cornaro", "text": ""}
{"id": "306662", "revid": "1573940", "url": "https://it.wikipedia.org/wiki?curid=306662", "title": "Tetrabranchiata", "text": "La sottoclasse dei tetrabranchiati include i cefalopodi che hanno due paia di branchie a ctenidio, conchiglia sviluppata esogastrica, simmetrica e concamerata, sifone aperto, con due lembi. \nLa sottoclasse dei Tetrabranchiata \u00e8 una delle sottoclassi tradizionali e considerate semplicistiche nelle quali era stata divisa la classe dei Cephalopoda. Per la sistematica paleontologica si preferisce una suddivisione in tre sottoclassi sulla base della morfologia della conchiglia: Nautiloidea, Ammonoidea e Coleoidea. I tetrabranchiati entrano, in questa classificazione, nella sottoclasse Nautiloidea .\nAnatomia.\nOltre alle due paia di branchie, i tetrabranchiati presentano due paia di atri cardiaci e di reni. Occhi vescicolari aperti, senza cristallino e molti tentacoli, tutti caratteri questi che ne permettono la distinzione con i dibranchiati.\nA questo gruppo appartengono gli estinti ortoceratidi, Ammoniti ed il Nautilus, un vero \"fossile vivente\"."}
{"id": "306663", "revid": "107856221", "url": "https://it.wikipedia.org/wiki?curid=306663", "title": "Cuprospinel", "text": "Il cuprospinel \u00e8 un minerale."}
{"id": "306669", "revid": "486946", "url": "https://it.wikipedia.org/wiki?curid=306669", "title": "Shostakovich", "text": ""}
{"id": "306672", "revid": "33689", "url": "https://it.wikipedia.org/wiki?curid=306672", "title": "S. Giuseppe", "text": ""}
{"id": "306675", "revid": "367445", "url": "https://it.wikipedia.org/wiki?curid=306675", "title": "Rutulo", "text": ""}
{"id": "306677", "revid": "124931623", "url": "https://it.wikipedia.org/wiki?curid=306677", "title": "Kensington e Chelsea", "text": "Il Borgo Reale di Kensington e Chelsea (spesso abbreviato in RBKC) \u00e8 un borgo di Londra che si trova nella parte occidentale del centro cittadino e gode del riconoscimento onorifico di \"borgo reale\" da parte della Corona britannica.\nL'etimologia del nome Kensington deriva da \"Kensing town\", l'antico nome del villaggio che sorgeva alle porte di Londra. \nIl \"Royal Borough of Kensington and Chelsea\" venne istituito nel 1965, fondendo i precedenti \"metropolitan boroughs\" di Kensington e Chelsea. L'aggettivo \"royal\" fu ereditato dal \"Royal Borough\" di Kensington, aggettivo conferigli dalla regina Vittoria che vi era nata. \nSi tratta di un'area molto urbanizzata: con una popolazione di abitanti e una densit\u00e0 di circa abitanti per chilometro quadrato, fa del borgo l'area pi\u00f9 densamente popolata del Regno Unito.\nIl borgo si trova immediatamente a ovest della Citt\u00e0 di Westminster, vero centro nevralgico della Londra moderna. Il \"Borough of Kensington and Chelsea\", dal canto suo, ospita numerose e importanti istituzioni museali quali lo Science Museum, il Natural History Museum e il Victoria and Albert Museum, ma anche la Royal Albert Hall, il conservatorio, un'universit\u00e0, diverse ambasciate, i grandi magazzini Harrods e molte delle aree residenziali pi\u00f9 esclusive della citt\u00e0 dove risiedono innumerevoli personaggi famosi del mondo della politica, letteratura, musica e spettacolo.\nQuartieri del borgo reale di Kensington e Chelsea.\nIl Royal Borough of Kensington e Chelsea include i quartieri di:\nLuoghi.\nattrazioni del borgo della grande londra"}
{"id": "306678", "revid": "125110190", "url": "https://it.wikipedia.org/wiki?curid=306678", "title": "Pace di Passarowitz", "text": "La pace di Passarowitz (odierna Po\u017earevac, in Serbia) del 21 luglio 1718 fu il trattato che concluse il conflitto scoppiato nel 1714 tra l'Impero Ottomano e la Repubblica di Venezia, al cui fianco era intervenuta nell'aprile 1716 anche l'Austria.\nIl trattato fu firmato nella citt\u00e0 serba di Po\u017earevac (nota, per via dell'Impero austroungarico di allora, col nome tedesco di \"Passarowitz\") da Ibrahim Aga e Mehmed Aga, in rappresentanza del sultano ottomano Ahmed III, dal barone Ugo Damiano von Viermund e dal conte Talman, in rappresentanza dell'imperatore Carlo VI. Qualche giorno dopo anche la Repubblica di Venezia firm\u00f2 un trattato con i rappresentanti del sultano ottomano.\nPremesse.\nDal 1714 al 1718 i Turchi avevano condotto vittoriose azioni militari contro Venezia in Grecia e a Creta, ma erano stati sconfitti dai veneziani a difesa di Corf\u00f9 (estate 1716). Su insistenza del principe Eugenio di Savoia, Carlo VI si decise ad intervenire al lato della Serenissima, e nel giro di pochi mesi le truppe ottomane furono sbaragliate dagli austriaci, vittoriosamente condotti dal principe Eugenio nelle battaglie di Petervaradino (5 agosto 1716), Temesv\u00e1r (1\u00ba ottobre 1716) e Belgrado (18 agosto 1717).\nContenuto.\nSulla base di questi antefatti militari la pace di Passarowitz si limit\u00f2 a consolidare una serie di variazioni territoriali, in base al principio dell\"'uti possidetis\":\nIn forza del trattato vennero siglati anche accordi commerciali che attribuirono ai sudditi ottomani la libert\u00e0 di commercio nel territorio della monarchia asburgica.\nConseguenze.\nDal punto di vista politico la pace di Passarowitz, se da un lato pose fine alla secolare lotta tra Venezia e i Turchi, d'altro canto segn\u00f2 l'inizio del declino della Serenissima e consacr\u00f2 la presenza turca in Grecia, anche se la grande favorita dal trattato fu tuttavia l'Austria.\nIl poeta tedesco Johann Christian G\u00fcnther celebr\u00f2 la pace di Passarowitz in una delle sue pi\u00f9 celebri poesie."}
{"id": "306679", "revid": "111433", "url": "https://it.wikipedia.org/wiki?curid=306679", "title": "Magnetoidrodinamica", "text": "La magnetoidrodinamica o magnetofluidodinamica o idromagnetismo (anche abbreviata \"MHD\" da \"magnetohydrodynamics\"), \u00e8 la disciplina che studia la dinamica dei fluidi elettricamente conduttori. Tra questi si annoverano i plasmi, i metalli liquidi, e l'acqua marina. La parola \"magnetoidrodinamica\" deriva da \"magneto-\" (riferita al campo magnetico), \"idro-\" (riferita all'acqua, ma in questo caso generalizzata a tutti i fluidi) e dinamica (che significa movimento).\nStoria.\nIl termine di magnetoidrodinamica fu utilizzato la prima da Hannes Alfv\u00e9n, per i cui studi ricevette il premio Nobel nel 1970.\nImportanti contributi furono dati dal fisico russo Stanislav Braginskij negli anni sessanta.\nModelli matematici.\nL'insieme di equazioni che descrivono la magnetoidrodinamica \u00e8 una combinazione delle equazioni di Navier-Stokes, dalla fluidodinamica, e le equazioni di Maxwell, dall'elettromagnetismo. Queste equazioni differenziali devono essere risolte simultaneamente. Questo compito \u00e8 impossibile da condurre simbolicamente, tranne che nei casi pi\u00f9 semplici. Per i problemi pi\u00f9 realistici, si cercano soluzioni numeriche tramite l'uso di supercomputer. Poich\u00e9 la magnetoidrodinamica tratta corpi continui, non pu\u00f2 trattare fenomeni \"cinetici\", ad esempio quelli per cui \u00e8 importante l'esistenza di particelle discrete, o di una distribuzione non termica delle loro velocit\u00e0.\nTuttavia, \u00e8 possibile una deduzione rigorosa delle equazioni della magnetoidrodinamica a partire dai principi primi, cio\u00e8 dell'equazione cinetica per un insieme di ioni ed elettroni immersi in un campo magnetico, introducendo poi le ipotesi opportune sulle collisioni fra le particelle, che permettono di passare dai moti microscopici alle variabili fluide macroscopiche: questo problema \u00e8 stato affrontato in modo rigoroso dal fisico russo Stanislav Braginskij negli anni intorno al 1960. In termini molto semplici, la magnetoidrodinamica richiede che la frequenza di collisioni fra le particelle sia abbastanza elevata da permettere il raggiungimento di una distribuzione di Maxwell per le particelle componenti il fluido o il plasma.\nMagnetoidrodinamica ideale.\nL'approssimazione pi\u00f9 comune della magnetoidrodinamica \u00e8 di assumere che il fluido sia un conduttore elettricamente perfetto e cio\u00e8 abbia una conducibilit\u00e0 elettrica formula_1 per cui le equazioni di Maxwell si riducano esattamente a quelle della magnetostatica, potendo trascurare il campo elettrico; questa semplificazione porta alla \"magnetoidrodinamica ideale\":\nPer l'insieme completo di equazioni della magnetoidrodinamica ideale bisogna quindi aggiungere due equazioni: la legge di conservazione della massa,\ne l'equazione del moto di Newton,\nin cui al secondo membro compaiono la forza elettromagnetica e pressione meccanica.\nNel regime ideale la magnetoidrodinamica impone che le linee di campo magnetico non possano muoversi attraverso il fluido, rimanendo legate alle stesse zone di fluido a tutti i tempi: questo risultato prende il nome di Teorema di Alfv\u00e9n, che \u00e8 un analogo fluido della legge di Lenz. Sotto queste condizioni la maggior parte delle correnti elettriche tendono ad essere compresse in zone sottili, quasi bidimensionali, chiamate \"current sheets\" (letteralmente \"lamine di corrente\"). Questo ha l'effetto di dividere il fluido in domini magnetici, ognuno dei quali possiede una piccola corrente elettrica nella direzione delle linee di campo.\nLa connessione tra le linee di campo magnetico ed il fluido in regime ideale fissa la topologia del campo magnetico nel fluido; ad esempio, se un numero di linee di campo sono \"annodate\", esse rimarranno tali finch\u00e9 il fluido continuer\u00e0 a mantenere una resistivit\u00e0 trascurabile. La difficolt\u00e0 di rompere le linee di campo per riconnetterle in un modo diverso fa s\u00ec che il plasma possa accumulare una grande quantit\u00e0 di energia magnetica, sotto forma di velocit\u00e0 fluida che scorre nel sistema. Questa energia pu\u00f2 essere resa disponibile se le condizioni della magnetoidrodinamica ideale vengono meno, dando origine ai fenomeni noti come riconnessione magnetica.\nMagnetoidrodinamica ideale all'equilibrio.\nIn condizioni di equilibrio vi \u00e8 un'ulteriore semplificazione, ottenuta eliminando nelle equazioni le derivate temporali. Si ottengono in questo modo le equazioni della magnetoidrodinamica ideale all'equilibrio:\nTali equazioni non contengono pi\u00f9 la velocit\u00e0 fluida, ma sono le correnti, i campi magnetici, e la pressione del fluido. In generale, un fluido conduttore o un plasma sono in equilibrio se le correnti e i campi magnetici bilanciano la pressione interna del fluido, che tende ad espandere il fluido stesso. In particolare, la prima equazione mostra che le superfici isobare (cio\u00e8, a pressione costante) sono superfici a flusso magnetico costante, ovvero sono superfici di flusso.\nCon tali equazioni si possono analizzare, ad esempio, i dispositivi di confinamento magnetico, utilizzati in particolare negli acceleratori di particelle e nell'ambito della fusione nucleare.\nLimiti della magnetoidrodinamica ideale.\nDal momento che il plasma, pur essendo un buon conduttore elettrico, non \u00e8 un conduttore perfetto, il campo magnetico non \u00e8 perfettamente congelato, ma pu\u00f2 muoversi seguendo una legge di diffusione, dove la resistivit\u00e0 del plasma gioca il ruolo di un coefficiente di diffusione, infatti, combinando: la legge di Ohm con formula_8,\nla legge di induzione magnetica:\ne la legge di Amp\u00e8re:\nsi ottiene:\nche \u00e8 un'equazione della diffusione con diffusivit\u00e0 magnetica formula_12. Il tempo formula_13, dove \"L\" rappresenta la dimensione tipica del sistema, svolge un ruolo fondamentale nel caratterizzare i plasmi magnetizzati, ed \u00e8 noto come \"tempo di diffusione magnetica\" o semplicemente \"tempo resistivo\". Le equazioni della magnetoidrodinamica ideale sono valide quindi su tempi piccoli rispetto a formula_14. Di solito questi tempi sono molto lunghi, per cui la magnetoidrodinamica ideale mantiene la sua validit\u00e0: siccome per\u00f2 la definizione del tempo resistivo implica anche una distanza spaziale, questo significa che su distanze piccole la magnetoidrodinamica ideale pu\u00f2 venire meno pi\u00f9 facilmente che su distanze grandi. Spesso infatti in piccoli spessori di plasma, dette \"resistive layers\" (\"strati resistivi\"), formula_15 risulta essere troppo piccolo perch\u00e9 la magnetoidrodinamica ideale funzioni.\nNonostante queste regioni siano veramente piccole, esse nondimeno sono sufficienti alla formazione di instabilit\u00e0 note come instabilit\u00e0 \"tearing\", che riescono a rompere e riconnettere le linee di campo magnetico, e quindi a violare le condizioni restrittive sulla topologia che la magnetoidrodinamica ideale normalmente impone.\nI fenomeni di riconnessione legati alle instabilit\u00e0 di tipo tearing sono normalmente molto distruttivi, perch\u00e9 implicano il rilascio dell'energia magnetica precedentemente accumulata nella configurazione topologica antecedente alla riconnessione: ne sono un esempio i brillamenti (o \"flare\") solari.\nApplicazioni.\nGeofisica.\nIl nucleo fluido della Terra e di altri pianeti \u00e8 ritenuto produrre, tramite meccanismi interpretabili all'interno della magnetoidrodinamica, il campo magnetico terrestre su tempi molto pi\u00f9 lunghi del tempo di diffusione resistiva. Questi fenomeni sono noti come dinamo, in analogia alla dinamo in elettrotecnica.\nFenomeni simili alla dinamo sono ritenuti essere molto importanti anche per la dinamica soggiacente alla formazione delle aurore.\nAstrofisica.\nLa magnetoidrodinamica si applica con una certa facilit\u00e0 in astrofisica, dato che il 99% della materia barionica nell'Universo \u00e8 costituita da plasma, fra cui le stelle, il mezzo interplanetario (cio\u00e8, la regione di spazio fra un pianeta e l'altro), lo spazio interstellare, le nebulose, ed i getti relativistici.\nLe macchie solari sono causate dai campi magnetici del sole, come fu teorizzato da Joseph Larmor nel 1919. Il vento solare \u00e8 pure un tipo di plasma governato dalla magnetoidrodinamica.\nIl cadere della magnetoidrodinamica ideale, nella forma di riconnessione magnetica, \u00e8 alla base della formazione dei brillamenti o flare, le pi\u00f9 grandi esplosioni nel sistema solare. Il campo magnetico in una regione solare attiva, corrispondente a una macchia, \u00e8 responsabile di fenomeni ciclici di riconnessione, accumulando e liberando energia sotto forma di raggi X, radiazione, e rilascio di particelle che formano il vento solare.\nIngegneria e fisica della fusione nucleare controllata.\nLa magnetoidrodinamica \u00e8 uno strumento essenziale per potere descrivere i complessi meccanismi che regolano l'equilibrio e la stabilit\u00e0 dei dispositivi di confinamento magnetico all'interno della fusione termonucleare controllata. Questi dispositivi sono un laboratorio unico dove testare modelli interpretativi, poi utilizzati anche in altri ambiti (come l'astrofisica e la geofisica). In modo molto simile al sole, fenomeni in cui la magnetoidrodinamica ideale viene meno, cio\u00e8 i fenomeni di riconnessione magnetica, sono fondamentali nel determinare le propriet\u00e0 di trasporto nei plasmi magnetizzati per la fusione.\nPropulsione magnetoidrodinamica nella fiction.\nLa propulsione magnetoidrodinamica \u00e8 citata nel romanzo \"La grande fuga dell'Ottobre Rosso\" di Tom Clancy (e nel film tratto dal libro).\nInoltre, in tutti i libri di Clive Cussler riguardanti la nave \"Oregon\" della Corporation, tale sistema viene spesso enfatizzato dato che tale imbarcazione \u00e8 appunto propulsa con questa tecnologia. In realt\u00e0 la prima apparizione della propulsione magnetoidrodinamica nei libri di Cussler \u00e8 nel libro \"Walhalla\", con protagonista Dirk Pitt (il personaggio chiave che ha fatto la fortuna dei libri di Cussler), dove era il sistema di propulsione della nave da crociera \"Emerald Dolphin\". Tralasciando le vicende narrative specifiche del romanzo, Cussler ha poi utilizzato permanentemente questa tecnologia propulsiva nello spin-off narrativo dedicato appunto alla \"Oregon\" della Corporation (la serie dedicata a Cabrillo)."}
{"id": "306680", "revid": "4106", "url": "https://it.wikipedia.org/wiki?curid=306680", "title": "Ugo Koblet", "text": ""}
{"id": "306681", "revid": "122297127", "url": "https://it.wikipedia.org/wiki?curid=306681", "title": "Orario cadenzato", "text": "L'orario cadenzato \u00e8 una forma di orario ferroviario in cui le partenze dei treni dalla stessa stazione avvengono a minuti fissi di ogni ora: ad esempio, sempre al minuto 15 di ciascuna ora (oppure ai minuti 15 e 45, se si programmano due corse all'ora).\nIn Italia l'orario ferroviario cadenzato fu introdotto dal 1985 sulle principali linee del nord Italia (Torino-Venezia, Milano-Genova e Milano-Bologna), mentre dal 1987 fu esteso ad altre principali linee italiane (Milano-Roma-Napoli, Bologna-Bari ecc.).\nMotivazione.\nL'impostazione di un orario ferroviario \u00e8 in gran parte basata sulla domanda o, pi\u00f9 precisamente, su una mescolanza tra domanda ed esigenze tecniche di circolazione, principalmente i turni del materiale rotabile.\nNe deriva che un orario basato sulla domanda dev'essere costruito relazione per relazione, appunto in base alle fasce orarie in cui la domanda si manifesta e si concentra. Il concetto opposto, rispetto alla progettazione degli orari \"uno a uno\" descritta, \u00e8 un orario cadenzato in cui le partenze su ciascuna relazione (tra le stazioni A e B) avvengono a minuti fissi. In questo modo si ottengono importanti vantaggi:\nAnche l'orario cadenzato pu\u00f2 gestire la variabilit\u00e0 della domanda. I due principali modi con cui la si attua sono:\nOrario cadenzato simmetrico.\nLe criticit\u00e0 dell'orario cadenzato sono le relazioni con trasbordo in una data stazione. A una prima analisi sembrerebbe che non vi debbano essere problemi in quanto se i treni passano a minuti fissi, le coincidenze che funzionano ad una certa ora funzioneranno anche in un'altra e cos\u00ec via. Ma come si realizza un funzionamento efficace di coincidenze? \nLa risposta \u00e8 relativamente semplice, bisogna che le \"tracce\" del diagramma del moto dei treni, in un orario grafico spazio-tempo, siano simmetriche e che le velocit\u00e0 di percorrenza delle tratte interessate siano uguali nei due sensi di marcia.\nSe ci\u00f2 accade, la traccia di ritorno risulta inclinata nel verso opposto rispetto a quella d'andata e, se il tempo di percorrenza \u00e8 indipendente dal senso, le due tracce sono speculari, cio\u00e8 il ritorno si ottiene ribaltando l'andata attorno ad un asse di simmetria, cio\u00e8 attorno a una retta verticale equidistante - punto per punto - dalle due tracce.\nSi supponga di fissare la posizione di questo asse in modo che passi per il minuto :00, cio\u00e8 per l'ora esatta. Cos\u00ec operando, se in andata il passaggio da una certa stazione si ha al minuto :40, 20\u00a0min prima dell'ora, in ritorno il passaggio dalla stessa stazione si avr\u00e0 20\u00a0min dopo l'ora. Da un punto di vista operativo, ci\u00f2 significa che, una volta fissati gli orari di andata, quelli di ritorno sono stabiliti di conseguenza.\nDalla simmetria per :00 deriva che i treni s'incrociano sempre al minuto 30 in quanto \u00e8 quello che soddisfa la condizione \"n min prima dell'ora esatta = n min dopo l'ora esatta\". Se i treni hanno cadenza (intervallo di servizio) di 1h e viaggiano per pi\u00f9 di 1h, dato che si \"vanno incontro\", non possono che incrociarsi ogni mezzora al minuto :30 e al minuto :00, come si nota disegnando le tracce in un diagramma spazio-tempo. \nA questo punto si pu\u00f2 definire compiutamente un orario cadenzato simmetrico. Esso \u00e8 basato su due condizioni:\nDa quanto esposto deriva che:\nIn un sistema di trasporto integrato (ferrovie, autolinee, altri operatori) la simmetria \u00e8 il modo pi\u00f9 semplice per interfacciare le maglie della rete, inserendole in un'unica struttura. In altre parole, l'asse di simmetria che passa per il minuto :00 diventa l'interfaccia comune di linee e reti di modi di trasporto diversi. Per questo motivo l'orario cadenzato simmetrico \u00e8 anche detto Orario Cadenzato Integrato (OCI)."}
{"id": "306682", "revid": "1904508", "url": "https://it.wikipedia.org/wiki?curid=306682", "title": "Nicol\u00f2 Don\u00e0", "text": "Biografia.\nInfanzia ed educazione.\nNacque dai patrizi Don\u00e0 del ramo \"dalle Tresse d'Oro\", ultimo dei tre figli maschi di Giovanni di Nicol\u00f2 e di Elisabetta di Cristoforo Morosini.\nSi form\u00f2 a Padova presso lo zio Girolamo e il cardinale Agostino Valier, acquisendo nozioni di lettere e latino che lo portarono a sviluppare una notevole capacit\u00e0 retorica.\nCarriera politica.\nEntr\u00f2 a far parte del Maggior Consiglio grazie all'estrazione della balla d'oro nel 1560 ed ebbe il primo incarico politico nel 1564 come Savio agli Ordini. Da allora il Don\u00e0 partecip\u00f2 costantemente alla vita pubblica della Serenissima, in un momento particolarmente importante sia dal punto di vista interno che estero.\nOper\u00f2 fuori della capitale a partire dal 1566, quando fu sindico e avogador in Dalmazia. Partecip\u00f2 alla battaglia di Lepanto e, nel 1574, divenne podest\u00e0 di Vicenza.\nL'anno dopo ricopriva la stessa carica a Capodistria. Durante questo periodo affront\u00f2 una crisi con i vicini di Trieste sullo sfruttamento delle saline, culminata con un'operazione militare che vide la distruzione degli impianti di Rosandra da parte dei soldati Veneziani.\nDogato.\nIl 4 aprile 1618, in un momento particolare per la Repubblica veneziana (si sospettava, a ragione, che agenti del servizio segreto spagnolo, guidati dal loro ambasciatore, il Marchese di Bedmar, tentassero di fomentare disordini al fine di far cadere Venezia in mani spagnole), riusc\u00ec a farsi eleggere doge.\nEletto, cerc\u00f2 di far sparire la fama di \"spilorcio\" ma fu impedito in questo dai parenti, ancora pi\u00f9 avari di lui (si dice che, durante un ballo, i parenti facessero restare fuori dalla sala del banchetto alcune nobildonne, invitate dallo stesso doge, per poter risparmiare sul cibo).\nIl suo dogado dur\u00f2 appena 35 giorni (4 aprile - 9 maggio) in cui non accadde nulla di notevole anche se la tensione dovuta alla congiura spagnola aument\u00f2.\nMorte.\nSi dice che mor\u00ec per il dolore provocato dalla sconfitta subita dal nipote Pietro che s'era candidato ad un'alta carica pubblica; il rifiuto del Senato sarebbe stato interpretato come uno sgarbo nei suoi confronti.\nNon \u00e8 chiaro quanto veritiera possa esser questa storia ma, forse influ\u00ec, visto che Nicol\u00f2 Donato mor\u00ec tre giorni dopo questo fatto."}
{"id": "306683", "revid": "2077074", "url": "https://it.wikipedia.org/wiki?curid=306683", "title": "Marion Delorme", "text": "Marion Delorme \u00e8 l'ultima opera di Amilcare Ponchielli.\nIl libretto di Enrico Golisciani fu tratto dal dramma omonimo di Victor Hugo.\nVersioni.\nLa prima assoluta ebbe luogo al Teatro alla Scala di Milano il 17 marzo 1885 con un cast d'eccezione: Romilda Pantaleoni nel ruolo di Marion, Francesco Tamagno in quello di Didier e la direzione d'orchestra di Franco Faccio. L'opera raccolse un buon successo di pubblico ma ricevette critiche prevalentemente negative. Ponchielli di conseguenza decise di tagliare alcuni episodi e riscriverne altri, modificando in qualche punto anche la drammaturgia.\nI versi dei pezzi aggiunti furono scritti da Antonio Ghislanzoni e la nuova versione and\u00f2 in scena con pieno successo al Teatro Grande di Brescia, il 9 agosto 1885. In questa veste l'opera fu pubblicata da Ricordi in riduzione per canto e pianoforte.\nIn seguito Ponchielli apport\u00f2 qualche altra minore modifica alla partitura, che fu di nuovo rappresentata, poco dopo la sua morte, a Venezia, Parma, Roma, S\u00e3o Paulo e Rio de Janeiro.\nIn seguito scomparve quasi del tutto dai cartelloni dei teatri lirici, per essere finalmente eseguita e incisa a Montpellier, il 7 dicembre 2001, diretta da Friedemann Layer e con Denia Mazzola nella parte della protagonista.\nLa partitura autografa della versione bresciana (con i successivi accorciamenti indicati mediante croci che consentono la lettura del testo musicale) \u00e8 conservata presso l'Archivio Musicale Ricordi. Della versione originale non resta che il libretto a stampa.\nTrama.\nLa vicenda si svolge a Blois, nel 1638.\nAtto I.\n\"Camera di Marion Delorme a Blois\".\nMarion Delorme, una celebre cortigiana parigina, si \u00e8 allontanata dalla capitale per vivere una storia d'amore con Didier, a cui non ha rivelato la sua vera identit\u00e0, facendosi chiamare Maria.\nIl marchese di Saverny \u00e8 riuscito a rintracciare la vecchia amante e tenta invano di capire le ragioni della sua fuga in provincia e di riportarla nel bel mondo parigino. Conoscendo il suo passato, non pu\u00f2 credere che Marion sia davvero fuggita per amore.\nSaverny parte poco prima del ritorno dell'innamorato. \u00c8 aggredito da un gruppo di banditi e le sue grida richiamano Didier, che li mette in fuga.\nI due uomini si presentano, in presenza di Marion, ma Didier si avvede del rapporto stranamente amichevole tra la sua \"Maria\" e il forestiero.\nAtto II.\n\"Piazza a Blois\"\nIn piazza si chiacchiera del nuovo editto con cui il cardinale Richelieu ha ordinato la condanna a morte di chiunque prenda parte a un duello e di come a Parigi nessuno lo rispetti.\nGiunge Saverny e racconta, tra l'ilarit\u00e0 generale, l'ultima nuova dell'idillio di Marion con un giovane borghese.\nNel frattempo Didier, sempre pi\u00f9 convinto che Saverny sia un rivale, lo va cercando per il paese e non appena lo trova, fa in modo di insultarlo fino a provocare un duello.\nIn quel momento giungono le guardie, pronte ad arrestare i due contendenti, sennonch\u00e9 Saverny riesce a farla franca fingendosi morto.\nLaffemas, il luogotenente di Richelieu, offre a Marion di salvare Didier in cambio del suo amore, ma la donna lo scaccia furibonda.\nAtto III.\n\"Un parco\" presso il castello di Nangis.\nDidier \u00e8 riuscito a fuggire di prigione e con Marion si \u00e8 unito alla compagnia itinerante del capocomico Lelio.\nIl marchese di Saverny, mimetizzato grazie ad una barba finta e ad un abito da ufficiale, si aggira a sua volta nei pressi del castello, dove vive un suo potente zio.\nLaffemas, frattanto, ha identificato la cortigiana e fatto circondare il castello, certo di catturare il fuggiasco. Ordina quindi ai comici di esibirsi davanti a lui, con l'idea di smascherare pubblicamente la coppia.\nSaverny, al corrente della trappola, tenta di salvare i due giovani. Quando s'imbatte in Didier, si fa riconoscere e gli confida che Marion Delorme \u00e8 stata riconosciuta. Ma Didier ancora non conosce la vera identit\u00e0 della donna amata e tocca al marchese il compito di rivelargliela.\nFurioso e disperato, Didier si smaschera davanti a Laffemas, insulta il luogotenente, scaccia Marion e viene infine arrestato assieme a Saverny, diventato suo fraterno amico.\nAtto IV.\n\"Vecchio cortile nell'interno della fortezza di Beaugency\".\nDidier e Saverny attendono l'ora dell'esecuzione. Il marchese di Nangy, zio di Saverny, ha ottenuto la grazia per il nipote, che generosamente chiede alla guardia incaricata di metterlo in libert\u00e0 che sia risparmiata la vita dell'amico invece della sua. Poich\u00e9 non \u00e8 possibile, si prepara a morire con Didier.\nMarion tenta l'ultima carta e accetta l'offerta di Laffemas. Quindi si reca nel carcere per portar via Didier, che per tutta risposta la insulta, mostrando di aver intuito il modo in cui la donna \u00e8 riuscita a ottenere la sua libert\u00e0.\nSolo quando sta per essere portato davanti al plotone, cede alle preghiere di Marion e la perdona prima di morire. Quindi esce con Saverny.\nPassa un'enorme lettiga rossa, chiusa da cortine, sorretta da venti guardie: \u00e8 Richelieu. Marion gioca l'ultima carta: si getta ai piedi del cardinale implorando la grazia. La voce di Richelieu pronuncia un secco \"No\".\nLa lettiga \u00e8 lontana. Marion, sola, ode il rullo dei tamburi e gli spari. Non le resta che invocare \"Infamia eterna al Cardinale, al re!\""}
{"id": "306689", "revid": "124483809", "url": "https://it.wikipedia.org/wiki?curid=306689", "title": "Marilyn Horne", "text": "Biografia.\nInizi\u00f2 la sua storia musicale studiando canto presso la scuola del Maestro David Paul Kyle, uno dei pi\u00f9 importanti insegnanti statunitensi che tra l'altro impost\u00f3 molte 'stars' della musica rock come ad esempio Geoff Tate dei Queensr\u00ffche, Layne Staley degli Alice in Chains e Ann Wilson del gruppo Heart, e molti altri cantanti di Opera come ad esempio Jesse Thomas, e Frederica Von Stade.\nDebutta come soprano nel 1954, doppiando, nelle parti cantate, l'attrice afro-americana Dorothy Dandridge nel film \"Carmen Jones\" di Otto Preminger.\nNel 1960, dopo aver cantato per anni in un coro diretto puntualmente anche da Igor' F\u00ebdorovi\u010d Stravinskij, si sposa con il direttore d'orchestra Henry Lewis (dal quale avr\u00e0 una figlia, Angela). Parte per la cittadina tedesca di Gelsenkirchen, dove l'aspetta un'intensa stagione lirica: Giulietta (\"I Capuleti e i Montecchi\"), Minnie (\"La fanciulla del West\"), Mim\u00ec (\"La boh\u00e8me\"), Marie (\"Wozzeck\").\nIl successo \u00e8 tiepido: con il marito si accorge che la sua voce meglio si attaglia a un repertorio meno acuto. Un anno di studio intenso e di riflessione la portano a reinventarsi una voce. Nel 1961 la coppia Joan Sutherland-Richard Bonynge la vuole nella \"Beatrice di Tenda\". Nel 1970 con la stessa Sutherland canter\u00e0 \"Norma\" al Metropolitan, con un successo definitivo.\nSeguir\u00e0 la riscoperta del contralto rossiniano (dapprima Arsace in Semiramide, sempre con la Sutherland, poi Tancredi, a partire dalla fine degli anni settanta), e della vocalit\u00e0 settecentesca, riadattata a una personalit\u00e0 vulcanica e di grande energia (\"Rinaldo\", \"Orlando\" di H\u00e4ndel e Vivaldi: questi i ruoli affrontati nel repertorio barocco).\nTerminer\u00e0 la carriera nel 1999, nel quarantacinquesimo anno d'attivit\u00e0.\nMarilyn Horne riveste oggi il ruolo di presidentessa di un'associazione a sostegno dei giovani cantanti, la Marilyn Horne Foundation, con sede legale e attivit\u00e0 a New York. Nel gennaio 2006 ha fatto diffondere, tramite il suo agente, la notizia di una sua malattia piuttosto seria. Con la grande energia di sempre, la Horne continua ad insegnare canto e a occuparsi della sua associazione, pur affrontando le cure necessarie.\n\u00c8 stata una delle cantanti d'opera del XX secolo alle quali si pu\u00f2 applicare la qualifica di \"storica\", per aver riscoperto il repertorio serio rossiniano e aver fatto rivivere dopo quasi due secoli i fasti dei contralti storici rossiniani quali Marietta Alboni e Rosmunda Pisaroni, in questo accomunabile, anche se per motivi diversi, a Maria Callas e Joan Sutherland."}
{"id": "306691", "revid": "37401", "url": "https://it.wikipedia.org/wiki?curid=306691", "title": "Fiele", "text": ""}
{"id": "306692", "revid": "203463", "url": "https://it.wikipedia.org/wiki?curid=306692", "title": "Adalberto Libera", "text": "Biografia.\nNacque il 16 luglio del 1903 a Villa Lagarina, piccolo paese del Trentino allora sotto il dominio asburgico. A undici anni (nel 1914) Adalberto si stabil\u00ec con i genitori a Parma, citt\u00e0 d'origine della madre, la marchesa Olimpia Pallavicino; il padre, Giuseppe Antonio, ex-ufficiale di leva dell'Esercito imperiale Austro-ungarico, era in fuga dal Trentino austriaco alla vigilia della prima guerra mondiale.\nQui completer\u00e0 gli studi classici e inizier\u00e0 gli studi universitari presso la Facolt\u00e0 di Matematica dell'Universit\u00e0 degli Studi cittadina, frequentando contemporaneamente le lezioni di architettura presso il Regio Istituto d\u2019Arte \"Paolo Toschi\". Il riordinamento della riforma dell'istruzione universitaria spinse Libera all'iscrizione presso l'unica Facolt\u00e0 di Architettura in Italia, quella della Sapienza- Universit\u00e0 di Roma, escluse le sezioni speciali ai Politecnici di Torino e Milano. Qui conoscer\u00e0 e avvier\u00e0 un fruttuoso sodalizio con un importantissimo architetto del Novecento italiano, Mario De Renzi, suo collega universitario e compagno della formazione artistica. A Roma, Libera si inser\u00ec in un ambiente intellettuale che lo port\u00f2 a contatto diretto con le personalit\u00e0 che dominavano la cultura architettonica della capitale Gustavo Giovannoni e Marcello Piacentini.\nFu membro non ancora laureato del milanese Gruppo 7 con Terragni, Figini, Pollini, Rava, Frette, Larco e Castagnoli. Subentr\u00f2 proprio a quest'ultimo nel 1927, diffondendo a Roma l'azione teorica del gruppo.\nNel 1930 fond\u00f2, e divenne segretario, il MIAR (Movimento italiano per l'architettura razionale) ed \u00e8 invitato da Ludwig Mies van der Rohe all'esposizione di Stoccarda del 1927 (Werkbund). Nel 1928 e nel 1931 fu tra gli organizzatori delle Esposizioni di \"Architettura Razionale\" a Roma, la seconda delle quali segn\u00f2 la sconfitta del M.I.A.R. che fu costretto a sciogliersi a seguito delle roventi polemiche tra la giovane generazione d'\"assalto\u201d e quella legata all'accademia, prossima al potere politico, duramente rappresentata dalla \"Tavola degli orrori\" di Pietro Maria Bardi.\nContinua per\u00f2 la sua attivit\u00e0 progettuale sui canoni del razionalismo e realizza in tal senso diversi edifici negli anni trenta di cui il maggiore \u00e8 senz'altro il Palazzo dei Congressi dell'E.42. Il fabbricato rileva nella facciata i segni e i particolari architettonici del \"neoclassicismo semplificato\" piacentiniano, ma nella volta a vela e negli altri prospetti crea un innovativo spazio architettonico ed \u00e8 senz'altro l'edificio razionalmente pi\u00f9 valido tra quelli realizzati.\nNel 1937 cura la Mostra nazionale delle colonie estive e dell'assistenza all'infanzia, svoltasi nel Circo Massimo.\nNel 1938 realizza a Capri la Villa Malaparte di Curzio Malaparte, parallelepipedo rotto dalla gradonata della terrazza solare della copertura; opera architettonica di una limpidezza razionale esemplare e che appare in rilievo sulla roccia di un promontorio, ma anche straordinariamente integrata con il luogo e creatrice di un eccezionale ambiente costruito. Secondo recenti acquisizioni di documenti e lettere il progetto della villa \u00e8 in realt\u00e0 interamente attribuibile allo stesso Malaparte; Libera aveva presentato prima della rottura con Malaparte un progetto diverso e mai realizzato. Tutto ci\u00f2 emerge da lettere del pittore viareggino Uberto Bonetti, che si era occupato della realizzazione dell'edificio e che scriveva appunto che \"la realizzazione materiale dell'edificio\" \u00e8 stata effettuata su disegni propri ma \"dietro Vostro (di Malaparte, ndr) indirizzo estetico e costruttivo: piante, sezioni ecc.\" Questo spiegherebbe anche la modestia della parcella presentata da Bonetti, riferita al puro lavoro tecnico-esecutivo.\nNonostante il suo ruolo di rilievo all'interno dell'architettura del regime fascista (basti pensare all'allestimento eseguito nel 1933 assieme a Mario De Renzi a Roma per la Mostra della Rivoluzione fascista) riusc\u00ec a superare indenne il crollo del fascismo e la seconda guerra mondiale - a differenza di altri importanti architetti del razionalismo italiano (Pagano e Terragni) - continuando ad esercitare attivamente la professione.\nDopo la guerra sono da ricordare alcuni suoi edifici a Roma: un insieme di unit\u00e0 abitative (1954) e un palazzo per uffici (1959). Del 1956 \u00e8 il suo progetto per la Cattedrale di La Spezia.\nDella sua generazione Libera \u00e8 forse il pi\u00f9 razionalista e non solo per la partecipazione al Gruppo 7 ma perch\u00e9 la sua personalit\u00e0 lo rendono affine ai grandi maestri europei del Movimento Moderno; egli infatti aveva l'impulso a trasferire nell'architettura un mondo ordinato secondo categorie universali quali: la semplicit\u00e0, l'integrit\u00e0, l'essenzialit\u00e0 e la durata che in architettura si palesano attraverso uno stile di purezza classica e di perfetta corrispondenza tra geometria e costruzione. La figura di Libera differisce dalla cultura italiana del tempo per le sue esclusioni di luogo, contesto, storia e si colloca nell'ambito ideale della cultura razionalista. Nonostante ci\u00f2 c'\u00e8 un carattere di anomalia rispetto ad esperienze razionalistiche pi\u00f9 tipiche europee dato dall'estraniamento dal luogo, alla perfetta chiusura dell'organismo in se stesso, all'unicit\u00e0 e irripetibilit\u00e0 dell'oggetto e al forte valore simbolico e ideale.\nLibera cita tre possibili modi di sviluppo del processo progettuale, in cui funzione e forma giocano ruoli diversi:\nA monte del processo ideativo di Libera c'\u00e8 una geometria, una tendenza ad organizzare il volume secondo un prevalente assetto geometrico: parallelepipedi, cilindri, coni, corone circolari, o opportune giustapposizioni e compenetrazioni di questi. Nella prima idea di spazio si esplicita il legame tra l'esigenza e la forma architettonica, deputata a soddisfare quell'esigenza. I primi schizzi sono costruzioni geometriche, il passaggio successivo \u00e8 strutturale; la struttura \u00e8 l'elemento di mediazione obbligatoria tra l'idea di spazio e lo spazio concreto, deve essere visibile ma non esibita, una trama organizzatrice. Solo nelle opere dell'ultimo periodo la struttura assumer\u00e0 un'incidenza rilevante."}
{"id": "306694", "revid": "203434", "url": "https://it.wikipedia.org/wiki?curid=306694", "title": "Policarbonato", "text": "Un policarbonato \u00e8 un polimero termoplastico ottenuto dall'acido carbonico, avente formula di struttura generale:\ndove R \u00e8 una catena alchilica derivata da un diolo tipicamente aromatico. I policarbonati fanno parte, con molte distinzioni, delle resine poliesteree. Il pi\u00f9 importante \u00e8 quello derivato dal bisfenolo A.\nLa sigla DIN 7728 e 16780 del policarbonato \u00e8 \"PC\".\nStoria.\nNel 1898 Alfred Einhorn studi\u00f2 i policarbonati aromatici. Nel 1928 E. I. Carothers della DuPont studia egli stesso il materiale, ma la prima produzione industriale risale al 1953 ad opera di Hermann Schnell presso la Bayer AG. Questo policarbonato era basato sul 2,2-Bis(4-hydroxyphenyl)propan (Bisfenolo A). Bayer inizi\u00f2 la produzione massiva nel 1958 usando il marchio Makrolon. Nel 1973 segu\u00ec la General Electric con la produzione del Lexan (SABIC).\nI policarbonati di bisfenolo A hanno visto crescere molto il loro utilizzo per le loro particolari propriet\u00e0 di trasparenza, resistenza termica e meccanica, propriet\u00e0 elettriche e durezza.\nCaratteristiche.\nI policarbonati resistono agli acidi minerali, agli idrocarburi alifatici, alla benzina, ai grassi, agli oli, agli alcoli (tranne l'alcol metilico) e all'acqua sotto i . Al di sopra di tale temperatura l'acqua attacca il polimero favorendo una graduale decomposizione chimica. La biodegradabilit\u00e0 \u00e8 scarsa e richiede tempi lunghi.\nA seconda della polimerizzazione i policarbonati di bisfenolo A hanno pesi molecolari medi che variano tra e .\nI policarbonati con pesi tra e vengono processati per iniezione (viscosit\u00e0 intrinseca [\u014b]=0,45-0,58 dL/g a 30\u00a0\u00b0C in diclorometano), mentre quelli con pesi superiori a ([\u014b]=0,95 dL/g) hanno un'alta viscosit\u00e0 del fuso e devono essere processati in soluzione.\nLe propriet\u00e0 meccaniche, quali allungamento, carico a rottura, resistenza all'urto e alla flessione, mostrano un rapido aumento con il peso molecolare fino a raggiungere un plateau per valori del peso molecolare intorno ai , peso per il quale \u00e8 ancora garantita una buona lavorabilit\u00e0 per estrusione e stampaggio. Di fondamentale importanza ai fini delle applicazioni del policarbonato \u00e8 la sua elevata tenacit\u00e0. Il policarbonato \u00e8 sensibile all'intaglio, con conseguente riduzione della resistenza a fatica. In caso di usura pu\u00f2 essere impiegato solo limitatamente.\nIl policarbonato di bisfenolo-A presenta un elevato indice di rifrazione () dovuto al suo carattere aromatico. La trasparenza e l'assenza di colore permettono una permeabilit\u00e0 alla luce dell'89% nello spettro del visibile. Gli UV vengono assorbiti e causano ingiallimento, si utilizzano perci\u00f2 degli stabilizzatori come i benzotriazoli o delle protezioni applicate sulla superficie esposta agli agenti atmosferici. La trasparenza del policarbonato, unita alle propriet\u00e0 meccaniche, fa di esso il sostituto naturale del vetro, a differenza del quale \u00e8 curvabile a freddo.\nIl policarbonato presenta una struttura molecolare stericamente impedita, ci\u00f2 limita la libert\u00e0 di rotazione attorno ai legami assiali della catena polimerica con conseguente irrigidimento della stessa. Di conseguenza l'impaccamento delle macromolecole risulta difficile, e la cristallizzazione non avviene spontaneamente.\nIl polimero pu\u00f2 cristallizzare attraverso prolungato riscaldamento a temperatura elevata (180\u00a0\u00b0C per otto giorni) o per stiramento dei film a 186\u00a0\u00b0C.\nI policarbonati altamente cristallini fondono a circa 260\u00a0\u00b0C e sono meno solubili di quelli amorfi, hanno un'alta capacit\u00e0 di concentrare la luce e sono usati per produrre lenti. Di contro presentano il problema di avere una superficie tenera e graffiabile.\nLa temperatura di transizione vetrosa \u00e8 di 150\u00a0\u00b0C, alta se paragonata a quella di molti altri polimeri, il polistirene presenta ad esempio una Tg di 100\u00a0\u00b0C. Un elevato valore di Tg \u00e8 sintomo di stabilit\u00e0 dimensionale come pure di una notevole resistenza alla frattura sotto carico, determina inoltre il valore massimo limite della temperatura di uso del materiale per il mantenimento delle propriet\u00e0. Il modulo elastico resta costante anche fino a 130\u00a0\u00b0C. Esistono per\u00f2 anche dei problemi connessi con tale alta temperatura di transizione vetrosa, problemi legati soprattutto alla lavorabilit\u00e0. L'estrusione del policarbonato prevede infatti temperature intorno ai 300\u00a0\u00b0C e ci\u00f2 richiede macchine e stampi speciali, differenti da quelli utilizzabili per la maggior parte delle materie plastiche.\nApplicazioni.\nI policarbonati vengono usati nei pi\u00f9 svariati campi di applicazione: \nNel campo medico il policarbonato ha trovato largo impiego: la possibilit\u00e0 di sterilizzare in autoclave (poich\u00e9 Tg = 150\u00a0\u00b0C), o mediante raggi gamma alcuni \"composti a base di PC\" ne ha permesso l'utilizzo nelle apparecchiature per l'emodialisi artificiale e per la cardiochirurgia, per la prima infanzia e le cure domiciliari (biberon, aerosol, incubatrici).\nNell'edilizia civile e industriale i pannelli in policarbonato, grazie alla loro leggerezza, luminosit\u00e0, resistenza e versatilit\u00e0, vengono utilizzati per realizzare coperture e finestrature. Molto utilizzato anche per la fabbricazione di tubi estrusi."}
{"id": "306695", "revid": "17351", "url": "https://it.wikipedia.org/wiki?curid=306695", "title": "S.M.84", "text": ""}
{"id": "306698", "revid": "547034", "url": "https://it.wikipedia.org/wiki?curid=306698", "title": "Franklinite", "text": "La franklinite \u00e8 un minerale raro; \u00e8 un ossido del gruppo degli spinelli, sottogruppo del ferro, con formula ZnFe2O4. Analogamente alla magnetite sia il Fe2+ che il Fe3+ pu\u00f2 essere presente. Il ferro (Fe2+) bivalente o il manganese (Mn) possono accompagnare l\u2019atomo di zinco (Zn). Il manganese trivalente (Mn3+) pu\u00f2 sostituire il ferro ferrico (Fe3+). Quando si rinviene \u00e8 spesso associata a minerali fluorescenti.\nMorfologia.\nIl sistema cristallino della Franklinite \u00e8 il cubico. Si presenta con cristalli ottaedrici o rombododecaedrici, quasi sempre con gli spigoli arrotondati, di colore nero o in aggregati massicci neri opachi di aspetto metallico a volte con sfumature rossastre. La Franklinite \u00e8 dura, molto pesante, fragile ma non sfaldabile e con frattura concoide. La polvere \u00e8 di colore rosso-bruno. \u00c8 leggermente magnetica e lo diventa nettamente se scaldata su fiamma riducente. \u00c8 infusibile e solubile in acido cloridrico (HCl).\nOrigine e giacitura.\nSi forma per metamorfismo di alta temperatura nei sedimenti ricchi in manganese, ferro, e zinco, in ambienti metasomatici di contatto delle dolomiti cristalline. Pu\u00f2 essere associata a Zincite gialla, Willemite verde, Magnetite, Rodonite e Granato.\nLa localit\u00e0 dove \u00e8 stata scoperta la Franklinite \u00e8 la Franklin Furnace Mine nel distretto minerario di Hill Mines nel New Jersey (U.S.A.). La Franklinite pu\u00f2 accompagnarsi ad altri minerali (Willemite, Calcite, Zincite) che sono fluorescenti sotto la luce U.V.; in questi campioni il contrasto tra i piccoli cristalli neri di Franklinite, mescolati alla Calcite e alla Willemite, crea, sotto la luce ultravioletta, uno spettacolare effetto estetico. Grandi cristalli neri ottaedrici di Franklinite sono pi\u00f9 rari da rinvenire. Nella Franklin Furnace sono stati trovati cristalli ottaedrici di 30 cm di lato.\nUsi.\nPu\u00f2 essere sfruttata per l\u2019estrazione di Zinco e Manganese in lega con il ferro. Molto ricercata dai collezionisti di minerali."}
{"id": "306699", "revid": "1305772", "url": "https://it.wikipedia.org/wiki?curid=306699", "title": "Moblog", "text": "La parola moblog \u00e8 una fusione tra i vocaboli \"mobile\" e \"blog\". Un mobile blog, o moblog, consiste di contenuti inviati su Internet da uno strumento mobile appunto, portatile, come ad esempio un telefono cellulare o un palmare.\nUna grande parte dello sviluppo iniziale dei moblog \u00e8 dovuto al Giappone, che \u00e8 stata una delle prime nazioni dove i telefoni cellulari con camera integrata sono stati commercializzati in larga scala.\nSecondo la storia dei moblog di Joi Ito, il primo post sul web da un dispositivo mobile \u00e8 attribuibile a Steve Mann, nel 1995. Egli utilizz\u00f2 un computer cosiddetto \"indossabile\", che era un predecessore dei dispositivi ora utilizzati per i moblog. Il primo post su Internet da un dispositivo mobile standard fu di Tom Vilmer Paamand in Danimarca nel maggio 2000.\nIl termine 'moblogging' fu coniato da Adam Greenfield per descrivere tale pratica nel 2002. Egli poi organizz\u00f2 la prima conferenza internazionale sul moblogging (1IMC) nel luglio 2003 a Tokyo, con l'aiuto di Paul Baron, Gen Kanai, Carsten Schwesig e Steve Graff.\nI weblog mantenuti da dispositivo portatile sono anche conosciuti come cyborblogs, soprattutto se basati principalmente sull'invio di immagini.\nCon la diffusione della tecnologia UMTS e della Videochiamata, i moblog stanno sfruttando sempre pi\u00f9 anche la tecnologia video. Come indicato dal Rapporto 2006 dell'Osservatorio permanente Mobile VAS Consumer del Politecnico di Milano , appartiene ad un'azienda italiana, Mobaila, il primato di aver introdotto per prima in Europa un videoblog completamente accessibile in videochiamata dal proprio telefono cellulare."}
{"id": "306700", "revid": "1442080", "url": "https://it.wikipedia.org/wiki?curid=306700", "title": "Magnesiochromite", "text": "La magnesiochromite \u00e8 un minerale."}
{"id": "306701", "revid": "8897", "url": "https://it.wikipedia.org/wiki?curid=306701", "title": "Via crucis", "text": ""}
{"id": "306703", "revid": "29035", "url": "https://it.wikipedia.org/wiki?curid=306703", "title": "Desmond Mpilo Tutu", "text": ""}
{"id": "306704", "revid": "135224", "url": "https://it.wikipedia.org/wiki?curid=306704", "title": "Cromite", "text": "La cromite \u00e8 un minerale, appartenente al gruppo degli spinelli, caratterizzato da un elevato contenuto in Cr2O3, in genere superiore al 37%; per contenuti in Cr2O3 significativi ma minori si parla di Cr-spinello. Generalmente la cromite si presenta massiva. Quando sono presenti cristalli, mostrano abito ottaedrico.\nI cristalli di cromite appartengono al sistema cristallino cubico.\nAbito cristallino.\nil minerale si presenta raramente in cristalli distinti, tuttavia si presenta normalmente in masse granulari o noduli neri\nOrigine e giacitura.\nLo spinello, presente nel mantello terrestre come minerale accessorio delle peridotiti e delle serpentiniti, si arricchisce in cromo a seguito dei processi di restitizzazione del mantello stesso, fino a trasformarsi in cromite. Nelle peridotiti del mantello la cromite non supera mai il 2-3 % in peso. I giacimenti di cromite si formano per processi diversi che permettono l'accumulo di cristalli di cromite a formare una roccia nota come cromitite, costituita in prevalenza da cromite. Le cromititi si formano in due ambienti geodinamici fondamentalmente: "}
{"id": "306705", "revid": "1442080", "url": "https://it.wikipedia.org/wiki?curid=306705", "title": "Manganochromite", "text": "La manganochromite \u00e8 un minerale."}
{"id": "306706", "revid": "1442080", "url": "https://it.wikipedia.org/wiki?curid=306706", "title": "Cochromite", "text": "La cochromite \u00e8 un minerale."}
{"id": "306708", "revid": "1442080", "url": "https://it.wikipedia.org/wiki?curid=306708", "title": "Nichromite", "text": "La nichromite \u00e8 un minerale non ritenuto valido dall'IMA perch\u00e9 la sua descrizione \u00e8 stata pubblicata prima dell'approvazione."}
{"id": "306709", "revid": "110157", "url": "https://it.wikipedia.org/wiki?curid=306709", "title": "Zincochromite", "text": "La zincochromite \u00e8 un minerale."}
{"id": "306710", "revid": "1442080", "url": "https://it.wikipedia.org/wiki?curid=306710", "title": "Magnesiocoulsonite", "text": "La magnesiocoulsonite \u00e8 un minerale."}
{"id": "306711", "revid": "79968", "url": "https://it.wikipedia.org/wiki?curid=306711", "title": "Desmond Tutu", "text": "Tutu \u00e8 stato il primo arcivescovo anglicano nero di Citt\u00e0 del Capo, in Sudafrica, e primate della Chiesa anglicana dell'Africa meridionale. Vinse il premio Nobel per la pace nel 1984.\nViene solitamente accreditato per aver coniato l'espressione Rainbow Nation (\"nazione arcobaleno\") per descrivere il Sudafrica. Questa denominazione, che si riferisce all'ideale della convivenza pacifica e armoniosa fra le diverse etnie del paese, fu in seguito ripresa da Nelson Mandela e divenne parte della cultura nazionale del paese.\nTutu \u00e8 sempre stato attivo nella difesa dei diritti umani e ha usato la sua elevata posizione per lottare a favore degli oppressi, nonostante gli Stati Uniti d'America abbiano mosso verso di lui delle polemiche a causa della sua opposizione a Israele. Ha lottato per sconfiggere AIDS, tubercolosi, povert\u00e0, razzismo, sessismo, l'imprigionamento di Chelsea Manning, omofobia e transfobia. Ha redatto diversi libri con i suoi discorsi e le sue dichiarazioni.\nBiografia.\nNato a Klerksdorp (Transvaal), Tutu si trasfer\u00ec con la famiglia a Johannesburg all'et\u00e0 di 12 anni. Anche se desiderava diventare un medico, la sua famiglia non poteva permettersi di pagargli gli studi e quindi Tutu dovette seguire le orme del padre nel campo dell'insegnamento. Tutu studi\u00f2 al \"Pretoria Bantu Normal College\" dal 1951 al 1953, and\u00f2 quindi a insegnare alla \"Johannesburg Bantu High School\", dove rimase fino al 1957. Diede le dimissioni a seguito dell'approvazione del Bantu Education Act, protestando contro le misere prospettive educative dei sudafricani neri. Tutu continu\u00f2 i suoi studi, questa volta in teologia, e nel 1960 venne nominato pastore anglicano. Divenne cappellano dell'Universit\u00e0 di Fort Hare, una culla di dissenso e una delle poche universit\u00e0 di qualit\u00e0 per gli studenti neri nella parte meridionale del Sudafrica.\nTutu lasci\u00f2 il suo incarico come cappellano e si spost\u00f2 al King's College di Londra (1962\u20131966), dove consegu\u00ec il Bachelor e il Master in teologia. Ritornato in Sudafrica, dal 1967 al 1972 us\u00f2 le sue lezioni per evidenziare le condizioni della popolazione di colore. Tutu scrisse una lettera al Primo Ministro Vorster, nella quale descriveva il Sudafrica come \"un barile di polvere da sparo che poteva esplodere in qualsiasi momento\". Non ricevette mai risposta.\nNel 1972 Tutu fece ritorno nel Regno Unito, dove venne nominato vice-direttore del Fondo per l'Educazione Teologica del Consiglio Mondiale delle Chiese, a Bromley nel Kent. Ritorn\u00f2 in Sudafrica nel 1975 e venne nominato decano della Cattedrale di St. Mary a Johannesburg, prima persona di colore a reggere tale incarico.\nSposato con Leah Nomalizo Tutu dal 1955, la coppia ha avuto quattro figli: Trevor Thamsanqa, Theresa Thandeka, Naomi Nontombi e Mpho Andrea. Tutti e quattro hanno frequentato la famosa Waterford Kamhlaba School.\nNel 1996, a Tutu venne diagnosticato un cancro della prostata. \u00c8 morto il 26 dicembre 2021.\nOpera politica.\nNel 1976 le proteste di Soweto, note anche come Scontri di Soweto, contro l'uso da parte del governo dell'afrikaans nelle scuole nere, si trasform\u00f2 in una massiccia rivolta contro l'apartheid. Da quel momento Tutu appoggi\u00f2 il boicottaggio economico del suo paese. Desmond Tutu fu vescovo del Lesotho dal 1976 al 1978, quando divenne segretario generale del Consiglio Sudafricano delle Chiese. Da questa posizione fu in grado di portare avanti il suo lavoro contro l'apartheid con il consenso di quasi tutte le chiese. Tutu sostenne risolutamente la riconciliazione tra tutte le parti coinvolte nell'apartheid attraverso i suoi scritti e le sue lezioni, in patria e all'estero.\nIl 16 ottobre 1984, Tutu venne premiato con il Premio Nobel per la pace. Il comitato del Nobel cit\u00f2 il suo \"ruolo come figura unificante nella campagna per risolvere il problema dell'apartheid in Sudafrica\". Tutu divenne la prima persona di colore a guidare la Chiesa Anglicana in Sudafrica il 7 settembre 1986. Nel 1989 Tutu venne invitato a Birmingham, per le \"Citywide Christian Celebrations\". Tutu e la moglie visitarono diverse fondazioni, tra cui la \"Nelson Mandela School\" di Sparkbrook.\nDopo la fine dell'apartheid, Tutu guid\u00f2 la Commissione per la verit\u00e0 e la riconciliazione, incarico per il quale fu insignito del Sydney Peace Prize nel 1999. Nel 2004 Tutu ritorn\u00f2 nel Regno Unito, come \"Visiting Professor\" in Societ\u00e0 Post-conflitto al King's College e tenne il discorso di commemorazione per il 175\u00ba anniversario del college. Visit\u00f2 inoltre il nightclub dell'associazione degli studenti, intitolato \"Tutu's\" in suo onore, nel quale \u00e8 presente un busto che lo raffigura. Tutu ha insegnato in numerose universit\u00e0 in Nordamerica e in Europa.\nPosizione politica.\nLa filosofia di azione di Tutu si \u00e8 sempre ispirata al concetto africano di \"ubuntu\", che indica una visione della societ\u00e0 senza divisioni e nella quale ogni persona \u00e8 chiamata a svolgere un ruolo importante. Da qui nasce l'attenzione all'altro e una naturale tensione verso la pace.\nIl Premio Nobel ha anche espresso il suo appoggio al movimento indipendentista della Papua Occidentale, criticando il ruolo delle Nazioni Unite nella conquista della Papua Occidentale da parte dell'Indonesia. Tutu disse: \"Per molti anni la gente del Sudafrica soffr\u00ec sotto il giogo dell'oppressione e dell'apartheid. Molti popoli continuano a soffrire un'oppressione brutale, in cui la loro fondamentale dignit\u00e0 come esseri umani viene negata. Uno di questi popoli \u00e8 quello della Papua Occidentale.\"\nTutu ha criticato inoltre gli abusi dei diritti umani nello Zimbabwe, definendo il presidente Robert Mugabe una \"caricatura di un dittatore africano\", e criticando la politica di quieta diplomazia del governo sudafricano nei confronti dello Zimbabwe.\nCommentando l'elezione di Gene Robinson, avvenuta il 5 agosto 2003, primo uomo apertamente gay a diventare vescovo della Chiesa episcopale degli Stati Uniti d'America, Desmond Tutu disse: \"Nella nostra chiesa qui in Sudafrica, ci\u00f2 non fa differenza. Possiamo solo dire che, al momento, noi riteniamo che dovrebbero rimanere celibi e quindi non vediamo quale sia il problema.\"\nNel gennaio 2005, Tutu aggiunse la sua voce al crescente dissenso sui sospetti terroristi detenuti a Camp X-Ray nella Baia di Guant\u00e1namo (Cuba), definendo le detenzioni senza processo come \"completamente inaccettabili\". Us\u00f2 inoltre l'opportunit\u00e0 per deplorare l'omofobia e chiedere l'accettazione del vescovo gay Gene Robinson.\nIl 20 aprile 2005, a seguito dell'elezione del cardinale Joseph Ratzinger come Papa Benedetto XVI, Tutu disse di essere rattristato dal fatto che fosse improbabile che la Chiesa cattolica cambiasse la sua opposizione ai preservativi nella lotta all'HIV/AIDS in Africa: \"Avremmo sperato in qualcuno pi\u00f9 aperto ai pi\u00f9 recenti sviluppi del mondo, l'intera questione del ministero delle donne e una posizione pi\u00f9 ragionevole riguardo ai preservativi e all'HIV/AIDS.\"\nIl 24 dicembre 2008 si \u00e8 scagliato contro Robert Mugabe, presidente dello Zimbabwe, affermando: \"Se Mugabe continua a manifestare ostinazione e intransigenza si deve chiedergli di farsi da parte\", specificando inoltre che ci\u00f2 pu\u00f2 avvenire anche con la forza o le minacce.\nNel 2009 aderisce al progetto per la realizzazione del film \"Soldiers of Peace\" che coinvolge 14 Paesi nel Mondo nella realizzazione di una pace globale.\nNel febbraio 2014 l'Arcivescovo ha lanciato un appello al presidente ugandese Yoweri Museveni affinch\u00e9 non promulgasse la legge che prevedeva l'ergastolo per gli omosessuali recidivi, paragonando la normativa alle persecuzioni naziste.\nNel 2016 si dice favorevole all'eutanasia, sottolineando come: \"a migliaia di persone in tutto il mondo venga negato il diritto di morire con dignit\u00e0\"."}
{"id": "306714", "revid": "1442080", "url": "https://it.wikipedia.org/wiki?curid=306714", "title": "Vuorelainenite", "text": "La vuorelainenite \u00e8 un minerale."}
{"id": "306720", "revid": "1442080", "url": "https://it.wikipedia.org/wiki?curid=306720", "title": "Coulsonite", "text": "La coulsonite \u00e8 un minerale."}
{"id": "306721", "revid": "767487", "url": "https://it.wikipedia.org/wiki?curid=306721", "title": "Qandilite", "text": "La qandilite \u00e8 un minerale."}
{"id": "306722", "revid": "1442080", "url": "https://it.wikipedia.org/wiki?curid=306722", "title": "Ulvospinello", "text": "L'ulvospinello o ulvite \u00e8 un minerale."}
{"id": "306723", "revid": "287204", "url": "https://it.wikipedia.org/wiki?curid=306723", "title": "Brunogeierite", "text": "La brunogeierite \u00e8 un minerale appartenente al gruppo della ringwoodite."}
{"id": "306724", "revid": "729019", "url": "https://it.wikipedia.org/wiki?curid=306724", "title": "Hausmannite", "text": "La hausmannite \u00e8 un minerale appartenente al gruppo omonimo.\nForma in cui si presenta in natura.\nLa hausmannite si presenta in cristalli pseudoottaendrici e piramidali, frequentemente geminati, e in aggregati granulari. Ha colore bruno-nero."}
{"id": "306725", "revid": "245802", "url": "https://it.wikipedia.org/wiki?curid=306725", "title": "Pirata Orango", "text": "Pirata Orango (\"Dr. Vulter\"), noto anche come Orango o Capitano Orango, \u00e8 un personaggio dei fumetti della Disney, creato da Ted Osborne e Floyd Gottfredson e comparso per la prima volta nella serie di Fumetti a strisce di Topolino a partire dal 30 settembre 1935 al 4 gennaio 1936.\nCaratterizzazione del personaggio.\nIl personaggio ha le sembianze di un orango antropomorfo in uniforme militare e monocolo). Ispirato al Capitano Nemo di Jules Verne, comanda un sommergibile fantascientifico con cui si impossessa di navi e del loro equipaggio al fine di costruire la sua armata per la conquista del mondo. .\nNella storia di esordio, \"Topolino e il misterioso \"S\" flagello dei mari\", \u00e8 un personaggio crudele, spietato e folle, che si scontra con Topolino e Musone i quali alla fine mandano a monte il suo diabolico piano di conquista. \nStoria editoriale.\nLa storia d'esordio del personaggio, \"Topolino e il misterioso \"S\" flagello dei mari\", scritta da Osborne per i disegni di Gottfredson, ideatore del soggetto, ed inchiostrata da Ted Thwaites, venne pubblicata in Italia il 22 dicembre 1935 su \"Topolino\" giornale n. 156, per concludersi il 12 aprile 1936 sul n. 172.\nIl personaggio venne poi dimenticato per molti anni, fino a quando non venne ripreso da alcuni autori italiani che lo ripropongono in quella che \u00e8 la sua seconda apparizione, \"Topolino e il ritorno dell'artiglio magnetico\", storia in tre parti pubblicata su \"Topolino\" (libretto) e scritta da Guido Martina e disegnata da Giulio Chierchini (dal n. 212 del 10 giugno 1959 al n. 214). Da ora in poi Orango comparir\u00e0 quasi esclusivamente in storie di produzione italiana tranne la storia \"Viaggio con sorpresa\" del 1998 di David Gerstein e C\u00e8sar Ferioli Pelaez, e \"Back in the box\" del 2004 di Stefan Petrucha e Flemming Andersen, dove compare anche l'italiano Zantaf). Daan Jippes realiz\u00f2 alcune illustrazioni col personaggio per \"Mickey Mouse\" n. 234 del 1988 che ristampava la storia di Osborne-Gottfredson; lo stesso fece Franco Bruna per \"Le Grandi Storie di Walt Disney\" n. 15 (ristampa italiana della medesima storia), e l'omaggio realizzato da Lello Arena e Francesco Artibani in occasione del n. 2000 di \"Topolino\" (27 marzo 1994).\nCronologia.\nOltre alle gi\u00e0 citate \"Topolino e il misterioso \"S\" flagello dei mari\" (storia d'esordio) e \"Topolino e il ritorno dell'artiglio magnetico\", Orango ritorna a minacciare il mondo in:"}
{"id": "306726", "revid": "110157", "url": "https://it.wikipedia.org/wiki?curid=306726", "title": "Zoogeografia", "text": "La zoogeografia \u00e8 la branca della biogeografia che studia la distribuzione delle specie animali e degli altri taxa rispetto al territorio.\nDefinizioni.\nL'areale \u00e8 il concetto base della zoogeografia e costituisce l'area occupata da una data specie. Nell'areale sono comprese l'area riproduttiva e le varie zone territoriali occupate con regolarit\u00e0, stagionalmente o saltuariamente. Queste aree possono non coincidere come nel caso degli organismi migratori che occupano areali del tutto diversi a seconda delle stagioni.\nGli areali possono essere continui, occupati in maniera continua dalla specie in questione, e discontinui, costituiti da due o pi\u00f9 zone distaccate da barriere alla dispersione. \nSi parla di \"relitto biogeografico\" quando avviene una forte riduzione o frammentazione dell'areale originario di una specie, e di \"relitto filogenetico\" quando un certo gruppo di animali \u00e8 sopravvissuto all'estinzione generale taxon di originale appartenenza.\nUna specie (o un taxon maggiore) si dice \"endemica\" quando \u00e8 presente solo in una certa area, di solito ristretta mentre si dice \"cosmopolita\" se \u00e8 presente in gran parte degli habitat idonei del pianeta.\nRapporti con altre discipline.\nLa zoogeografia, che per molto tempo ha avuti come strumenti di indagine solo l'osservazione dell'attuale distribuzione degli animali sulla Terra ed i dati della paleontologia, oggi si pu\u00f2 avvalere delle moderne tecnologie della tassonomia molecolare che hanno consentito di seguire con molto maggior dettaglio le relazioni filogenetiche. A sua volta la zoogeografia ha un ruolo importante nello stabilire la plausibilit\u00e0 delle ricostruzioni filogenetiche. Anche la teoria della deriva dei continenti ebbe le sue prime dimostrazioni dalla distribuzione, apparentemente \"impossibile\" di alcuni generi di rettili fossili vissuti nel periodo Permiano come \"Lystrosaurus\" e \"Mesosaurus\". Ambito favorito di questo orientamento, il continente australiano ha fornito esempio notevole di evoluzione differenziata.\nFattori fondamentali di approfondimento zoogeografico hanno costituito nella seconda met\u00e0 del Novecento l'interesse per lo studio degli ecosistemi. degli endemismi - e il complessivo sviluppo della ricerca in senso evoluzionista, volta a cogliere caratteri ereditari ed acquisiti in rapporto con i biomi di riferimento. "}
{"id": "306727", "revid": "1442080", "url": "https://it.wikipedia.org/wiki?curid=306727", "title": "Iwakiite", "text": "L'iwakiite \u00e8 un minerale appartenente al gruppo dell'hausmannite."}
{"id": "306728", "revid": "12290", "url": "https://it.wikipedia.org/wiki?curid=306728", "title": "Capitano Orango", "text": ""}
{"id": "306729", "revid": "111706479", "url": "https://it.wikipedia.org/wiki?curid=306729", "title": "Donathite", "text": "La donathite \u00e8 un minerale discreditato dall'IMA perch\u00e9 ulteriori analisi hanno appurato che si tratta di una miscela di due minerali del gruppo degli spinelli.\nAbito cristallino.\nPuro DFT"}
{"id": "306730", "revid": "74801", "url": "https://it.wikipedia.org/wiki?curid=306730", "title": "Bloomsbury (Londra)", "text": "Bloomsbury \u00e8 uno dei pi\u00f9 importanti quartieri inglesi, situato nel centro di Londra, amministrativamente ricompreso nel Distretto di Camden. Secondo un\u2019ipotesi ha preso il nome dal proprietario terriero normanno William de Blemund che acquist\u00f2 la zona nel 1201. Per altri, il nome del luogo deriva dal villaggio Anglosassone di 'Lomesbury', che in precedenza occupava l'area. Fino alla met\u00e0 del XVII secolo, la zona rimase in gran parte agricola. Dopo il 1660, il conte di Southampton costru\u00ec quella che sarebbe poi diventata Bloomsbury Square.\nIl quartiere.\nStoricamente, il nome di Bloomsbury \u00e8 associato alle arti, agli studi universitari ed alla medicina. Vi hanno sede molte facolt\u00e0 e strutture dell'University of London, come la Senate House (ossia il centro amministrativo dell'Universit\u00e0), la biblioteca centrale, il Birkbeck College, l'University College London, la School of Oriental and African Studies, la Slade School of Fine Art e il Warburg Institute. Anche la Royal Academy of Dramatic Art ha sede nel quartiere. Il British Museum, aperto al pubblico il 15 gennaio 1759 in Montague House, \u00e8 il cuore di Bloomsbury.\nUno degli ospedali pi\u00f9 famosi di Londra, il Great Ormond Street Hospital (il primo ospedale pediatrico aperto nel mondo anglosassone), si trova vicino a Queen Square, dove hanno sede il National Hospital for Neurology and Neurosurgery e il Royal London Homeopathic Hospital. A Bloomsbury si trova pure l'University College Hospital, riaperto nel 2005 in nuovi edifici su Euston Road. L'Eastman Dental Hospital si trova in Gray's Inn Road, vicino al Royal National Throat, Nose and Ear Hospital.\nIl nome del quartiere \u00e8 associato al \"Bloomsbury Group\", un gruppo di artisti e intellettuali (come la scrittrice Virginia Woolf, l'economista John Maynard Keynes, lo storico Lytton Strachey) che si riuniva nelle case private della zona nei primi anni del XX secolo. Meno nota \u00e8 la \"Bloomsbury Gang\", un gruppo di politici Whig formato nel 1765 da John Russell, quarto duca di Bedford.\nSempre a Bloomsbury, Tavistock Square, piazza in cui ha sede la British Medical Association, fu il luogo di uno degli attacchi terroristici del 7 luglio 2005."}
{"id": "306731", "revid": "1442080", "url": "https://it.wikipedia.org/wiki?curid=306731", "title": "Hetaerolite", "text": "La hetaerolite \u00e8 un minerale appartenente al gruppo dell'hausmannite."}
{"id": "306732", "revid": "287204", "url": "https://it.wikipedia.org/wiki?curid=306732", "title": "Hydrohetaerolite", "text": "Lhydrohetaerolite \u00e8 un minerale appartenente al gruppo dell'hausmannite."}
{"id": "306733", "revid": "1543377", "url": "https://it.wikipedia.org/wiki?curid=306733", "title": "Atari POKEY", "text": "L'Atari POKEY \u00e8 un coprocessore sviluppato da Atari, Inc. ed utilizzato nei suoi computer ad 8 bit ed in diversi suoi videogiochi arcade degli anni '80. Il suo nome deriva dall'abbreviazione delle prime parole del suo nome riportato nella documentazione ufficiale Atari, POtentiometer KEYboard Integrated Circuit (POKEY), essendo utilizzato per misurare potenziometri come i controller da gioco e gestire la tastiera del computer. Il POKEY gestisce anche la linea seriale di Input/output (I/O), controlla le richieste di interrupt e, soprattutto, \u00e8 capace di generare musica ed effetti sonori. Il chip ha 40 pin ed \u00e8 identificato come C012294.\nIl chip \u00e8 stato brevettato il 2 febbraio 1982 con numero di brevetto , ottenuto dall'Atari per un \"apparecchio produttore di effetti sonori\". L'invenzione del chip \u00e8 attribuita a Steven T. Mayer e Ronald E. Milner.\nMusica Pokey.\nI giochi potevano avere musica polifonica ed effetti sonori fino a 4 canali. Uno dei motori sonori era chiamato AMP engine (Advanced Music Processor). Fu utilizzato dal musicista Gary Gilbertson."}
{"id": "306734", "revid": "1543377", "url": "https://it.wikipedia.org/wiki?curid=306734", "title": "Paleoambiente", "text": "Per paleoambiente si intende una ricostruzione, in termini attualistici, di un ambiente che esisteva in un certo passato geologico nel luogo in esame. Il principio dell'attualismo prevede che le leggi fisiche che regolano gli ambienti al momento siano le stesse che regolarono gli ambienti nelle ere geologiche passate.\nI fossili, oltre a darci fondamentali informazioni sull'et\u00e0 delle rocce, ci indicano anche il tipo di ambiente in cui si deponeva la roccia che contiene il fossile stesso.\nQuesta informazione, insieme al tipo di roccia che ha origine da un sedimento sciolto ben identificabile, pu\u00f2 permettere di ricostruire con buona accuratezza il l'originario ambiente al momento della deposizione del sedimento stesso."}
{"id": "306735", "revid": "1442080", "url": "https://it.wikipedia.org/wiki?curid=306735", "title": "Marokite", "text": "La marokite \u00e8 un minerale."}
{"id": "306736", "revid": "1442080", "url": "https://it.wikipedia.org/wiki?curid=306736", "title": "Tegengrenite", "text": "La tegengrenite \u00e8 un minerale.\nEtimologia.\nIl nome \u00e8 in onore del geologo finno-svedese Felix Tegengren (1884-1980)."}
{"id": "306737", "revid": "1272592", "url": "https://it.wikipedia.org/wiki?curid=306737", "title": "Pietro Lando", "text": "Biografia.\nGiovinezza.\nPietro Lando, figlio di Giovanni e Stella Foscari, si dedic\u00f2 in giovent\u00f9 dapprima allo studio di Platone ma poi, come quasi tutti i giovani nobili veneziani della sua epoca, ai commerci in Oriente, senza tuttavia arricchirsi. Tornato a Venezia si dedic\u00f2 all'arte forense e poi viaggi\u00f2 molto, eccellendo nell'arte del governo e dell'amministrazione visto che venne pi\u00f9 volte chiamato a reggere rettorati di citt\u00e0 e divenne pi\u00f9 volte ambasciatore della sua patria. \nSposatosi con Maria Pasqualigo, ebbe due figli.\nPrigionia.\nOttenuti numerosi incarichi amministrativi Pietro Lando venne spedito nel 1509, anno della Lega di Cambrai che vide unificarsi le forze di Francia, Spagna, Papato, Austria ed altri regni minori contro lo strapotere di Venezia, presso la Romagna (Faenza) dove, nonostante la sua perizia, venne catturato nello stesso anno. Dopo tre duri anni di prigionia fu liberato in seguito ad accordi di pace e pot\u00e9 ritornare a Venezia.\nForse colpito nell'animo dalla detenzione si ritir\u00f2 per un po' di tempo dalla carriera pubblica anche se nel 1534 riusc\u00ec a diventare Procuratore di San Marco, segno che, dopotutto, la sua ascesa verso incarichi di maggior responsabilit\u00e0 non s'era bloccata. Fu collaboratore del doge Gritti e, alla morte di questo (28 dicembre 1538) divenne uno dei favoriti alla sua successione.\nDogado.\nLa sua elezione si concretizz\u00f2 domenica 19 gennaio 1539.\nI grandiosi festeggiamenti per la sua elezione vennero turbati dalla notizia d'un quadruplice omicidio avvenuto per mano di tal Pietro Ramberti che, per denaro, uccise la zia materna, la sua donna di servizio ed i piccoli figli della prima.\nLa pronta condanna a morte del reo non ferm\u00f2 le dicerie che vedevano quello del Lando come un regno sfortunato. In effetti, gi\u00e0 nel 1542, volendo Venezia giungere ad un accomodamento contro i suoi nemici turchi, si scopriva che alcuni segretari dei pi\u00f9 importanti organi pubblici avevano venduto notizie al nemico causando la perdita di preziose roccaforti. La pace ottenuta, inoltre, fu solo una breve tregua.\nOccorre tener presente che, proprio in seguito a questo fatto, si decise d'istituire e poi potenziare la carica degli \"Inquisitori di Stato\", noti soprattutto nel '700 per il controllo selettivo e quasi maniacale della societ\u00e0 veneziana. Gli agenti segreti affiliati a questa istituzione vennero detti \"babau\". Nel corso del 1539 e del 1543 a Venezia impervers\u00f2 una carestia che uccise molti abitanti e che scaten\u00f2 l'ira popolare contro il governo.\nUltimi anni e morte.\nIl 1544 invece s'apr\u00ec con una contesa tra l'inquisizione romana, che desiderava estendere la sua influenza sul territorio della Repubblica, e Venezia che rifiutava ingerenze esterne. Il Lando, vecchio e ammalato, e a detta di tutti, senza una grande personalit\u00e0, in questi ultimi tempi si limit\u00f2 a vivacchiare, rifiutando di prendere parte ai consigli e alle riunioni di governo. Si pens\u00f2 di farlo abdicare per incapacit\u00e0 ma, infine, la natura fece il suo corso.\nIl 9 novembre 1545 moriva e veniva sepolto nella chiesa di Sant'Antonio di Castello; le sue ceneri sono andate perse."}
{"id": "306738", "revid": "1442080", "url": "https://it.wikipedia.org/wiki?curid=306738", "title": "Filipstadite", "text": "La filipstadite \u00e8 un minerale."}
{"id": "306739", "revid": "1745361", "url": "https://it.wikipedia.org/wiki?curid=306739", "title": "Corasmia", "text": "La Corasmia (in persiano \u062e\u0648\u0627\u0631\u0632\u0645, \"Xw\u0101rezm\" o \"Khw\u0101rezm\", in usbeco \"Xorazm\") \u00e8 una regione storica dell'Asia centrale, corrispondente alla pianura formata dal corso inferiore dell'Amu Darya e dal suo delta.\nStoria.\nSituata lungo il corso inferiore dell'\u0100m\u016b Dary\u0101, ovvero Oxus, la regione gravita intorno al lato sud-orientale del Lago d'Aral. Le citt\u00e0 pi\u00f9 importanti, in passato, furono Gurg\u0101nj (oggi Urgench), K\u0101th (oggi Beruniy) e Khiva.\nNella regione nacque il potente Impero corasmio del Khw\u0101rezm-sh\u0101h, stroncato poi nel XIII secolo dai Mongoli di Gengis Khan (nell'ambito dell'invasione della Corasmia).\nDal XVI al XX secolo, la Corasmia fu sede del Khanato di Khiva. Nel 1920 l'ultimo Kh\u0101n, Sayyid \u02bfAbd All\u0101h, abdic\u00f2, spianando la via a una \"Repubblica sovietica del popolo corasmio\", nominalmente indipendente ma di fatto assoggettata a Mosca.\nDopo il crollo dell'URSS, regione \u00e8 stata divisa tra Kazakistan, Turkmenistan e Uzbekistan, dove si trova una regione che prende il nome dall'antico toponimo (Regione di Khorezm)."}
{"id": "306740", "revid": "1442080", "url": "https://it.wikipedia.org/wiki?curid=306740", "title": "Trippkeite", "text": "La trippkeite \u00e8 un minerale."}
{"id": "306743", "revid": "1442080", "url": "https://it.wikipedia.org/wiki?curid=306743", "title": "Kusachiite", "text": "La kusachiite \u00e8 un minerale."}
{"id": "306744", "revid": "1442080", "url": "https://it.wikipedia.org/wiki?curid=306744", "title": "Schafarzikite", "text": "La schafarzikite \u00e8 un minerale."}
{"id": "306745", "revid": "1747757", "url": "https://it.wikipedia.org/wiki?curid=306745", "title": "Rivolta del ghetto di Varsavia", "text": "La rivolta del ghetto di Varsavia del 1943 (in yiddish \u05d5\u05d5\u05d0\u05b7\u05e8\u05e9\u05e2\u05d5\u05d5\u05e2\u05e8 \u05d2\u05e2\u05d8\u05d0\u05b8 \u05d0\u05d5\u05d9\u05e4\u05bf\u05e9\u05d8\u05d0\u05b7\u05e0\u05d3 / \"Varshever geto oyfshtand\", in polacco \"Powstanie w getcie warszawskim\", in tedesco \"Aufstand im Warschauer Ghetto\") fu l'insurrezione, avvenuta dal 19 aprile al 16 maggio 1943, compiuta dalla popolazione ebraica reclusa nel ghetto di Varsavia verso le autorit\u00e0 tedesche occupanti la capitale polacca durante la seconda guerra mondiale Furono circa 13.000 gli ebrei uccisi nel ghetto in conseguenza della repressione della rivolta (7.000 vittime di esecuzioni sommarie all'interno del ghetto, pi\u00f9 5.000-6.000 che perirono negli incendi o tra le macerie degli edifici distrutti). Alle vittime dei combattimenti nel ghetto vanno aggiunti 6.929 \"combattenti\" prigionieri che furono trasportati e uccisi a Treblinka. Il ghetto fu completamente raso al suolo e i suoi 42.000 abitanti superstiti furono dispersi in vari campi di concentramento.\nAntefatti.\nIl ghetto.\nDall'inizio del 1940, i nazisti cominciarono a concentrare in Polonia oltre 3 milioni di ebrei in sovraffollati ghetti dislocati in varie citt\u00e0 polacche; nel pi\u00f9 grande di questi, quello di Varsavia, dall'estate dello stesso anno furono stipate, in una spazio di circa 3,4 chilometri quadrati, circa 400.000 persone, che arrivarono, nel 1942, a circa 500.000. Nei tre anni e mezzo che seguirono, le gi\u00e0 difficili condizioni di vita andarono sempre peggiorando, al punto che, all'inizio del 1941, la frequenza di mortalit\u00e0 per fame o per malattie raggiungeva la cifra di circa 2.000 al mese; in totale quell'anno morirono 44.360 ebrei, pi\u00f9 del 10% dell'intera popolazione del ghetto.\nNel gennaio del 1942, durante la conferenza di Wannsee, venne decisa e pianificata la soluzione finale della questione ebraica: vennero attivati i campi di sterminio di Be\u0142\u017cec, Sobib\u00f3r e Treblinka ed iniziarono i \"trasferimenti\" anche dal ghetto di Varsavia, riducendone progressivamente la popolazione che, nel gennaio del 1943, data della prima ribellione contro i tedeschi, era diminuita a circa 70.000 unit\u00e0.\nRibellione del gennaio 1943.\nNel gennaio del 1943 erano rimasti nel ghetto circa 70.000 ebrei, dei quali oltre la met\u00e0 erano utilizzati nelle industrie ebraiche al servizio dei tedeschi, tra le quali la ditta di Walter T\u00f6bbens. Gli ebrei rimasti avevano l'impressione che le deportazioni sarebbero cessate, non solo in forza delle rassicurazioni fornite dai tedeschi, ma anche per la serie di retate avvenute nella parte tedesca di Varsavia, nelle quali venne catturato un grande numero di polacchi in et\u00e0 da lavoro. Il 18 gennaio, per\u00f2, immediatamente dopo una visita in citt\u00e0 del Reichsf\u00fchrer-SS Heinrich Himmler, venne deciso di trasferire ad est 8.000 operai ebrei, destinati ai campi di sterminio, e altri 16.000, destinati alla fabbrica di munizioni di Lublino, i quali furono rapidamente selezionati ed incolonnati per essere condotti fuori dal ghetto. Mentre la colonna stava percorrendo la via Kiska in direzione della Umsclagplatz, all'incrocio con via Zamenhof alcuni componenti della \u017bOB, comandati da Mordechaj Anielewicz, che vi si erano infiltrati, aprirono il fuoco contro i tedeschi e le guardie ucraine che li scortavano, causando alcune vittime, realizzando il primo concreto tentativo di ribellione armata dall'inizio della guerra.\nI tedeschi furono colti di sorpresa, ma negli scontri a fuoco che seguirono durante i quattro giorni successivi 1.171 ebrei furono uccisi, mentre solo 650 degli 8.000 previsti furono deportati; la Resistenza ottenne comunque il risultato che la presenza tedesca nel ghetto venne momentaneamente meno, le organizzazioni \u017bOB e \u017bZW ne presero il controllo, iniziando a scavare bunker e tunnel sotto le case, collegati tra loro attraverso le condotte di scarico ed al sistema idrico ed elettrico, ed anche vie di fuga che conducevano al di fuori del ghetto, operando inoltre contro i collaborazionisti ebraici; per i due mesi successivi non furono possibili altre \"selezioni\" nel ghetto.\nHimmler, contrariato per l'inaspettata resistenza, il 1\u00ba febbraio 1943 invi\u00f2 al SS- und Polizeif\u00fchrer per il Governatorato Generale, Friedrich Wilhelm Kr\u00fcger questo ordine: \u00abPer ragioni di sicurezza le ordino di distruggere il ghetto di Varsavia dopo aver trasferito da l\u00e0 il campo di concentramento\u00bb. L'ordine prevedeva inoltre la salvaguardia di tutte le installazioni produttive all'interno del ghetto, che avrebbero dovuto essere trasferite, insieme agli operai considerati \"utili\" allo sforzo bellico, presso altri ghetti dove avrebbero ripreso la produzione, principalmente lavori di sartoria per l'esercito. A tal fine, tra febbraio e marzo, le autorit\u00e0 tedesche, in collaborazione con alcuni imprenditori della zona, cercarono di convincere i lavoratori a uscire spontaneamente dal ghetto. Queste pressioni non ebbero per\u00f2 successo ed anzi fecero confluire molti operai nelle file dei movimenti di resistenza armata.\nIl supporto della resistenza esterna al ghetto fu limitato, ma le unit\u00e0 polacche appartenenti all'\"Armia Krajowa\" e alla \"Gwardia Ludowa\" attaccarono sporadicamente le unit\u00e0 tedesche di guardia all'esterno del ghetto e cercarono di farvi penetrare armi e munizioni. In parte questi sforzi vennero rallentati per motivi politici: i rappresentanti della \u017bOB erano vicini all'Unione Sovietica, che la resistenza polacca temeva come futuro ostacolo a una Polonia indipendente dopo la sconfitta delle forze tedesche. Nonostante questo, uno speciale comando dell\"'Armia Krajowa\", comandato da Henryk Iwa\u0144ski, combatt\u00e9 all'interno del ghetto a fianco delle formazioni nazionaliste ebraiche della \"\u017bZW\". Vennero inoltre eseguiti due attentati dinamitardi contro le mura del ghetto, che per\u00f2 non sortirono nessun effetto.\nL'insurrezione.\nL'insurrezione ebbe inizio alle 6 del 19 aprile, nel periodo del Pesach, la Pasqua ebraica, quando, all'interno del ghetto, una colonna di soldati tedeschi stava percorrendo la via Nalewki e, giunta all'incrocio con via Gesia, venne fatta bersaglio di colpi di arma da fuoco, bottiglie incendiarie e granate provenienti dalle finestre; i soldati indietreggiarono rapidamente e, alle 7.30, lo Standartenf\u00fchrer Ferdinand von Sammern-Frankenegg inform\u00f2 il comandante del presidio, il Brigadef\u00fchrer J\u00fcrgen Stroop, che le forze tedesche non erano pi\u00f9 presenti nel ghetto e che avevano lamentato alcune vittime.\nIl Brigadef\u00fchrer Stroop, giunto il giorno 17 dai Balcani con l'ordine di liquidare il ghetto con una forza a disposizione di circa 2.090 uomini, alle ore 8 assunse personalmente il controllo delle operazioni e diede immediatamente ordine ad un reparto, sostenuto da due autoblindo, un carro armato francese, due cannoni antiaerei ed un cannoncino leggero, di entrare nel ghetto dall'ingresso di via Snocza e di neutralizzare rapidamente gli insorti, ma l'azione non ebbe l'esito sperato e fu solo l'inizio dei combattimenti, destinati a protrarsi per quasi un mese.\nIl 20 aprile i combattimenti proseguirono, ma la resistenza non accenn\u00f2 a diminuire; la tattica degli insorti, una volta entrati in contatto con i soldati tedeschi, consisteva nel tenerli impegnati sparando dall'interno di una casa mentre una parte di essi, attraverso passaggi sotterranei, predisposti nel periodo precedente all'insurrezione, giungeva alle spalle del nemico, prendendolo quindi tra due fuochi; i tedeschi tuttavia, dopo l'iniziale sorpresa, compresero tale tattica e Stroop diede ordine dapprima di fare uso di lanciafiamme e di gas asfissianti e successivamente di inondare tutti i sotterranei.\nLe azioni all'interno del ghetto vennero interrotte a causa del buio e ripresero il giorno successivo: alle ore 7 un reparto d'assalto, rafforzato con armi pesanti ed elementi del genio, si mosse nella parte est del ghetto, nella zona degli alloggiamenti militari, riuscendo a sgomberare gli edifici ed a catturare circa 60 insorti, ma gli occupanti, circa 800, che si difesero sparando con fucili dai tetti e dalle finestre e lanciando sugli assalitori bottiglie al vetriolo, riuscirono a fuggire attraverso i passaggi sotterranei, che furono successivamente fatti saltare, ed il gruppo di case venne dato alle fiamme; circa 5.200 ebrei che risiedevano negli stabilimenti utilizzati per fabbricare materiali per l'esercito vennero rastrellati ed avviati alla deportazione prima che le operazioni venissero nuovamente interrotte a causa dell'oscurit\u00e0.\nL'insurrezione prosegu\u00ec nei giorni successivi: il 22 aprile, con tre reparti adibiti al rastrellamento, in aggiunta a quelli speciali con il compito di espugnare e di fare saltare i nascondigli sotterranei, i tedeschi riuscirono ad uccidere 230 insorti, annotando per la prima volta che tra loro vi erano anche delle donne; il giorno 24 Stroop diede ordine di incendiare il ghetto ed i genieri tedeschi, spostandosi da una casa all'altra, cosparsero i pavimenti in legno e le scale degli edifici di benzina, appiccando il fuoco ed allontanandosi rapidamente, ma, a dispetto di questo, i combattimenti non accennavano a cessare, tanto che, il 26 aprile, egli ammise che tutte le unit\u00e0, senza eccezioni, continuavano ad incontrare resistenza.\nIl giorno 27 vennero predisposti 24 gruppi d'assalto che, divisi in piccole unit\u00e0, proseguirono nell'azione contro gli insorti; nei nascondigli sotterranei vennero catturati 780 ebrei ed altri 115 furono uccisi negli scontri a fuoco e, alle ore 16, venne schierato un ulteriore reparto speciale, composto da 320 uomini, con il compito di percorrere la via Niska, a nord-est del ghetto, e di assaltare un grande gruppo di case ancora occupate: il blocco venne dapprima isolato e successivamente dato alle fiamme, ma gli occupanti resistettero fino a quando il fuoco non rese impossibile qualunque via di fuga, lanciandosi infine dalle finestre. Nei combattimenti del 27 aprile vennero catturati 2.560 ebrei, 547 dei quali vennero immediatamente uccisi, in aggiunta ad un numero imprecisato di vittime nei palazzi incendiati, facendo assommare a 31.746 il numero di ebrei catturati dall'inizio dell'insurrezione.\nLe ingenti perdite patite da parte degli insorti non erano tuttavia solo frutto della superiorit\u00e0 del nemico, ma anche della scarsit\u00e0 di armi a disposizione, che venivano in massima parte sottratte al nemico; essi infatti si erano in precedenza rivolti al comando della resistenza polacca, la quale faceva capo al governo britannico, per ottenere armi e munizioni, ricevendo tuttavia solo qualche pistola, ed il comando della \u017bOB, il 27 aprile, scrisse ai rappresentanti del governo di Londra a Varsavia \"il rispetto e l'ammirazione che ci testimonia la popolazione polacca ci incoraggiano; la simpatia che voi ci testimoniate ci commuove; ma ci\u00f2 che aiuterebbe assai di pi\u00f9, a noi che siamo decisi a lottare fino all'ultimo, sarebbe che voi ci deste armi e munizioni che avete in abbondanza e delle quali non fate uso\". Nonostante tali suppliche rimanessero inascoltate, nella notte tra il 30 aprile ed il 1\u00ba maggio gli insorti prepararono una serie di azioni in concomitanza con la Festa del lavoro e, durante la giornata, decine di pattuglie tedesche furono attaccate; formazioni partigiane polacche, guidate dai comunisti, compirono una serie di azioni nella zona tedesca della citt\u00e0, fecero pervenire armi e munizioni nel ghetto ed operarono alcune azioni di salvataggio.\nI combattimenti proseguirono incessanti per altre due settimane ed i tedeschi, allo scopo di eliminare tutte le sacche di resistenza, dopo avere incendiato il ghetto dovettero far saltare con la dinamite i blocchi di macerie dove trovavano rifugio gli insorti; il 16 maggio Stroop annunci\u00f2 che l'insurrezione era terminata, dichiarando che \"il quartiere ebraico aveva cessato di esistere\". Himmler diede ordine di fare saltare la grande sinagoga di Varsavia, sita in via Tlomacki e costruita nel 1877, ma alcuni ebrei, a piccoli gruppi o singole persone, rimasero nascosti nei rifugi sotterranei e nelle fognature, da dove una ragazza di 15 anni venne catturata il 13 dicembre, continuando sporadicamente a combattere ed a tentare di fuggire e, il 23 settembre, l'ultimo gruppo di insorti riusc\u00ec, armi alla mano, ad uscire dal ghetto ed a disperdersi nella zona tedesca della citt\u00e0.\nPerdite.\nIl rapporto finale stilato da J\u00fcrgen Stroop il 24 maggio 1943 riportava:\nFurono quindi circa 13.000 gli ebrei uccisi nel ghetto durante la rivolta (7.000 vittime di esecuzioni sommarie all'interno del ghetto, pi\u00f9 5.000-6.000 che perirono negli incendi o tra le macerie degli edifici distrutti). Alle vittime dei combattimenti nel ghetto vanno aggiunti i 6.929 combattenti prigionieri che furono trasportati e uccisi a Treblinka. I rimanenti 42.000 superstiti furono inviati in vari campi di concentramento. La maggior parte di coloro che giunsero nei campi di Majdanek, Poniatowa, e Trawniki troveranno la morte nel novembre 1943 nel corso dell'Operazione Erntefest. Solo poche migliaia tra coloro che furono inviati nei campi di Budzyn e Krasnik sopravviveranno all'Olocausto.\nLe perdite dichiarate dai nazisti furono 110, 17 morti e 93 feriti, (dei quali 16 morti e 85 feriti in azione), mentre la stampa clandestina polacca parl\u00f2 di circa 1.000 vittime tedesche. Una stima pi\u00f9 realistica pone il numero delle perdite tra le forze tedesche e i collaborazionisti sui 300 soldati.\nConseguenze.\nTerminata la rivolta, il ghetto venne demolito con la distruzione della maggior parte delle case superstiti e divenne il punto per le esecuzioni di prigionieri ed ostaggi polacchi. Nel luglio 1943 sulle rovine del ghetto venne costruito il Campo di concentramento di Varsavia (\"KL Warschau\"). Durante la successiva insurrezione di Varsavia del 1944, un battaglione dell'Armia Krajowa riusc\u00ec a salvare circa 380 ebrei dalle prigioni di G\u0119si\u00f3wka e Pawiak, molti dei quali entrarono immediatamente a far parte dell'unit\u00e0.\nIl dopoguerra dei combattenti sopravvissuti in Israele.\nAlcuni sopravvissuti all'insurrezione del ghetto, conosciuti come i \"combattenti del ghetto\", tra i quali il vicecomandante della \u017bOB Jitzhak Zuckerman e la moglie Zivia Lubetkin, dopo la guerra si trasferirono in Israele, fondando nel 1948 il kibbutz \"Lohamey ha-Geta'ot\" (dei combattenti) sito nella Galilea occidentale. Nel 1984 i membri del kibbutz pubblicarono \"Dapei Edut\" (Testimonianze dei sopravvissuti), quattro volumi di ricordi personali di 96 membri del kibbutz. Situato a nord di San Giovanni d'Acri, il kibbutz possiede un museo ed un archivio dedicato alla memoria dell'Olocausto."}
{"id": "306746", "revid": "1711941", "url": "https://it.wikipedia.org/wiki?curid=306746", "title": "Flagello di Durin", "text": ""}
{"id": "306749", "revid": "110157", "url": "https://it.wikipedia.org/wiki?curid=306749", "title": "Veytaux", "text": "Veytaux (toponimo francese) \u00e8 un comune svizzero di 874 abitanti del Canton Vaud, nel distretto della Riviera-Pays-d'Enhaut.\nGeografia fisica.\nVeytaux si affaccia sul lago di Ginevra.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nL'alpeggio Rochers de Naye \u00e8 una stazione sciistica sviluppatasi a partire dagli anni 1930.\nInfrastrutture e trasporti.\nVeytaux \u00e8 servito dalla stazione di Veytaux-Chillon sulla ferrovia Losanna-Briga e quella di Rochers de Naye sulla ferrovia Montreux-Oberland Bernese.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "306750", "revid": "1442080", "url": "https://it.wikipedia.org/wiki?curid=306750", "title": "Versiliaite", "text": "La versiliaite \u00e8 un minerale."}
{"id": "306751", "revid": "1456683", "url": "https://it.wikipedia.org/wiki?curid=306751", "title": "Ii Naomasa", "text": "Biografia.\nNaomasa nacque nel villaggio di Hoda, unico figlio di Ii Naochika, e il suo nome d'infanzia era Toramatsu. Suo padre era un samurai di Imagawa Ujizane e fu giustiziato per ordine del suo signore poco dopo la nascita di Naomasa. Il bambino e la madre riuscirono a fuggire e furono costretti a vagare per tutto il Giappone finch\u00e9, nel 1578, entr\u00f2 al servizio di Tokugawa Ieyasu, durante la battaglia di Tanaka. Nel 1584 alla battaglia di Nagakute si distinse in modo particolare, infliggendo grandi perdite ai Takeda grazie al fuoco delle artiglierie. Quando Ieyasu accett\u00f2 il feudo nel Kant\u014d, Naomasa, ormai abile generale, fu insignito del castello di Minowa nel K\u014dzuke. Fu inoltre proclamato hatamoto dopo che Tadayoshi, figlio di Ieyasu, ebbe sposato sua figlia. \nIl contingente di cavalleria che Naomasa guidava abitualmente in battaglia erano i cosiddetti Akaoni, \"Demoni Rossi\", chiamati cos\u00ec perch\u00e9 vestiti in armature di quel colore (anche Naomasa ne aveva una simile, con un elmo sormontato da due grosse corna d'oro). Si dice che adott\u00f2 questa tenuta dopo la sconfitta dei Takeda, rendendo cos\u00ec omaggio a Yamagata Masakage ed alla sua \"unit\u00e0 rosso fuoco\", di cui Naomasa sfrutt\u00f2 le brillanti strategie sul campo di battaglia.\nAlla battaglia di Sekigahara, Naomasa insistette per guidare il primo assalto assieme a suo genero, ma fu opposto in questa decisione da Masanori Fukushima, con cui scoppi\u00f2 un violento litigio. Alla fine attaccarono entrambi Ukita Hideie all'inizio della battaglia, generando non poca confusione. Alla fine della giornata, mentre metteva in fuga le truppe di Shimazu Yoshihiro, Naomasa ricevette una pallottola di moschetto nel braccio sinistro. Ieyasu in persona gli medic\u00f2 la ferita e Naomasa pot\u00e9 guidare l'ultimo attacco al castello di Sawayama. Pochi giorni dopo trov\u00f2 e cattur\u00f2 Ishida Mitsunari, che si era nascosto sulle montagne: Naomasa, che aveva gi\u00e0 salvato i figli di Ishida durante l'attacco di Sawayama, lo tratt\u00f2 con grande rispetto, nonostante fosse un nemico sconfitto.\nNaomasa fu ricompensato dei suoi servigi con le terre dello sconfitto Ishida, ma non pot\u00e9 godere a lungo la sua nuova fortuna. La ferita ricevuta a Sekigahara e trascurata durante i giorni successivi non tard\u00f2 a minare la salute di Naomasa. Le sue condizioni precipitarono e Naomasa mor\u00ec nel marzo del 1602, non riuscendo a vedere finito il castello di Hikone, di cui aveva ordinato la costruzione, e lasciando due figli piccoli, Naotsugu e Naotaka, che presero il suo posto al servizio di Tokugawa."}
{"id": "306754", "revid": "1442080", "url": "https://it.wikipedia.org/wiki?curid=306754", "title": "Ottocento (miniserie televisiva)", "text": "Ottocento \u00e8 uno sceneggiato televisivo in 5 puntate, tratto dal romanzo \"Ottocento\" di Salvator Gotta, trasmesso dal Programma Nazionale il 6 dicembre 1959 per successive quattro domeniche, per la regia di Anton Giulio Majano con Sergio Fantoni, Lea Padovani, Warner Bentivegna, Virna Lisi e Mario Feliciani. Ambientato nel 1859 - era stato infatti dedicato alle celebrazioni centenarie dell'Unit\u00e0 d'Italia - lo sceneggiato si basa sulle memorie del diplomatico piemontese Costantino Nigra, fedelissimo del Cavour.\nI titoli di testa scorrono mentre un coro intona l'inno risorgimentale \"La bandiera dei tre colori\".\nSi fece notare anche per l'accurata ricostruzione di ambienti, arredi e abiti.\nDi alcuni anni dopo (1967) \u00e8 una sorta di spin-off di questa fiction televisiva, dedicata alla figura di Camillo Benso, conte di Cavour: \"Vita di Cavour\", girato da Piero Schivazappa, con Renzo Palmer nei panni dello statista."}
{"id": "306755", "revid": "122433061", "url": "https://it.wikipedia.org/wiki?curid=306755", "title": "Johann Zoffany", "text": "Biografia.\nJohan Zoffany nacque il 13 marzo 1733 a Francoforte sul Meno in una famiglia di origini boeme. Dopo essersi formato inizialmente come sculture in una bottega di Ellwangen (forse quella di Melchior Paulus), si accost\u00f2 agli studi artistici a Regensburg, dove venne introdotto all'esercizio della pittura da Martin Speer. Nel 1750 si rec\u00f2 a Roma, dove studi\u00f2 con Agostino Masucci. Ritornato in Germania divenne pittore di corte di Clemens Wenceslaus, grande elettore di Treviri. Nel 1760 si trasfer\u00ec in Inghilterra, dove sarebbe rimasto per il resto della sua vita: dopo un iniziale periodo durante il quale lavor\u00f2 per conto dell'orologiaio Stephen Rimbault, Zoffany si attrasse la benevolenza della famiglia reale, della quale godette la protezione. \nCofondatore della Royal Academy nel 1768, Zoffany inizi\u00f2 gradualmente a godere di una grande popolarit\u00e0, soprattutto da quando si accost\u00f2 alla pittura di soggetto teatrale: furono molti gli attori che si fecero ritrarre dal suo pennello, il pi\u00f9 significativo dei quali era certamente David Garrick, una delle figure pi\u00f9 influenti del mondo teatrale inglese settecentesco. A consolidare la popolarit\u00e0 di Zoffany fu anche la sua maestria in quelli che erano definiti \"theatrical conversation pieces\": si trattava di un sottogenere dei \u00abquadri di conversazione\u00bb, opere pittoriche dove erano raffigurati gruppi di persone in atteggiamenti familiari o in conversazione.\nNella tarda maturit\u00e0 artistica, Zoffany si dedic\u00f2 specialmente ad eseguire enormi dipinti dove erano raffigurati grandi gruppi di persone collocati in stanze gremite di statue e di dipinti noti al suo pubblico contemporaneo. Gli esempi pi\u00f9 significativi in tal senso sono \"La biblioteca di Charles Townley al n. 7 di Park Street a Westminster\", in cui \u00e8 raffigurato l'intero materiale statuario che Charles Townley aveva raccolto nella sua biblioteca, e \"La tribuna degli Uffizi\", dove \u00e8 ritratta una sala della galleria degli Uffizi colma di dipinti rinascimentali, quali la \"Madonna del Cardellino\" di Raffaello e la \"Venere di Urbino\" di Tiziano.\nZoffany, come gi\u00e0 accennato, sarebbe rimasto in Inghilterra per il resto della sua vita: effettu\u00f2 comunque viaggi in Europa (1776-79; fu a Vienna e a Firenze, e in quest'ultima citt\u00e0 dipinse i ritratti della famiglia dei granduchi toscani) e soggiorn\u00f2 dal 1783 al 1789 in India, dove esegu\u00ec dipinti di principi indiani e di scene di caccia. Mor\u00ec infine l'11 novembre 1810 a Strand-on-the-Green, in Inghilterra: le sue spoglie riposano nella St Anne's Church di Kew."}
{"id": "306758", "revid": "110157", "url": "https://it.wikipedia.org/wiki?curid=306758", "title": "Villeneuve (Svizzera)", "text": "Villeneuve (toponimo francese; in tedesco \"Neustadt\", desueto) \u00e8 un comune svizzero di 5\u00a0573 abitanti del Canton Vaud, nel distretto di Aigle.\nGeografia fisica.\nVilleneuve si affaccia sul Lago di Ginevra; nel territorio comunale sorge il Rochers de Naye (2\u00a0041\u00a0m\u00a0s.l.m.).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nVilleneuve \u00e8 servito dall'omonima stazione, sulla ferrovia Losanna-Briga.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "306764", "revid": "1442080", "url": "https://it.wikipedia.org/wiki?curid=306764", "title": "Apuanite", "text": "L'apuanite \u00e8 un minerale."}
{"id": "306782", "revid": "121942311", "url": "https://it.wikipedia.org/wiki?curid=306782", "title": "Pilone (Ostuni)", "text": "Pilone \u00e8 una frazione del comune di Ostuni (BR), situata sulla costa adriatica, a circa 10\u00a0km dal capoluogo del comune di appartenenza e a circa 35\u00a0km dal capoluogo di provincia.\nLa frazione, a sua volta, \u00e8 divisa in due villaggi (Pilone 1 e Pilone 2). \nLe prime grandi ville immerse nel suggestivo verde della vegetazione locale furono costruite nell'attuale villaggio Pilone 1, per lo pi\u00f9 sede di seconde case dell'alta borghesia ostunese ma con una significativa percentuale anche di professionisti e famiglie del nord Italia; successivamente durante la fine degli anni 1980 lo stesso \u00e8 stato ampliato con la costruzione di altre villette di recente architettura in calce bianca. Attualmente il villaggio Pilone 1 \u00e8 costituito da circa 90 ville.\nIl villaggio Pilone 2 comprende circa 350 villette quasi tutte di recente costruzione ad un piano, con archi e finitura in calce bianca, in puro stile mediterraneo.\nLa frazione \u00e8 sovrastata dalla Torre di San Leonardo che si staglia a picco sul mare sulla suggestiva scogliera sita in prossimit\u00e0 del \"Pilone 2\", risalente al XVI secolo, e.\nvanta una lunga costa sabbiosa, intervallata da brevi tratti di scogli bassi.\n\u00c8 quindi per lo pi\u00f9 luogo di residenze estive."}
{"id": "306783", "revid": "1776051", "url": "https://it.wikipedia.org/wiki?curid=306783", "title": "Jongny", "text": "Jongny (toponimo francese) \u00e8 un comune svizzero di 1\u00a0488 abitanti del Canton Vaud, nel distretto della Riviera-Pays-d'Enhaut.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "306784", "revid": "782337", "url": "https://it.wikipedia.org/wiki?curid=306784", "title": "Minio", "text": "Il minio \u00e8 un minerale presente in natura, formato da un ossido misto di piombo(II) e piombo(IV).\nIl nome deriva dal Mi\u00f1o (in latino Minius), fiume che scorre nel nord-ovest della Spagna, in prossimit\u00e0 del quale si trovavano le miniere principali di questo minerale.\nAbito cristallino.\nI cristalli sono scaglie microscopiche.\nOrigine e giacitura.\nL'origine \u00e8 secondaria. La paragenesi \u00e8 con galena e cerussite.\nForma in cui si presenta in natura.\nIn scaglie, aggregati massivi o polverulenti.\nCaratteri fisico-chimici.\nSolubile in Acido cloridrico (HCl), decomposto da Acido nitrico (HNO3). Differisce dal realgar e dal cinabro per maggiore densit\u00e0 e colore pi\u00f9 intenso.\nLocalit\u00e0 di ritrovamento.\nA Bleialf e Badenweiler, in Germania; a Me\u017eica, in Slovenia, e nei rilievi delle Leadhills, in Scozia.\nIn Italia si trova in masse di aspetto terroso su galena nella miniera di Reigraxius, a Domusnovas, comune della provincia del Sud Sardegna; in laminette o patine dentro le cavit\u00e0 della miniera di Monteponi, ad Iglesias, in Sardegna; con un po' di fortuna \u00e8 possibile trovare scarse patine terrose su calcare a Zuccarello, in provincia di Savona.\nUtilizzi.\nNoto fin dai tempi degli antichi romani, il minio si forma per alterazione della galena. Da molto tempo viene prodotto industrialmente ossidando il piombo fuso per mezzo di una corrente d'aria.\nMolto pesante, era utilizzato nella fabbricazione delle vernici anti-ruggine, mescolato con olio di lino cotto, prima che le vernici al piombo fossero messe al bando a causa delle loro tossicit\u00e0.\nAnticamente era utilizzato anche come pigmento pittorico, con i nomi \"rosso di Saturno\", \"rosso di piombo\", \"secondarium minium\", \"rosso di Parigi\", \"sandaraco\", \"sandix\", \"sanrendy\", \"usta\" e \"minio comune\".\nIngrediente principale, assieme a olio di lino cotto e trementina di Venezia della cosiddetta \"mistura di Shaw\". Un mastice utilizzato per unire pietre e metalli."}
{"id": "306786", "revid": "116228581", "url": "https://it.wikipedia.org/wiki?curid=306786", "title": "Crisoberillo", "text": "Il crisoberillo \u00e8 un minerale. \u00c8 un alluminato del berillio, di colore giallo dorato.\nIl nome deriva dal greco \u03c7\u03c1\u03c5\u03c3\u03cc\u03c2 \"chrys\u00f3s\" \"dorato\" e da \u03b2\u03ae\u03c1\u03c5\u03bb\u03bb\u03bf\u03c2 \"b\u1e17ryllos\" \"berillo\".\nAbito cristallino.\nTabulare. Prismi colonnari, trigeminati per compenetrazione.\nOrigine e giacitura.\nIn pegmatiti specialmente nei filoni pegmatitico-granitici, micascisti e pi\u00f9 raramente in dolomie cristalline.\nPrevalentemente in giacimenti alluvionali in Russia (Monti Urali), Stati Uniti d'America, Sri Lanka, Brasile, Zimbabwe, Madagascar.\nOccasionalmente \u00e8 stato trovato qualche campione anche in territorio italiano, nella zona di contatto delle pegmatiti a Colico sul lago di Como ed in Valtellina.\nForma in cui si presenta in natura.\nSi trova principalmente in cristalli tabulari, frequentemente geminati in modo da produrre una forma caratteristica stellata pseudoesagonale.\nCaratteristiche chimico-fisiche.\nIl minerale \u00e8 inattaccabile dagli acidi, ma viene decomposto, tramite fusione, da KOH e KHSO4."}
{"id": "306792", "revid": "1983214", "url": "https://it.wikipedia.org/wiki?curid=306792", "title": "Richard Mason", "text": "Richard Mason si pu\u00f2 riferire a:"}
{"id": "306793", "revid": "1418004", "url": "https://it.wikipedia.org/wiki?curid=306793", "title": "Richard Mason (1919-1997)", "text": "Nato vicino a Manchester, fu istruito nel Dorset, lavor\u00f2 prima in una rivista cinematografica, e poi per il British Council. Con lo scoppio della seconda guerra mondiale venne arruolato come ufficiale della RAF ed inviato in India ove, assieme ad una ristretta cerchia di altri ufficiali, ebbe la possibilit\u00e0 di imparare il giapponese e divenne un interrogatore di prigionieri di guerra. \nCome autore scrisse \"The Wind Cannot Read\" (\"Il vento non sa leggere\", John Llewellyn Rhys Prize nel 1948), completato in pochi mesi durante la campagna di Birmania nel 1944 (e da cui nel 1958 fu tratto un omonimo film), e \"The Shadow and the Peak\" (\"L'ombra e la cima\").\nFurono le sue esperienze mentre viveva a Hong Kong che lo ispirarono a scrivere il romanzo \"The World of Suzie Wong\" (\"Il mondo di Suzie Wong\"), il quale fu successivamente adattato per il teatro (a Broadway i protagonisti furono William Shatner e France Nuyen), per poi diventare nel 1960 un film con protagonisti William Holden e Nancy Kwan.\nAccanito fumatore mor\u00ec di cancro alla gola a Roma, dove viveva da alcuni decenni."}
{"id": "306795", "revid": "767487", "url": "https://it.wikipedia.org/wiki?curid=306795", "title": "Magnesiotaaffeite-2N'2S", "text": "La magnesiotaaffeite-2N'2S \u00e8 un minerale, composto da ossido di magnesio, alluminio e berillio.\nCos\u00ec chiamata dal conte Edward Charles Richard Taaffe (1898-1967) di Dublino, che ha scoperto il minerale nel 1945. \nLa sigla 2N'2S indica che si alternano nel minerale 2 strati di spinello (S) e 2 di nolanite (N).\nSinonimi.\nLa magnesiotaaffeite-2N'2S \u00e8 conosciuta anche come taaffeite, quest'ultima denominazione \u00e8 stata abbandonata dall'IMA nel 2002."}
{"id": "306796", "revid": "112358547", "url": "https://it.wikipedia.org/wiki?curid=306796", "title": "Magnesiotaaffeite-6N'3S", "text": "La magnesiotaaffeite-6N'3S \u00e8 un minerale.\nSinonimi.\nLa magnesiotaaffeite-6N'3S \u00e8 conosciuta anche come musgravite, quest'ultima denominazione \u00e8 stata abbandonata dall'IMA nel 2002.\nOrigine e giacitura.\nLe uniche pietre/gemme di musgravite sono state trovate in australia"}
{"id": "306797", "revid": "869733", "url": "https://it.wikipedia.org/wiki?curid=306797", "title": "Ferrotaaffeite-6N'3S", "text": "La ferrotaaffeite-6N'3S \u00e8 un minerale.\nSinonimi.\nLa ferrotaaffeite-6N'3S \u00e8 conosciuta anche come pehrmanite, quest'ultima denominazione \u00e8 stata abbandonata dall'IMA nel 2002."}
{"id": "306800", "revid": "123118442", "url": "https://it.wikipedia.org/wiki?curid=306800", "title": "Maharishi Mahesh Yogi", "text": "Mahesh era il suo nome proprio, mentre Maharishi e Yogi sono due titoli onorifici. Il guru inizi\u00f2 a farsi chiamare cos\u00ec intorno agli anni sessanta. I suoi devoti si riferivano spesso a lui anche utilizzando l'espressione \"Sua Santit\u00e0\".\nNel 1941 Maharishi divenne assistente di Swami Brahmananda Saraswati, che fu shankaracharya (leader spirituale) di Jyotir Math, sull'Himalaya indiano, dal 1941 al 1953. Maharishi afferm\u00f2 che i suoi insegnamenti derivavano da quelli ricevuti dal suo maestro. Inizi\u00f2 a diffondere la tecnica della meditazione trascendentale nel 1955 in India e, a partire dal 1958, in varie nazioni orientali e occidentali nell'ambito di una serie di veri e propri tour mondiali.\nTra la fine degli anni sessanta e gli anni settanta raggiunse un'enorme popolarit\u00e0 anche grazie al fatto di avere avuto tra i suoi discepoli numerose celebrit\u00e0 dell'epoca, come il gruppo musicale dei Beatles, Mia Farrow, Donovan e altri. A met\u00e0 anni settanta diede inizio al cosiddetto TM-Sidhi Program, un training che avrebbe permesso agli adepti di apprendere l'arte della levitazione (da lui chiamata \"yogic flying\", ovvero \"volo yoga\") e di contribuire alla pace nel mondo. Nel 1992 alcuni dei suoi seguaci fondarono il Partito della Legge Naturale, un partito politico basato sugli ideali di MT e operante in svariati paesi del mondo. Nello stesso anno si trasfer\u00ec a Vlodrop, nei Paesi Bassi. Nel 2000 fond\u00f2 la Global Country of World Peace, un'associazione non profit per la diffusione di MT e della pace intesa come nazione globale senza confine, e ne proclam\u00f2 i leader. All'inizio del 2008 annunci\u00f2 il suo ritiro da ogni attivit\u00e0 amministrativa per dedicarsi al \"mauna\" (silenzio spirituale) in cui rimase fino alla morte, avvenuta tre settimane pi\u00f9 tardi.\nSecondo i dati pubblicati dal movimento di MT, milioni di persone nel mondo hanno appreso la tecnica base della meditazione trascendentale e decine di migliaia sono stati coloro che hanno preso parte ai corsi avanzati. Attualmente vi sono nel mondo oltre 1000 centri di MT (una trentina in Italia) e in alcuni paesi come gli Stati Uniti, il Regno Unito, la Svizzera e l'India esistono anche scuole e universit\u00e0 gestite interamente da MT. Intorno a MT sono sorte numerose associazioni non profit e aziende commerciali a scopo di lucro ed \u00e8 stato stimato che il cosiddetto \"impero di Maharishi\" abbia un valore di vari miliardi di dollari.\nBiografia.\nLa giovent\u00f9.\nLa data e il luogo di nascita di Maharishi Mahesh Yogi non sono certi. Per l'anno di nascita le fonti oscillano tra il 1911, il 1917 e il 1918. Quello che \u00e8 certo \u00e8 che nacque in seno a una famiglia appartenente alla casta militare e residente in una delle province centrali dell'India britannica. Inoltre il nome Mahesh, uno degli epiteti di Shiva, indica che Maharishi proveniva da una famiglia shivaita.\nSecondo la sua autobiografia, si laure\u00f2 in fisica all'Universit\u00e0 di Allahabad nel 1942. A partire dal 1941 divenne segretario del shankaracharya di Jyotir Math, Swami Brahmananda Sarasvati, rimanendo al suo seguito fino alla morte di quest'ultimo, avvenuta nel 1953. In seguito si rec\u00f2 a Uttarkashi, nella Valle dei Santi, in Himalaya. Nonostante fosse stato molto vicino al maestro, non poteva diventarne successore spirituale poich\u00e9 non proveniva dalla casta dei sacerdoti (brahmani). Il giornalista e scrittore canadese Paul Grescoe scrisse che Maharishi fu cos\u00ec deluso di non essere nominato dal maestro come suo successore da intraprendere un'azione legale al riguardo, senza successo. Secondo il racconto di Maharishi, il suo guru gli aveva assegnato il compito di trovare una tecnica di meditazione che si sarebbe diffusa tra le masse.\nIl tour in India (1955-57).\nNel 1955 Maharishi lasci\u00f2 Uttarkashi e inizi\u00f2 a insegnare pubblicamente quella che definiva una \"tecnica di meditazione tradizionale\" da lui appresa dal suo maestro e cui inizialmente si riferiva col nome di \"Transcendental Deep Meditation\" e in seguito solo \"Transcendental Meditation\". Maharishi gir\u00f2 l'India per due anni promuovendo l'adesione al suo movimento, che inizialmente prese il nome di \"Spiritual Development Movement\" (Movimento per lo sviluppo spirituale) e che in seguito fu ribattezzato \"Spiritual Regeneration Movement\" (Movimento per la rigenerazione spirituale) in occasione di un seminario tenutosi a Madras nel 1957.\nGi\u00e0 allora Maharishi fu oggetto di critiche, in questo caso da parte di yogi e hindu devoti, che lo accusavano di semplificare eccessivamente le pratiche tradizionali sottolineando che il volere arrivare alla pace spirituale senza passare per la penitenza e l'ascetismo era una via contraria ai principi di base dell'induismo e che non trovava riscontro nella Baghavad Gita. Altre critiche riguardavano il fatto che Maharishi si facesse pagare per insegnare la sua tecnica di meditazione, cosa che fu vista come una compravendita antietica di \"mantra commerciali\". Il successore di Brahmananda Sarasvati, Swami Saroopanand, afferm\u00f2 che nella veste di semplice segretario del maestro, Maharishi non aveva alcun titolo per insegnare la meditazione o assegnare mantra, e che \"i guru non vendono la loro conoscenza, la condividono\".\nI tour mondiali (1958-1968).\nNel 1958 Maharishi intraprese il primo di una serie di tour mondiali sui quali avrebbe dato un dettagliato resoconto nel suo libro del 1986 \"Thirty Years Around the World\".\nIl primo tour mondiale part\u00ec da Rangoon, in Birmania, per proseguire toccando la Thailandia, la Malaysia, Singapore, Hong Kong e le Hawaii. Nel 1959 Maharishi sbarc\u00f2 prima negli Stati Uniti, tenendo lezioni a San Francisco, Los Angeles, Boston e New York, e poi in Europa, dove tenne lezioni a Londra. Fu in concomitanza con il suo arrivo negli USA che cambi\u00f2 nuovamente nome al suo movimento, chiamandolo semplicemente \"Transcendental Meditation Movement\" (Movimento della Meditazione Trascendentale). Nel 1960 il viaggio continu\u00f2, toccando nuovamente l'India, poi l'Europa continentale (Francia, Svizzera, Norvegia, Svezia, Germania, Italia, Paesi Bassi) e infine Singapore, l'Australia, la Nuova Zelanda e l'Africa. Nel corso dei suoi soggiorni, Maharishi teneva lezioni, insegnava la pratica della MT e organizzava dei centri in cui i suoi allievi avrebbero potuto continuare a incontrarsi. Nel frattempo apparve alla televisione britannica e su svariati giornali del Regno unito.\nNel 1961 Maharishi fu in Austria, Svezia, Francia, Italia, Grecia, India, Kenya, Regno Unito, Stati Uniti e Canada. Apparve nuovamente alla BBC e una sua lezione alla Royal Albert Hall di Londra furono presenti 5000 partecipanti. Nello stesso anno tenne il primo seminario per la formazione degli insegnanti di MT a Rishikesh, in India, con 60 partecipanti provenienti da molti paesi diversi. Nel frattempo Maharishi inizi\u00f2 anche la sua opera di traduzione e commento dei primi sei capitoli dell'antico testo vedico della Baghavad Gita.\nIl tour mondiale del 1962 tocc\u00f2 l'Europa, l'India, l'Australia e la Nuova Zelanda, concludendosi in California, dove Maharishi inizi\u00f2 a dettare il suo libro pi\u00f9 famoso, \"La scienza dell'essere e l'arte di vivere\", pubblicato nel 1963 (la prima edizione in lingua italiana apparve nel 1970 a cura della casa editrice Astrolabio).\nIl quinto tour mondiale, nel 1964, tocc\u00f2 Europa, Asia, America del Nord e India, mentre nell'ottobre dello stesso anno venne dato il via al primo corso avanzato di MT. Nel corso del suo soggiorno negli USA, Maharishi incontr\u00f2 U Thant, all'epoca segretario generale dell'ONU.\nNel 1966 fu fondata la \"Students' International Meditation Society\".\nNel 1968 Maharishi annunci\u00f2 la creazione dei suoi nuovi quartieri generali a Seelisberg, in Svizzera.\n\"Il guru dei Beatles\".\nSebbene l'estensiva promozione di MT attuata da Maharishi a livello mondiale avesse gi\u00e0 dato buoni frutti, il massimo della popolarit\u00e0 fu raggiunto dal guru a partire dal 1967 grazie al suo collegamento con i Beatles, breve ma enormemente enfatizzato dai media, che diede al guru un'incredibile visibilit\u00e0.\nFurono discepoli di Maharishi in quel periodo anche numerose altre celebrit\u00e0 del momento, quali Mia Farrow, Mike Love dei Beach Boys (che divenne insegnante di MT), Donovan, Mick Jagger, Marianne Faithfull e altri. Tutto questo fece s\u00ec che la MT divenisse un elemento molto popolare nell'ambito della controcultura dell'epoca. A riprova della fama raggiunta da Maharishi in quel periodo vi furono le varie satire sulla sua persona pubblicate sui media britannici, che prendevano di mira il suo acume negli affari e il suo amore per il lusso (simboleggiato dalle Rolls-Royce su cui si spostava).\nCrescita ed evoluzione del movimento di MT (1970-90).\nNel 1974 fu fondata la \"Maharishi International University\" e nel 1975 il guru apparve sulla copertina del famoso settimanale \"TIME\".\nNello stesso anno intraprese un nuovo tour intercontinentale per inaugurare quella che egli chiamava \"l'alba dell'era dell'illuminazione\".\nA met\u00e0 anni settanta, il movimento di Maharishi negli Stati Uniti contava 360 centri e oltre 6000 insegnanti. Il passo successivo fu quello di proporre al mondo aziendale la MT come strumento per alleviare lo stress lavorativo e per incrementare la creativit\u00e0, la flessibilit\u00e0, la produttivit\u00e0 e la soddisfazione per il proprio impiego, nonch\u00e9 migliorare le relazioni con i propri superiori e colleghi. A partire da questo momento, e per tutti gli anni ottanta, il movimento di MT inizi\u00f2 ad allontanarsi progressivamente dalla precedente immagine legata alla controcultura hippy. Risalgono allo stesso periodo le prime dichiarazioni sempre pi\u00f9 sensazionalistiche circa i poteri della MT, con un'enfasi in particolare sul cosiddetto \"volo yoga\" e sui suoi effetti per la riduzione del tasso di criminalit\u00e0.\nConseguenza di questo nuovo orientamento fu un certo declino della popolarit\u00e0 di MT tra le masse nel corso degli anni ottanta e un aumento delle critiche alle affermazioni del maestro indiano e dei suoi allievi, ritenute esagerate e pseudoscientifiche. Nonostante ci\u00f2 il movimento continu\u00f2 ad attrarre varie celebrit\u00e0.\nContemporaneamente si moltiplicarono gli investimenti del movimento in campo immobiliare, con acquisti di numerose propriet\u00e0 nel Regno Unito e negli Stati Uniti.\nGli anni a Vlodrop (1990-2008).\nNel 1990 Maharishi trasfer\u00ec i propri quartieri generali da Seelisberg a un ex convento francescano situato a Vlodrop, nei Paesi Bassi. Da quel momento comunic\u00f2 con i suoi fedeli principalmente attraverso internet e un canale satellitare a pagamento, chiamato \"Veda Vision\", con trasmissioni in 22 lingue.\nNel 1992 alcuni discepoli di Maharishi, tra cui John Hagelin, fondarono il Partito della Legge Naturale (PLN), un partito politico basato sulle idee del movimento e attivo in 42 Paesi. Tra gli obiettivi primari del partito vi era il finanziamento di un programma che avrebbe istruito migliaia di \"volatori yoga\", in modo da creare il cosiddetto \"Effetto Maharishi\" (\"Maharishi Effect\") che avrebbe assicurato l'invincibilit\u00e0 a ogni nazione. L'unico successo elettorale del NLP fu ottenuto dalla sua divisione indiana, che riusc\u00ec ad assicurarsi un seggio alle elezioni del 1998. Il coinvolgimento politico di Maharishi si interruppe nel 2004, quando dichiar\u00f2: \"Dovevo entrare in politica per capire che cosa ci fosse di sbagliato in essa\".\nNel 1994, uno dei pi\u00f9 stretti collaboratori del guru, Deepak Chopra, aveva intanto lasciato il movimento dopo che Maharishi lo aveva accusato di essersi messo in competizione con lui e gli aveva chiesto di smettere di viaggiare e di pubblicare libri. Il medico indiano di fronte a questa richiesta lasci\u00f2 MT per lanciare una propria carriera indipendente.\nNel 2000 fu fondata l'associazione Global Country of World Peace e Tony Nader ne fu incoronato maharaja da Maharishi.\nDel 2001 \u00e8 la fondazione di Maharishi Vedic City, una nuova citt\u00e0 situata poco a nord di Fairfield, nell'Iowa, le cui costruzioni si sarebbero ispirate ai principi di Maharishi di armonia con la natura.\nA partire dal 2003, il regista David Lynch, fervido sostenitore di MT, inizi\u00f2 un programma di raccolta fondi atto a finanziare l'insegnamento della meditazione trascendentale nelle scuole statunitensi.\nDel 2007 \u00e8 l'acquisto dell'American Bank Note Company Building, un palazzo situato nei pressi della borsa di New York che divenne sede della \"Maharishi Global Finance Capital\".\nTali eventi provocarono nuove critiche degli scettici circa i bizzarri progetti multimiliardari del guru, come il piano da 10 miliardi di dollari per porre fine alla fame nel mondo tramite l'agricoltura biologica e il piano da 1 miliardo di dollari per porre termine ai conflitti bellici tramite gruppi di meditazione.\nIl 12 gennaio 2008 Maharishi annunci\u00f2 il suo ritiro da ogni impegno amministrativo e apparizione in pubblico, ritirandosi a vivere nelle proprie stanze in silenzio spirituale. Le sue ultime parole ai discepoli furono: \"\u00c8 stato un piacere ai piedi di Guru Dev (Brahmananda Saraswati) prendere la luce di Guru Dev e passarla a coloro che mi hanno circondato. Oggi posso concludere il mio impegno preso con Guru Dev. Possa il mondo vivere in pace, felicit\u00e0, prosperit\u00e0 e libero dalla sofferenza\".\nMaharishi Mahesh Yogi mor\u00ec in pace nel sonno il 5 febbraio successivo. I riti funebri vedici si tennero in India alla confluenza del Gange presso Allahabad. Alla morte del guru, la dirigenza di alcune delle varie associazioni e imprese commerciali legate a MT pass\u00f2 ai suoi nipoti."}
{"id": "306805", "revid": "1979849", "url": "https://it.wikipedia.org/wiki?curid=306805", "title": "Cannibal movie", "text": "I cosiddetti cannibal-movie sono stati un filone del genere horror-splatter, che sconfina in quello d'avventura, nonch\u00e9, per diverse pellicole, in quello pornografico.\nOrigini.\nSi pu\u00f2 affermare che questa particolare categoria di film ha una radice propriamente italiana, in quanto \u00e8 proprio in Italia che nacque l'idea di ambientare storie horror non pi\u00f9 con atmosfere notturne, bens\u00ec alla luce del sole in suggestive ambientazioni esotiche. \nLe caratteristiche salienti di questi film sono: ambientazioni in foreste o giungle tropicali, cast di attori semi-sconosciuti, alto contenuto splatter, discreta presenza di scene erotiche, violenze reali a danno di animali (considerate a tutti gli effetti \"snuff\") e il fatto che le cosiddette \"persone civilizzate\" si rivelino alla fine peggio dei cannibali stessi. La maggior parte di questi film a tema esotico mostrano suggestioni prese dai mondo movie, documentari dal contenuto fortemente scioccante (talvolta con scene ricostruite) su usanze bizzarre in giro per il mondo. \nPrecursore di questo fortunato filone, che vide la sua epoca d'oro dalla seconda met\u00e0 degli anni settanta fino ai primi anni ottanta, fu il regista Umberto Lenzi con \"Il paese del sesso selvaggio\" (1972), che si ciment\u00f2 in altre due regie, \"Mangiati vivi!\" e \"Cannibal Ferox\". Poi fu la volta di Ruggero Deodato, considerato il \"padre\" dei cannibal-movie, grazie alla Trilogia dei cannibali: \"Ultimo mondo cannibale\", \"Cannibal Holocaust\" e \"Inferno in diretta\" (anche se quest'ultimo non narra di cannibali).\nDa segnalare altre opere di successo di altrettanti registi italiani provenienti per\u00f2 da diversi background, come il regista dell'eros Joe D'Amato con \"Emanuelle e gli ultimi cannibali\" e \"Antropophagus\", Sergio Martino con \"La montagna del dio cannibale\" e i veterani della commedia Marino Girolami con \"Zombi Holocaust\", e Michele Massimo Tarantini con \"Nudo e selvaggio\", considerato l'ultimo cannibal-movie italiano. In tempi recenti due direct-to-video vennero realizzati dal regista Bruno Mattei: \"Nella terra dei cannibali\" e \"Mondo cannibale\" entrambi realizzati nel 2003 e fortemente ispirati, specie il secondo, a \"Cannibal Holocaust\".\nUn altro regista italiano come Antonio Margheriti, specialista della fantascienza, prov\u00f2 a cimentarsi con un cannibal-movie, ma per varie ragioni \u00e8 difficile classificare il suo \"Apocalypse domani\" in questo filone.\nIl successo.\nIl successo di questo genere lo si deve forse al coraggio dei registi italiani di dirigere scene di inaudita violenza, che a dispetto di valutazioni negative da parte dei critici cinematografici, denunce e sequestri di pellicole da parte dei tribunali, nonch\u00e9 pesanti censure governative, riusc\u00ec ad attirare un pubblico sempre pi\u00f9 numeroso. \nC'\u00e8 da sottolineare che quelli erano anni particolarmente delicati dal punto di vista politico-sociale, ove ogni giorno venivano trasmesse dai telegiornali le crude immagini delle violenze del terrorismo che stava sconvolgendo il Paese. Proprio la violenza resa estrema dai cannibal-movie costituiva un deterrente per lo spettatore, che poteva cos\u00ec godere di emozioni forti nonch\u00e9 beneficiare del messaggio ecologistico, e \"anti-sistema\", che molti dei film in questione provocatoriamente trasmettevano. \nL'aspetto forse pi\u00f9 negativo di questo genere sono le torture e uccisioni degli animali che, in quasi tutti i casi, sono vere. Ma fu proprio questa scelta crudele di inserire scene di violenze reali nelle pellicole la ragione chiave dell'incredibile successo internazionale di questa nicchia del cinema italiano."}
{"id": "306806", "revid": "6923", "url": "https://it.wikipedia.org/wiki?curid=306806", "title": "PSoC", "text": "PSoC \u00e8 la sigla di Programmable System on Chip, ovvero chip che integrano un microcontrollore e dei componenti analogici e digitali a logica programmabile. In questo modo \u00e8 possibile avere in un singolo chip tutto il necessario per svolgere compiti complessi.\nDescrizione.\nCome per i loro stretti parenti FPGA (i quali sono per\u00f2 limitati ai soli componenti digitali), gli strumenti di sviluppo disponibili permettono di programmare il chip come se si stesse procedendo al disegno di un circuito elettronico, collegando tra loro amplificatori, convertitori, ADC e DAC, filtri, comparatori e quant'altro necessario.\nUna volta programmato, il chip si comporta come se fosse un componente hardware a tutti gli effetti. Inoltre, la presenza del microcontrollore permette di integrare una logica sequenziale ed eventualmente anche di riprogrammare le funzioni hardware. Tutto questo apre le porte ad una nuova serie di dispositivi hardware autoriconfiguranti, sancendo di fatto la nascita di un nuovo settore dell'elettronica."}
{"id": "306809", "revid": "1305772", "url": "https://it.wikipedia.org/wiki?curid=306809", "title": "John Hagelin", "text": "Biografia.\nIndicato come \"scienziato new Age\" pratica la meditazione trascendentale di Maharishi Mahesh Yogi, a cui attribuisce grande importanza.\nPer diffondere tale tecnica di meditazione, che a suo dire apporterebbe notevoli benefici di natura psicologica e sociologica, ha fondato un partito politico (\"Natural Law Party\") e si \u00e8 candidato alle elezioni presidenziali USA del 1992, 1996 e 2000, ottenendo rispettivamente 39.000, 110.000 e 83.000 voti.\nNel 1981, all'inizio della sua carriera, Hagelin fu assegnista di ricerca presso il CERN di Ginevra, per poi spostarsi nel 1982 in California, presso il Centro d'Accelerazione Lineare di Stanford (SLAC). Successivamente la sua stretta adesione all'organizzazione di Maharishi Mahesh Yogi, e la sua proposta di un'insolita teoria che intende unificare psicologia, parapsicologia e fisica contemporanea, gli hanno fatto perdere sempre pi\u00f9 prestigio facendo rientrare le sue tesi e le sue ricerche nell'ambito delle pseudoscienze.\nNel 1994 gli \u00e8 stato assegnato il \"Premio Ig Nobel\" per la sua conclusione \"sperimentale\" che 4000 meditatori avrebbero portato a una diminuzione della criminalit\u00e0 del 18% di Washington, DC."}
{"id": "306810", "revid": "1776051", "url": "https://it.wikipedia.org/wiki?curid=306810", "title": "Quanta Plus", "text": "Quanta Plus era un editor web libero per KDE.\nQuesto editor era capace di diventare un editor WYSIWYG o poteva essere usato semplicemente per modificare direttamente il codice HTML.\nLa sua interfaccia lo rende molto simile ad un IDE, e i suoi strumenti permettono di eseguire svariate funzioni all'interno dell\"'ambiente\" stesso.\nIntegrazione con strumenti esterni.\nQuanta pu\u00f2 integrare nativamente alcune applicazioni di KDE, quali:\nInoltre, le funzionalit\u00e0 di Quanta sono agevolmente estendibili per mezzo di script facilmente producibili con Kommander, applicazione KDE contenuta nel pacchetto kdewebdev"}
{"id": "306812", "revid": "599013", "url": "https://it.wikipedia.org/wiki?curid=306812", "title": "Nekhen", "text": ""}
{"id": "306814", "revid": "135224", "url": "https://it.wikipedia.org/wiki?curid=306814", "title": "Meditazione trascendentale", "text": "La meditazione trascendentale \u00e8 una tecnica meditativa per lo sviluppo di potenzialit\u00e0 umane; la sua origine \u00e8 da ricondursi alla tradizione vedica ed \u00e8 stata introdotta in occidente nel 1958 da Maharishi Mahesh Yogi. La meditazione trascendentale \u00e8 praticata da milioni di persone in tutto il mondo.\nPratica.\nLa MT si basa sulla ripetizione per alcuni minuti, due volte al giorno, di uno specifico suono (mantra, ad esempio Om), che permette alla mente di raggiungere uno stato naturale di \"consapevolezza senza oggetto\" o \"senza pensieri\" chiamato \"trascendenza\", il quale rilassa profondamente il corpo e rinfresca la mente stessa, apportando vari benefici al praticante.\nL'autore George D. Chryssides scrive che secondo il Maharishi, \"usare un qualsiasi mantra pu\u00f2 essere pericoloso\"; i mantra per \"capofamiglia\" e per \"eremiti\" o asceti differiscono. Secondo Chryssides, molti mantra - come \"Om\" - che si trovano comunemente nei libri sono mantra per asceti e \"possono indurre una persona a ritirarsi dalla vita\". Nella MT si usano comunque sia mantra tradizionali che mantra personalizzati. Nel movimento ufficiale (tra le molte diramazioni e scissioni del gruppo fondato da Maharishi) i praticanti vengono istruiti a tenere segreti i mantra personalizzati. I mantra pubblicati sono stati resi noti da insegnanti professionisti staccatisi dall'originale movimento MT, e quindi secondo i critici avrebbero effetto minore. Tuttavia va ricordato che la tecnica \u00e8 precedente al movimento del Maharishi, anche se egli viene comunque rispettato per il suo ruolo di diffusore.\nRicerche scientifiche.\nA tutt'oggi, la tecnica di meditazione trascendentale \u00e8 stata studiata attraverso 524 ricerche scientifiche, pubblicate in 160 riviste scientifiche. Tra queste ricerche, 364 sono state revisionate dai pari, e sono state pubblicate su alcune tra le pi\u00f9 autorevoli riviste scientifiche revisionate dai pari, quali, ad esempio, Science e Scientific American.\nNel 1970 vengono pubblicati i primi articoli scientifici sugli effetti della MT: i risultati indicherebbero una riduzione di ansia e tensioni nei praticanti. Quello che i sostenitori chiamano \"quarto stato di coscienza\" o di \"trascendenza\", \u00e8 stato individuato nel 1971 nelle ricerche di tre medici di Harvard, che l'hanno definito \"stato di veglia ipometabolico\" e l'hanno considerato differente dai tre ben noti stati di veglia, sonno, sogno (REM).\nNegli anni settanta vengono pubblicati molti altri articoli del genere, non solo di fisiologia, ma anche di neurologia e psicologia tra cui uno su Le Scienze, in italiano.\nLa meditazione trascendentale nelle scuole e nelle universit\u00e0.\nDal 1979 la meditazione trascendentale \u00e8 stata introdotta in varie scuole in diverse parti del mondo: negli USA, in America Latina, Asia, Irlanda del Nord, Sud Africa e Israele.\nIn Gran Bretagna la Scuola Maharishi di Skelmersdale \u00e8 attualmente tra le scuole finanziate dal Ministero dell'istruzione quale \"Scuola Libera\". La scuola ottiene regolarmente risultati eccellenti"}
{"id": "306815", "revid": "1543377", "url": "https://it.wikipedia.org/wiki?curid=306815", "title": "Joshua Slocum", "text": "Dopo una carriera in mare come marinaio e comandante di lungo corso e come maestro d'ascia, intraprende tra il 1895 e il 1898 sulla sua barca, lo \"Spray\" (da lui ricostruito), quella che diventer\u00e0 la prima circumnavigazione del globo in solitario, della quale scriver\u00e0, nel 1900, pubblicando il libro \"Sailing Alone Around the World\" (\"Solo, intorno al mondo\") che divenne un best-seller internazionale.\nLa giovinezza.\nJoshua Slocum nacque a Mount Hanley nella contea di Annapolis, in Nuova Scozia in Canada (ufficialmente registrata come Stazione Wilmot), una comunit\u00e0 sulla North Mountain affacciata sulla baia di Fundy. \nFu il quinto di undici figli di John Slocombe e Sarah Jane Slocombe \"nata\" Southern, Joshua discendeva, per parte di padre, da un quacchero, noto come \"John the Exile\" (Jonh l\"'Esule\") che lasci\u00f2 gli Stati Uniti poco dopo il 1780 a causa della sua opposizione alla Guerra d'indipendenza americana, fece parte, infatti, della migrazione dei lealisti in Nuova Scozia, dove agli Slocombe furono concessi 2\u00a0km2 (500 acri) di terreno agricolo nella contea di Annapolis in Nuova Scozia.\nJoshua nacque nella fattoria di famiglia a Mount Hanley e impar\u00f2 a leggere e scrivere nella vicina scuola di Mount Hanley. Le sue prime avventure in acqua furono effettuate su golette costiere che operavano da piccoli porti come Port George e Cottage Cove vicino al Monte Hanley, lungo la baia di Fundy.\nQuando aveva otto anni, la famiglia Slocombe si trasfer\u00ec da Mount Hanley a Brier Island nella contea di Digby, all'imboccatura della Baia di Fundy. Il nonno materno era il guardiano del faro di Southwest Point. Suo padre, un uomo severo e dalla disciplina ferrea, inizi\u00f2 a fabbricare stivali di pelle per i pescatori locali e Joshua lo aiutava in negozio. Tuttavia, il ragazzo trovava l'odore dell'aria salata molto pi\u00f9 seducente dell'odore della pelle delle scarpe. Fin da giovanissimo desiderava una vita avventurosa in mare, lontano dal padre esigente e dalla sua vita caotica in una casa tra tanti fratelli e sorelle.\nFece diversi tentativi di scappare di casa, riuscendoci finalmente all'et\u00e0 di 14 anni, facendosi assumere come mozzo e cuoco su una goletta da pesca locale, ma presto torn\u00f2 a casa. Nel 1860, dopo la nascita dell'undicesimo Slocombe (Joshua avrebbe cambiato l'ortografia del suo cognome pi\u00f9 tardi) e la morte dell'amata madre durante il parto, Joshua, allora sedicenne, lasci\u00f2 la casa per sempre e, assieme ad un amico, si imbarcarono ad Halifax come \"ordinary seaman\" (marinaio semplice) su una nave mercantile diretta a Dublino, in Irlanda.\nI primi imbarchi.\nFu durante questo primo vero imbarco sulla nave mercantile britannica \"Tangier\" (registrata anche come \"Tanjore\"), che si fece conoscere dal capitano, il quale scommise su di un mozzo ignorante di sedici anni, tanto da insegnargli i segreti della navigazione, del carteggio e della navigazione astronomica. Slocum dimostr\u00f2 di avere talento, amava questi argomenti ed imparava in fretta.\nDa Dublino, compirono poi la traversata per Liverpool, quindi la nave prosegu\u00ec per la Cina. Durante i successivi due anni come marinaio semplice, doppi\u00f2 Capo Horn due volte, sbarcando a Batavia (ora Giacarta) nelle Indie orientali olandesi e toccando le isole Molucche, Manila, Hong Kong, Saigon, Singapore e San Francisco. Mentre era in mare, sotto la tutela del suo capitano studi\u00f2 per l'esame del Board of Trade (ufficio del commercio) e, all'et\u00e0 di diciotto anni ottenne il patentino da secondo ufficiale. Da qui Slocum sal\u00ec rapidamente di grado per diventare primo ufficiale su navi britanniche che trasportavano carbone e grano tra le isole britanniche e San Francisco.\nLa \"Washington\".\nNel 1865 si stabil\u00ec a San Francisco, divenne cittadino statunitense e, dopo un periodo dedicato alla pesca al salmone e commercio delle pellicce nel Territorio dell'Oregon, torn\u00f2 in mare per pilotare uno schooner nel commercio costiero tra San Francisco e Seattle. Nel 1869, a 25 anni, ottenne il suo primo comando, il brigantino a palo \"Washington\", che lo port\u00f2 ad attraversare il Pacifico, da San Francisco all'Australia, ritornando in patria toccando l'Alaska. \nIn Alaska, il \"Washington\" venne distrutto quando l'ancora ar\u00f2 durante una tempesta, and\u00f2 alla deriva verso terra e si incagli\u00f2 sugli scogli. Slocum, tuttavia, correndo un considerevole rischio per se stesso, riusc\u00ec a salvare la sua prima moglie (che viaggiava sempre con lui), l'equipaggio e gran parte del carico, riportando tutti in porto sani e salvi sulle scialuppe scoperte della nave. I proprietari della compagnia di navigazione che avevano affidato il comando a Slocum furono cos\u00ec colpiti da questa impresa di ingegnosit\u00e0 e capacit\u00e0 di comando, che gli assegnarono la \"Constitution\" che fece vela per le Hawaii e la costa occidentale del Messico.\nIl comando successivo fu il \"Benjamin Aymar\", una nave mercantile impiegata sulle rotte del commercio dei mari del sud. Tuttavia, gli armatori, a corto di soldi, vendettero la nave e lui e Virginia si trovarono bloccati nelle Filippine senza una nave.\nNavig\u00f2 per tredici anni fuori dal porto di San Francisco, trasportando merci miste in Cina, Australia, isole Spice (isole Molucche) e Giappone. Tra il 1869 e il 1889 fu comandante di otto vascelli, i primi quattro dei quali (il \"Washington\", la \"Costitution\", il \"Benjamin Aymar\" e l\"'Ametista\"). Ne comand\u00f2 anche altri e in seguito ne comander\u00e0 altri quattro, in tutto o in parte, di sua propriet\u00e0.\nFamiglia in mare.\nPoco prima del Natale del 1870, Slocum e la \"Washington\" erano entrati a Sydney. L\u00ec, nel giro di meno di un mese, aveva incontrato, corteggiato e sposato una giovane donna di nome Virginia Albertina Walker. Il loro matrimonio ebbe luogo il 31 gennaio 1871; la notizia del matrimonio fu pubblicata, come da tradizione del tempo, sul quotidiano \"The Empire\" di Sydney, nell'edizione del 13 febbraio 1871: \nLa signorina Walker era una cittadina statunitense nata a Staten Island nel 1849, la cui famiglia originaria di New York era emigrata a ovest della California all'epoca della corsa all'oro del 1849 e alla fine avevano continuato il viaggio, via nave, per stabilirsi in Australia; trovava la vita a Sydney troppo convenzionale e noiosa e seppe che Joshua era l'uomo della sua vita dal momento in cui lo vide. Allegra, musicalmente talentuosa, coraggiosa e anche abile nel tiro con la pistola, aveva bellissimi occhi dorati, che si dice fossero un'eredit\u00e0 dei suoi antenati nativi americani Leni Lenape, scriver\u00e0 il figlio Victor: \"\"I have seen such eyes on our golden eagles\" (\"Ho visto occhi simili sulle nostre aquile reali\"\")\nFu una storia d'amore vorticosa, considerata quasi una fuga d'amore perch\u00e9 non approvata dal padre di lei. Sia Victor Slocum che Flannery suggeriscono che suo padre fosse importante nella vita sociale di Sydney e che gestisse un'attivit\u00e0 di cancelleria.\nVirginia navig\u00f2 sempre al fianco di suo marito nei tredici anni del loro matrimonio, la sua vita con Joshua fu di sicuro difficile e impegnativa, come per qualsiasi altra donna in mare con il marito e i figli durante il XIX secolo. \nLa coppia ebbe sette figli, tutti nati in mare o in porti stranieri, ma solo quattro di essi, Victor, Benjamin Aymar, James Garfield, e la figlia Jessie, sopravvissero fino all'et\u00e0 adulta. Sulla morte di una figlia, nel libro di Flannery \u00e8 riportata una lettera di Virginia a sua madre spedita dalle Filippine nel 1879:\nSebbene la loro vita assieme non fosse sempre cos\u00ec triste e, anzi, spesso eccitante e avventurosa, alla fine la salute di Virginia ne risent\u00ec: mor\u00ec di insufficienza cardiaca nel 1884 all'et\u00e0 di soli 34 anni a bordo della loro nave \"Aquidneck\" a Buenos Aires, dove fu seppellita, lasciando Joshua sconvolto e con quattro figli da accudire.\nMeno di due anni dopo, nel 1886, all'et\u00e0 di 42 anni, Slocum si rispos\u00f2, questa volta con una sua cugina di soli 24 anni, Henrietta \"Hettie\" Miller Elliott, nata in Nuova Scozia nel 1862, descritta come \u201c\"carina e vivace\"\u201d. Il letto della luna di miele con la nuova, giovane, moglie sull\"'Aquidneck\" era probabilmente lo stesso in cui era morta Virginia, il che probabilmente non fu di buon auspicio per il matrimonio, infatti per Hettie la vita in mare fu molto meno attraente rispetto che alla prima moglie.\nDurante i suoi viaggi con Slocum, Hettie sopport\u00f2 molte traversie, come quando suo marito spar\u00f2 a un uomo per ammutinamento e dovette affrontare un processo, oppure il colera e il vaiolo, la perdita dell\"'Aquidneck\" e il successivo, sensazionale, ritorno a casa in America sulla fragile zattera \"Liberdade di\" 10,5 metri costruita dal marito con l'aiuto dei figli. Certamente non affront\u00f2 il mare come avrebbe potuto fare Virginia, ma non permise che le accorciasse la vita: quando la \"Liberdade\" arriv\u00f2 a Boston e un giornalista le chiese se la vita della moglie di un capitano fosse di suo gradimento, rispose che avrebbe piuttosto \"\"preso il treno\" e che \"ho avuto abbastanza navigazione per bastarmi per molto tempo\". Non avrebbe pi\u00f9 seguito il marito per mare sullo Spray e nel successivo viaggio celebre intorno al mondo.\nHettie continu\u00f2 a prendersi cura dei figli di Slocum anche dopo che la coppia si separ\u00f2. Poco si sa dei suoi ultimi anni, mor\u00ec all'et\u00e0 di 90 anni nel Massachusetts nel 1952. Il suo nome appare come collaboratrice, con alcune sue note, di un piccolo opuscolo di 48 pagine intitolato \"Sloop Spray Souvenir\"\" (venduto per 25 centesimi durante le conferenze di Slocum) al quale era allegato un pezzo della tela della vela strappata nello stretto di Magellano, come souvenir; una copia originale \u00e8 detenuta dalla Millicent Library di Fairhaven.\nDopo che Hettie se ne and\u00f2, Slocum fece i preparativi per il suo viaggio in solitaria intorno al mondo sullo \"Spray\" e per il quale divenne celebre.\nSuccessivi imbarchi.\nLa \"Pato\".\nMentre era nelle Filippine, nel 1874, su commissione di un architetto britannico, Slocum organizz\u00f2 lavoratori indigeni per costruire un piroscafo da 150 tonnellate nel cantiere navale di Subic Bay. In pagamento parziale per il lavoro, gli fu data la goletta da novanta tonnellate, \"Pato\" (in spagnolo \"Anatra\"), la prima nave che poteva chiamare sua.\nLa propriet\u00e0 della \"Pato\" garantiva a Slocum il tipo di libert\u00e0 e autonomia che non aveva mai sperimentato prima. Assumendo un equipaggio, ottenne un contratto per consegnare un carico a Vancouver. Da allora in poi us\u00f2 il \"Pato\" come vettore di merci generiche lungo la costa occidentale del Nord America e nei viaggi avanti e indietro tra San Francisco e le Hawaii. Durante questo periodo, Slocum realizz\u00f2 anche una sua ambizione di lunga data, diventare uno scrittore; divenne corrispondente temporaneo per il \"San Francisco Bee\".\nGli Slocum vendettero il \"Pato\" a Honolulu nella primavera del 1878. Tornati a San Francisco, acquistarono l\"'Ametista navigando\" su questa nave fino al 23 giugno 1881. \nLa \"Northen Light\".\nDal 1882 al 1883 gli Slocum acquistarono una terza quota della \"Northen Light\", del quale era \"\"giustamente orgoglioso\" arrivando a definirla \"la pi\u00f9 bella nave a vela americana in armamento\"\". Questo grande clipper era lungo 233 piedi, largo 44 piedi, 28 piedi nella stiva. Era in grado di trasportare 2000 tonnellate su tre ponti. Con questa nave durante l'agosto del 1883 navig\u00f2 nei pressi del vulcano Krakatoa durante la famosa eruzione esplosiva.\nSebbene Joshua Slocum chiamasse questa nave \"\"il mio miglior comando\", era un comando afflitto da ammutinamenti e problemi meccanici. In circostanze legali preoccupanti (causate dal suo presunto trattamento del capo ammutinato) vendette la sua quota nella \"Northern Light\" nel 1883.\nL\"'Aquidneck\".\nLa famiglia Slocum, con i proventi della vendita della \"Northern Light\", acquist\u00f2 la successiva nave, l\"Aquidneck\", un brigantino a palo di 326 tonnellate, del quale Joshua disse: \"un'opera dell'uomo che mi sembrava la pi\u00f9 vicina a una bellezza ideale, e che, quando c'era vento, in fatto di velocit\u00e0 non aveva paura neanche dei vapori\"\". Nel 1884 Virginia, la prima moglie di Slocum, si ammal\u00f2 a bordo dell\"'Aquidneck\" a Buenos Aires e mor\u00ec. Dopo aver navigato verso il Massachusetts, Slocum lasci\u00f2 i suoi tre figli pi\u00f9 piccoli, Benjamin Aymar, Jessie e Garfield alle cure delle sue sorelle; suo figlio maggiore Victor continu\u00f2 come suo primo ufficiale.\nSposata Henrietta, la famiglia Slocum, ad eccezione di Jessie e Benjamin Aymar, torn\u00f2 in mare a bordo dell'\"Aquidneck\", diretta a Montevideo, in Uruguay. Pochi giorni dopo il primo viaggio di Henrietta, l\"Aquidneck\" attravers\u00f2 un uragano. Alla fine di questo primo anno, l'equipaggio contrasse il colera e fu messo in quarantena per sei mesi. Successivamente, Slocum fu costretto a difendere la sua nave dai pirati, sparando e uccidendone uno; fu processato per omicidio e assolto. Successivamente, l'equipaggio dell\"'Aquidneck\" venne infettato dal vaiolo e tre membri dell'equipaggio perirono. La disinfezione della nave fu eseguita a un costo considerevole.\nSubito dopo Natale, costeggiando il Brasile insieme alla seconda moglie Henrietta Elliot e i figli del suo primo matrimonio, l\"'Aquidneck\" manc\u00f2 una virata e si incagli\u00f2 in un bassofondo sabbioso nella baia di Guarakasava, nel sud dello stato. La sua nave giacque l\u00e0, distrutta; nessuno perse la vita, ma gli Slocum perdettero i loro averi per intero.\nLa \"Liberdade\".\nDopo essere rimasto bloccato in Brasile con la moglie e i figli Garfield e Victor, inizi\u00f2 a costruire una barca che li avrebbe portati a casa. Utilizz\u00f2 materiali locali, recuperatone altri dall\"'Aquidneck\" e assunse lavoratori locali. Il risultato era un incrocio tra un dory e un sampan giapponese, con la velatura di una giunca cinese: tre stili di imbarcazione ben noti ad un marinaio dell'esperienza di Slocum, caratterizzati da una comune semplicit\u00e0 di progetto e realizzazione. La barca fu varata il 13 maggio 1888, lo stesso giorno in cui la schiavit\u00f9 fu abolita in Brasile e fu proprio per questo motivo, quindi, che alla nave fu dato il nome \"Liberdade\", la parola portoghese per libert\u00e0, per omaggiare la libert\u00e0 degli schiavi brasiliani. Joshua e la sua famiglia iniziarono il viaggio di ritorno negli Stati Uniti.\nJoshua, Henrietta e due dei figli condussero la \"Liberdade\" fino a Washington: per 5.510 miglia e dopo cinquantacinque giorni gli Slocum raggiunsero Cape Roman, nella Carolina del Sud e continuarono nell'entroterra verso Washington durante l'inverno e infine raggiunsero Boston via New York nel 1889. Questo fu l'ultimo viaggio di Henrietta con la famiglia.\nQui si concluse la carriera professionale del capitano Slocum. Era iniziata l'era delle navi a vapore, ma l'anima di Joshua era legata alla vela. Si diede quindi alla scrittura nel 1890 e scrisse e autofinanzi\u00f2 la pubblicazione del suo primo libro \"Viaggio della Liberdade\" (\"Voyage of the Liberdade\") dove raccont\u00f2 questa avventura, ma il libro, inizialmente, non ebbe successo.\nDopo il viaggio della \"Liberdade\" si persero le tracce dell'imbarcazione; per lungo tempo gir\u00f2 la leggenda che lo stesso Slocum avesse regalato l'imbarcazione allo Smithsonian Institution e che questa fosse ancora custodita nei magazzini. Paul F. Johnston, direttore della sezione di storia marittima presso il National Museum of American History dello Smithsonian Institution ha sostenuto che in effetti nel 1889 Slocum la don\u00f2 all'istituto che la ricevette il 16 ottobre 1890. Date le dimensioni, non potendo essere esposta al chiuso, la \"Liberdade\" rimase all'aperto per anni. Bisogna considerare che, a quei tempi, Slocum non era ancora famoso. Ad ogni modo l'imbarcazione si deterior\u00f2 molto e lo Smithsonian chiese pi\u00f9 volte a Slocum di portarla via, riconsegnandogliela infine il 7 dicembre 1906. Slocum la port\u00f2 in un cantiere navale sul fiume Potomac e la smantell\u00f2, riutilizzandone alcune porzioni sullo \"Spray\" e donandone qualche pezzo, come souvenir, ad alcuni interessati abitanti del lungomare di Washington. L'ultimo documento dello Smithsonian su questa vicenda \u00e8 datato 1914.\nIl viaggio del \"Destroyer\".\nNell'inverno del 1893/94 Slocum intraprese quello che defin\u00ec, a quel tempo, \"Il viaggio pi\u00f9 difficile che abbia mai fatto, senza alcuna eccezione\". Comprendeva la consegna della torpediniera a vapore \"Destroyer\" dalla costa orientale degli Stati Uniti al Brasile.\nLa \"Destroyer\" era una nave di 130 piedi di lunghezza, ideata dall'inventore e ingegnere meccanico svedese-americano John Ericsson, e destinata alla difesa dei porti e delle acque costiere. Dotata all'inizio del 1880 di una corazza inclinata e di un cannone sottomarino montato a prua, era un'evoluzione del tipo di nave da guerra Monitore della guerra civile americana. Il \"Destroyer\" aveva lo scopo di sparare una prima forma di siluro contro una nave avversaria da un raggio di 300 piedi ed era una \"nave da guerra parzialmente corazzata per attaccare a corto raggio\".\nNonostante la perdita dell\"'Aquidneck\" e le privazioni del viaggio della sua famiglia sulla \u2018\u2019\"Liberdade\"\u2019\u2019, Slocum manteneva una predilezione per il Brasile. Durante il 1893 il Brasile dovette affrontare una crisi politica nello stato del Rio Grande do Sul e un tentativo di guerra civile, la rivoluzione Farroupilha (alla quale prese parte anche Garibaldi) che fu intensificata dalla rivolta della marina del paese (chiamata Revolta da Armada), in settembre.\nSlocum accett\u00f2 la richiesta del governo brasiliano di consegnare il \"Destroyer\" nel Pernambuco. Il suo movente era soprattutto finanziario. Come descrive lo stesso Slocum, il suo accordo con il comandante delle forze governative a Pernambuco era \"andare contro la flotta ribelle e affondarli tutti, se avessimo potuto trovarli - grandi e piccoli - per una bella somma d'oro...\". Inoltre, Slocum vedeva la possibilit\u00e0 di \u2018\u2019vendicarsi dell\"'acerrimo nemico e ribelle\"\", l'ammiraglio Melo (che lui scrive come \"Mello\"): \"\"In confidenza: ardevo per spazzare via Mello e al suo \u2018\u2019Aquideban\u2019\u2019. Era lui, che su quella nave espulse la mia nave, l'Aquidneck\u2019\u2019, da Ilha Grande qualche anno fa, con il vile pretesto che avremmo potuto avere una malattia a bordo. Ma quella storia \u00e8 gi\u00e0 stata raccontata. Bruciavo per fargli sapere e fargli sentire palpabilmente che questa volta avevo la dinamite al posto del fieno\".\nRimorchiata dalla \"Santuit\", Slocum e il piccolo equipaggio a bordo della \"Destroyer\" lasciarono Sandy Hook, nel New Jersey, il 7 dicembre 1893. Il giorno seguente la nave stava gi\u00e0 imbarcando acqua: \"Una calamit\u00e0 ci ha sopraffatto. Le saldature superiori della nave si stanno aprendo e uno dei nuovi stabilizzatori, quello di dritta, \u00e8 gi\u00e0 pieno d'acqua\"\". Nonostante tutte le mani pompassero e aggottassero, a mezzanotte l\u2019acqua di mare cominci\u00f2 a spegnere i fuochi delle caldaie che riuscirono ad essere mantenute accese solamente gettando rotoli di grasso di maiale, tavoli e sedie dalla nave. \nCon la tempesta che continuava a imperversare, il 9 l'equipaggio fu in grado di abbassare il livello dell'acqua nella stiva e tappare alcune falle e perdite. Lo sgottamento dell'acqua fu ottenuto utilizzando ininterrottamente un grande sacco di tela improvvisato, dal 9 al 13, e questa estenuante operazione riusc\u00ec a mantenere il livello dell'acqua nella stiva sotto i . Il 13 vennero nuovamente colpiti da una tempesta e furono costretti a sgottare tutta la notte. Il 14 il mare grosso mand\u00f2 in avaria il timone mettendolo fuori uso. Nel pomeriggio del 15 dicembre il \"cacciatorpediniere\" era a sud-ovest di Porto Rico, diretto in Martinica, ed era ancora flagellato dalle tempeste. A questo punto, con i fuochi delle caldaie spenti, tutto l\u2019equipaggio stava cercando di salvarsi la vita: \"\"Lo scafo principale del Destroyer \u00e8 gi\u00e0 un piede sott'acqua, e sta andando gi\u00f9\". L'equipaggio non aveva altra scelta che continuare sgottare e cercare di mantenere la nave a galla, poich\u00e9 la nave \"non poteva essere assicurata per il viaggio; n\u00e9 alcuna compagnia di assicurazione avrebbe assicurato una sola vita a bordo\". La mattina del 16 la tempesta si plac\u00f2, consentendo al \"Destroyer\" di ancorarsi a sud di Porto Rico.\nSebbene la migliore pompa a vapore della nave fosse stata messa fuori servizio, il 19 dicembre il mare pi\u00f9 favorevole consent\u00ec all'equipaggio di raggiungere la Martinica, dove furono effettuate le riparazioni prima di salpare nuovamente il 5 gennaio 1894. Il 18 gennaio il \"Destroyer\" arriv\u00f2 a Fernando de Noronha, un'isola a circa 175 miglia dalla costa del Brasile, prima di raggiungere finalmente Recife, nello stato di Pernambuco, il 20.\nSlocum scrisse: \"Il mio viaggio di ritorno dal Brasile sulla canoa Liberdade, con la mia famiglia come equipaggio e compagni, alcuni anni fa, sebbene fosse stato un viaggio molto pi\u00f9 lungo non era della stessa natura fastidiosa\"\".\nNel Pernambuco il \"Destroyer\" si riun\u00ec alla marina brasiliana e l'equipaggio fu nuovamente impegnato nelle riparazioni poich\u00e9 il lungo rimorchio nelle acque agitate aveva reciso i rivetti a prua, provocando alcune falle. La polvere da sparo bagnata port\u00f2 a fallire un tiro di prova del cannone sottomarino e fu necessario mettere la nave in secca per rimuovere il proiettile incastrato, ma la forza del moto ondoso provoc\u00f2 un'ulteriore falla; dopo ulteriori riparazioni il \u2018\u2019cacciatorpediniere\u2019\u2019 fece rotta per Salvador di Bahia con i rifornimenti di polvere da sparo per la flotta brasiliana, arrivando il 13 febbraio. Una volta l\u00ec, tuttavia, l'ammiraglio Gon\u00e7alves della marina brasiliana sequestr\u00f2 la nave. All'arsenale di Salvador, un equipaggio alternativo apparentemente incompetente fece incagliare il \"Destroyer\" su uno scoglio in bacino, nella nave si apr\u00ec una grossa falla e venne successivamente abbandonata.\nLo \"Spray\" e la prima circumnavigazione in solitario della globo.\nPer i due anni successivi Slocum lavor\u00f2 come maestro d'ascia, fino ad un giorno di mezzo inverno del 1892, totalmente in bancarotta, quando inizi\u00f2 la storia del leggendario \"Spray.\"\nLo \"Spray\".\nNel 1892, un suo amico, il capitano Eben Pierce, cacciatore di balene, gli offr\u00ec in regalo una sua \"nave\" in disarmo che \"ha bisogno di alcune riparazioni\". Slocum and\u00f2 a Fairhaven, nel Massachusetts, per scoprire che la \"nave\", lo \"Spray\", era un vecchio sloop, originariamente adibito alla pesca alle ostriche, di 11,20 m di lunghezza fuori tutto (36 piedi e 9 pollici), alcune fonti fanno risalire la che aveva terminato il suo servizio nel 1885 ed era solo un relitto, una carcassa che si deteriorava lentamente, rimessata in secca, puntellata malamente in un campo affacciato sul mare a Poverty Point, Fairhaven.\nUna volta vista l'imbarcazione, nonostante il pessimo stato del relitto, Joshua impieg\u00f2 i successivi tredici mesi a ripararla e, di fatto, la ricostru\u00ec completamente, da solo, secondo la sua personale concezione di imbarcazione ideale per il tipo di navigazione che aveva in mente, sfruttando la sua esperienza sia come marinaio che come maestro d'ascia; come ebbe a scrivere nel suo libro: \"Lo feci saldo, robusto e bello. Chiglia, braccioli e ordinate di dura quercia. Il fasciame era di pino della Georgia, spesso tre centimetri e mezzo. Le impavesate fatte con scalmotti di quercia bianca, i corsi di coperta di pino bianco\". Esclusa una robusta quercia che lo stesso Slocum abbatt\u00e9 a colpi d'ascia per ricavarne la chiglia, i materiali utilizzati per le riparazioni gli costarono 553,62 dollari, equivalenti a 15.754 dollari del 2019.\nNonostante la profonda revisione che Slocum fece dell'imbarcazione, mantenne il suo nome \"Spray\", osservando: \"\"Ora, \u00e8 regola del Lloyd che la \"Jane\" ricostruita sopra la vecchia, sino a divenire completamente nuova, \u00e8 sempre la \"Jane\"\"\".\nDopo aver fatto il giro del mondo nel 1895, il boma fu accorciato dopo la rottura e nel 1896 Slocum ridusse l'altezza dell'albero di 7 piedi e la lunghezza del bompresso di 5 piedi mentre si trovava a Buenos Aires. A Port Angosto, nello stretto di Magellano, lo \"Spray\" fu riarmato a yawl aggiungendo un albero di mezzana. Nel 1901 lo \"Spray\" era un'attrazione all'Esposizione Panamericana di Buffalo, negli Stati Uniti.\nIl \"viaggio\".\nIl 24 aprile 1895 salp\u00f2 da Boston, Massachusetts. Nel suo famoso libro, \"Solo, Intorno Al Mondo\", ora considerato un classico della letteratura di viaggio, descrisse la sua partenza nel modo seguente: \nDopo una lunga visita alla sua casa d'infanzia a Brier Island, visitando vecchi ritrovi sulla costa della Nuova Scozia, Slocum lasci\u00f2 il Nord America in prossimit\u00e0 del faro dell'isola di Sambro vicino ad Halifax, in Nuova Scozia, il 3 luglio 1895.\nSlocum intendeva navigare verso est intorno al mondo, passando per il Canale di Suez, ma quando si approssim\u00f2 a Gibilterra si rese conto che navigare attraverso il Mediterraneo meridionale sarebbe stato troppo pericoloso per un marinaio solitario a causa della pirateria che imperversava ancora a quei tempi. Cos\u00ec decise di invertire la rotta e navigare verso ovest, nell'emisfero meridionale. Si diresse inizialmente in Brasile e poi nello stretto di Magellano. Non riusc\u00ec subito a passare nel Pacifico a causa di una tempesta che lo fece navigare nello stretto per quaranta giorni, impossibilitato a risalire i forti venti. Una volta entrato nel Pacifico si diresse in Australia, navigando a nord lungo la costa orientale, quindi attraversando l'Oceano Indiano, per doppiare il capo di Buona Speranza e poi tornare in Nord America.\nSlocum navigava senza un cronometro, affidandosi invece al metodo tradizionale della navigazione stimata per stima della longitudine, sistema che richiedeva solo un orologio di latta economico per l'ora approssimativa e le osservazioni del sole di mezzogiorno per la determinazione della latitudine. Durante la lunga traversata del Pacifico, Slocum si serv\u00ec anche dell'osservazione della distanza lunare, decenni dopo che queste osservazioni avevano cessato di essere comunemente utilizzate, questo gli permise di avere un controllo indipendente sulla stima della sua longitudine. Ad ogni modo il metodo principale di Slocum per trovare la longitudine era sempre una navigazione stimata; ricorse una sola volta all'osservazione lunare durante l'intera circumnavigazione.\nSlocum normalmente navigava sullo \"Spray\" senza toccare il timone. A causa della lunghezza del piano velico rispetto allo scafo e della chiglia lunga, lo \"Spray\" era in grado di autogovernarsi (a differenza delle imbarcazioni moderne pi\u00f9 veloci) ed era bilanciata stabilmente su qualsiasi rotta, mantenendo la direzione rispetto al vento semplicemente regolando opportunamente le vele e legando velocemente il timone. Lo stesso Slocum racconta di aver navigato per 2.000 miglia (3.200\u00a0km) verso ovest attraverso l'Oceano Indiano senza toccare il timone. \nPi\u00f9 di tre anni dopo, il 27 giugno 1898, torn\u00f2 a Newport, negli Stati Uniti, dopo aver circumnavigato il mondo, coprendo una distanza di oltre 46.000 miglia (74.000\u00a0km). \"Ma non fu del tutto soddisfatto, lo Spray, fino a quando non lo riportai un po' pi\u00f9 in l\u00e0, al luogo di nascita, Fairhaven nel Massachusetts [...]. Perci\u00f2 il 3 luglio, con vento favorevole, lo Spray fece un valzer intorno alla costa e su per il fiume Acushet fino a Fairhaven, dove lo ormeggiai allo stesso palo di cedro piantato sulla riva per trattenerlo al momento del varo. Non avrei potuto riportarlo pi\u00f9 vicino a casa di cos\u00ec\".\nIl ritorno di Slocum pass\u00f2, all'epoca, quasi inosservato; la guerra ispano-americana, iniziata due mesi prima, dominava i titoli dei giornali. Al termine delle principali ostilit\u00e0, molti giornali statunitensi pubblicarono articoli che descrivevano la straordinaria avventura di Slocum.\nGrazie alla sua esperienza e alle sue eccezionali doti di marinaio e di maestro d'ascia, aveva circumnavigato il globo, da est verso ovest, passando per lo stretto di Magellano, la Terra del Fuoco e doppiando il capo di Buona Speranza attraversando l'Oceano Atlantico (tre volte), l'Oceano Pacifico e l'Oceano Indiano, su un'imbarcazione da lui costruita e divenuta leggendaria, oltre che \"comprimaria\", compiendo un gesto storico ed entrando nel mito. \n\"Solo, Intorno Al Mondo\".\nNel 1899 pubblic\u00f2 il suo racconto dell'epico viaggio nel libro \"Sailing Alone Around the World\" (\"Solo, Intorno Al Mondo\", nell'edizione italiana), prima pubblicato a puntate su \"The Century Magazine\" e poi in diverse edizioni in volume. I recensori accolsero con entusiasmo la storia dell'avventura dell'era della vela anche se era leggermente anacronistica. Arthur Ransome arriv\u00f2 al punto di dichiarare: \"\"I ragazzi a cui non piace questo libro dovrebbero essere annegati immediatamente\". Nella sua recensione, Sir Edwin Arnold scrisse: \"Non esito a definirlo il libro pi\u00f9 straordinario mai pubblicato\".\nIl contratto per la stesura del libro di Slocum era parte integrante del suo viaggio: il suo editore aveva fornito a Slocum una vasta biblioteca a bordo e Slocum scrisse diverse lettere al suo editore da punti sperduti in tutto il mondo.\n\"Solo, Intorno Al Mondo\" gli valse una fama diffusa nel mondo anglofono. Fu uno degli otto oratori invitati a una cena in onore di Mark Twain nel dicembre 1900. Slocum port\u00f2 lo \"Spray\" su per il Canale Erie fino a Buffalo per l'Esposizione panamericana nell'estate del 1901, e fu ben ricompensato per la partecipazione.\nVita successiva.\nI ricavi dei libri, soprattutto del terzo, e le entrate derivanti dalle conferenze pubbliche, gli fornirono una sicurezza finanziaria sufficiente per acquistare nel 1901 una piccola fattoria a West Tisbury, sull'isola di Martha's Vineyard, nel Massachusetts. Dopo un anno e mezzo scopr\u00ec di non potersi adattare a una vita stabile e torn\u00f2 a navigare sullo \"Spray\" da un porto all'altro negli Stati Uniti nord-orientali durante l'estate e nelle Indie occidentali durante l'inverno, tenendo conferenze e vendendo libri ovunque potesse. Nel 1902 fu arrestato a Riverton, nel New Jersey, con l'accusa di stupro di una ragazza di dodici anni. Questa accusa fu smentita dal punto di vista medico ed ridotta a una violazione contro la decenza, ma fu assolto anche da questa accusa. Slocum insist\u00e9 sul fatto che non aveva memoria dell'accaduto e trascorse pi\u00f9 di un mese in prigione in attesa che le accuse venissero ritirate. \nSlocum e la \"Spray\" visitarono Sagamore Hill, la tenuta del presidente degli Stati Uniti Theodore Roosevelt sulla costa nord di Long Island. Roosevelt e la sua famiglia erano interessati ai racconti della circumnavigazione in solitaria di Slocum. Il giovane figlio del presidente, Archie, insieme a un tutore, trascorse i giorni successivi navigando con Slocum fino a Newport a bordo della \"Spray\", che, a quel tempo, era una nave decrepita e logorata dalle intemperie. Slocum incontr\u00f2 nuovamente il presidente Roosevelt nel maggio 1907, questa volta alla Casa Bianca a Washington. Pare che Roosevelt gli disse: \"Capitano, le nostre avventure sono state un po 'diverse\" e che lui rispose: \"\u00c8 vero, signor Presidente, ma vedo che lei \u00e8 arrivato prima\"\". \nNel 1909 i fondi di Slocum si stavano esaurendo; i ricavi contabili erano diminuiti. Si preparava a vendere la sua fattoria a Martha's Vineyard e inizi\u00f2 a fare progetti per una nuova avventura in Sud America. Sperava in un altro contratto per un libro.\nScomparsa.\nLa sua morte \u00e8 avvolta nel mistero: il 14 novembre 1909 Slocum regol\u00f2 le vele e salp\u00f2 sullo \"Spray\" per le Indie Occidentali in uno dei suoi soliti viaggi invernali; aveva espresso l'interesse a iniziare la sua prossima avventura esplorando i fiumi Orinoco, Rio Negro e Rio delle Amazoni. Non arriv\u00f2 mai, e n\u00e9 Joshua Slocum n\u00e9 lo \"Spray\" furono pi\u00f9 rivisti. Nel luglio 1910 sua moglie inform\u00f2 i giornali che credeva che si fosse perso in mare.\nNonostante fosse un marinaio esperto, Slocum non impar\u00f2 mai a nuotare, considerava inutile imparare a nuotare.\nJoshua Slocum fu dichiarato legalmente morto nel 1924.\nLascito.\nI risultati di Joshua Slocum sono stati ben pubblicizzati e onorati. Il nome \"Spray\" \u00e8 diventato una scelta per gli yacht da crociera sin dalla pubblicazione del resoconto di Slocum della sua circumnavigazione. Negli anni, molte versioni dello \"Spray\" sono state costruite dai piani del libro di Slocum, ricostruendo pi\u00f9 o meno lo sloop con vari gradi di successo.\nAllo stesso modo, il marinaio francese di lunga distanza Bernard Moitessier ha battezzato la sua barca a ketch di 12 metri (39 piedi) \"Joshua\" in onore di Slocum. \u00c8 stato con questa barca che Moitessier ha navigato da Tahiti alla Francia, e ha anche regatato con \"Joshua\" nella Sunday Times Golden Globe Race del 1968 in tutto il mondo, facendo un ottimo tempo, solo per abbandonare la regata verso la fine e navigare verso le isole polinesiane.\nI traghetti nominati in onore di Slocum (\"Joshua Slocum\" e \"Spray\") hanno servito le due corse Digby Neck in Nova Scotia tra il 1973 e il 2004. Il \"Joshua Slocum \u00e8\" stato descritto nella versione cinematografica di \"Dolores Claiborne\". \nUn aliante subacqueo, un veicolo subacqueo autonomo (AUV), progettato dallo Scripps Institute of Oceanography, prende il nome dalla nave \"Spray\" di Slocum. \u00c8 diventato il primo AUV ad attraversare la Corrente del Golfo, mentre era gestito dalla Woods Hole Oceanographic Institution. Un altro AUV prende il nome dallo stesso Slocum: lo Slocum Electric Glider, progettato da Douglas Webb di Webb Research (dal 2008, Teledyne Webb Research).\nNel 2009 un aliante Slocum, modificato dalla Rutgers University, ha attraversato l'Atlantico in 221 giorni. La RU27 viaggi\u00f2 da Tuckerton, nel New Jersey, a Baiona, Pontevedra, in Spagna - il porto dove sbarc\u00f2 Cristoforo Colombo al suo ritorno dal suo primo viaggio nel Nuovo Mondo. Come lo stesso Slocum, l'aliante Slocum \u00e8 in grado di viaggiare per migliaia di chilometri. Questi alianti continuano ad essere utilizzati da vari istituti di ricerca, tra cui il Dipartimento di oceanografia e il gruppo di ricerca geochimica e ambientale (GERG) della Texas A&amp;M University, per esplorare il Golfo del Messico e altri corpi idrici. \nUn monumento a Slocum esiste a Brier Island, in Nuova Scozia, non lontano dal negozio di stivali della sua famiglia. Slocum \u00e8 commemorato in mostre museali presso il New Bedford Whaling Museum in Massachusetts, il Maritime Museum of the Atlantic ad Halifax, e il Mount Hanley Schoolhouse Museum vicino al suo luogo di nascita. Sono state pubblicate diverse biografie su Slocum.\nIl fiume Slocum a Dartmouth, nel Massachusetts, \u00e8 stato chiamato in suo onore, cos\u00ec come una pianta scoperta a Mauritius mentre era l\u00ec: \"\"Tornando allo Spray per mezzo del grande giardino d'inverno di fiori vicino a Moka, il proprietario, avendo solo quella mattina scoperto una nuova pianta robusta, con mio grande onore la chiam\u00f2 'Slocum\"'\". Slocum stesso scopr\u00ec un'isola per caso e la chiam\u00f2 \"Isola di Alan Erric\". \nSlocum \u00e8 stato inserito nella National Sailing Hall of Fame nel 2011.\nVoci correlate.\nAltri navigatori solitari"}
{"id": "306816", "revid": "198277", "url": "https://it.wikipedia.org/wiki?curid=306816", "title": "Igor Tudor", "text": "Cresciuto in patria nell', club in cui ha anche chiuso la carriera agonistica, ha speso la maggior parte dei suoi trascorsi da calciatore in Italia, legando il suo nome a quello della .\nCaratteristiche tecniche.\nGiocatore.\nCalciatore dotato sia fisicamente sia tecnicamente \u2014 riassumibile in un \u00abfisico da stopper, piedi da mezzala talentuosa\u00bb \u2014, pur non assurgendo ai massimi livelli \u00e8 stato comunque capace di imporsi tra i migliori jolly della sua generazione.\nEmerso agli esordi come difensore puro, impiegato principalmente come centrale ma all'occorrenza anche da terzino, nel prosieguo di carriera \u00e8 stato avanzato con successo a mediano per via del notevole apporto che era capace di offrire in entrambe le fasi di gioco: in contenimento si ergeva a mo' di \u00abpilone\u00bb davanti alla retroguardia, aiutato dalla sua mole fisica, mentre in ripartenza, grazie a una buona tecnica di base, palla al piede mostrava visione di gioco e sapeva dettare i tempi del passaggio. Inoltre, accentuandone l'innata propensione offensiva, in situazioni di emergenza o in concitati finali di gara \u00e8 stato gettato nella mischia come centravanti, onde sfruttare la sua abilit\u00e0 nel gioco aereo e in particolar modo nelle sponde verso i compagni.\nNonostante questa eccellente duttilit\u00e0 che, unita a una personalit\u00e0 decisa e spesso al limite delle maniere rudi, nonch\u00e9 a un discreto numero di reti talvolta anche risolutive, ne ha fatto un elemento di sicura affidabilit\u00e0 per la squadra, la sua carriera \u00e8 stata minata da numerosi infortuni \u2014 facendogli guadagnare, suo malgrado, la nomea di \u00abgigante di cristallo\u00bb \u2014 che pi\u00f9 volte ne hanno frenato l'impiego e la costanza di rendimento, portandolo a un precoce ritiro dall'attivit\u00e0 agonistica all'et\u00e0 di trent'anni.\nAllenatore.\nSi dimostra un tecnico di carattere, a suo agio nel rapportarsi anche con piazze molto difficili a livello ambientale. Sul versante tattico predilige il 4-2-3-1 come modulo di base, ricorrendo in misura minore anche al 3-5-2; importante nell'economia del gioco impostato da Tudor \u00e8 il ricorso a un \"pressing\" molto alto, onde recuperare il possesso nella trequarti avversaria e, di conseguenza, impedirne tentativi di costruzione dal basso.\nCarriera.\nGiocatore.\nClub.\nHajduk Spalato e Trogir.\nTudor inizia la sua carriera nell', dove \u00e8 anche cresciuto. Nella sessione invernale del calciomercato 1995-1996 viene mandato a farsi le ossa al , club militante nella terza serie croata. Rientra quindi all'Hajduk dove rimane fino alla stagione 1997-1998.\nJuventus e Siena.\nA Spalato si fa notare dalla , che lo acquista nell'estate del 1998. Il difensore rimane a Torino per i successivi sei anni e mezzo, imponendosi soprattutto a partire dalla stagione 2001-2002, quella che vede il ritorno in panchina di Marcello Lippi, tecnico che lo avanza con successo a centrocampista: in quell'annata il croato realizza 4 reti molto importanti ai fini della corsa allo Scudetto (nella stracittadina contro il , nelle rimonte col e col , e nello scontro diretto contro l'). La stagione seguente, un suo gol al all'ultimo minuto \u00e8 decisivo nell'ottica della qualificazione bianconera ai quarti di Champions League.\nDopo sei stagioni juventine, coronate dalle vittorie di due scudetti e due Supercoppe di Lega, nel gennaio 2005, a seguito di molti infortuni che ne minano l'impiego oltrech\u00e9 per la concorrenza di Lilian Thuram e del neoacquisto Fabio Cannavaro nel ruolo, passa in prestito al dove rimane anche per tutta la stagione successiva, raggiungendo due salvezze.\nNell'estate 2006 torna al club piemontese, ma nell'annata seguente non ha occasione di scendere in campo causa il protrarsi di un infortunio patito nel precampionato; la societ\u00e0, dopo aver tentato di rescindere anticipatamente il suo contratto nel febbraio 2007 per via della prolungata indisponibilit\u00e0, lo mantiene in rosa fino alla scadenza naturale di fine stagione, a seguito dell'autoriduzione dello stipendio da parte dello stesso calciatore.\nRitorno all'Hajduk e ritiro.\nNell'estate 2007 fa quindi ritorno da svincolato all'Hajduk di Spalato, dove gioca per un'ultima stagione. Nel luglio 2008, ancora afflitto da continui problemi fisici, si ritira dal calcio giocato.\nNazionale.\n\u00c8 stato titolare della nazionale croata nel decennio a cavallo degli anni 1990 e 2000, giocando con la maglia a scacchi i mondiali di chiusi al terzo posto, e di , e saltando l'edizione di solo per infortunio; ha inoltre preso parte all'europeo di , dove ha segnato la prima delle sue tre reti in nazionale, nella sconfitta per 4-2 contro l'.\nAllenatore.\nGli inizi.\nNell'agosto 2009, con l'arrivo del tecnico Edy Reja sulla panchina dell', Tudor ne diventa assistente; questa prima parentesi all'interno dello staff del club si chiude nel febbraio 2010, con la rescissione del contratto del tecnico friulano. Una seconda parentesi inizia nel dicembre 2011, quando il direttore sportivo Sergije Kre\u0161i\u0107 gli affida la guida della formazione Under-17.\nNel luglio 2012 diventa vice del commissario tecnico della nazionale croata, Igor \u0160timac, incarico che mantiene fino all'anno seguente.\nHajduk Spalato e PAOK.\nNell'aprile 2013 viene nominato allenatore della prima squadra dell'Hajduk, subentrando all'esonerato Mi\u0161o Krsti\u010devi\u0107 di cui lo stesso Tudor era stato anche vice: appena tre settimane dopo vince la Coppa di Croazia, suo primo trofeo da allenatore. Si dimette nel febbraio 2015. \nNel giugno dello stesso anno si siede sulla panchina della squadra ellenica del , dove rimane fino al marzo 2016 quando viene sollevato dall'incarico, a causa dei risultati negativi e dei suoi commenti sprezzanti riguardo alla qualit\u00e0 della rosa.\nKarabukspor e Galatasaray.\nNel giugno 2016 viene chiamato alla guida del , club turco neopromosso in S\u00fcper Lig. Si dimette a stagione in corso, nel febbraio 2017, per accettare l'offerta del pi\u00f9 blasonato , con cui chiude il campionato al quarto posto. Rimane al club istambulino fino al dicembre 2017, quando viene esonerato a causa di risultati ritenuti insoddisfacenti, pur con la squadra al secondo posto in classifica.\nUdinese.\nNell'aprile 2018 \u00e8 ingaggiato dall', in sostituzione dell'esonerato Massimo Oddo, traghettando la formazione italiana alla salvezza in Serie A. Nonostante ci\u00f2, non viene confermato sulla panchina dei friulani per la stagione successiva; tuttavia nel marzo 2019 viene richiamato a Udine per subentrare all'esonerato Davide Nicola, guidando per la seconda volta la squadra bianconera alla salvezza.\nStavolta confermato per la stagione successiva, tuttavia un negativo avvio di campionato porta l'Udinese a esonerarlo nel novembre 2019.\nRitorno all'Hajduk, vice alla Juventus, Verona.\nNel dicembre 2019 torna alla guida dell'Hajduk, terminando il campionato croato 2019-2020 al quinto posto. \nNell'agosto 2020 rescinde il suo contratto con il club spalatino per fare ritorno dopo tredici anni alla , dove assume il ruolo di vice del tecnico Andrea Pirlo. La squadra bianconera vive un'annata altalenante sicch\u00e9 al termine del campionato Pirlo e il suo staff, Tudor compreso, vengono sollevati dall'incarico.\nIl 14 settembre 2021 viene chiamato a condurre la panchina del , subentrando in avvio di stagione all'esonerato Eusebio Di Francesco. Debutta cinque giorni dopo, cogliendo i primi punti stagionali in campionato per gli scaligeri grazie al successo interno sulla (3-2).\nStatistiche.\nCronologia presenze e reti in nazionale.\n \nStatistiche da allenatore.\n\"Statistiche aggiornate al 27 febbraio 2022.\""}
{"id": "306817", "revid": "12760", "url": "https://it.wikipedia.org/wiki?curid=306817", "title": "Occultazione (astronomia)", "text": ""}
{"id": "306818", "revid": "14480", "url": "https://it.wikipedia.org/wiki?curid=306818", "title": "Crisi degli arcade del 1983", "text": ""}
{"id": "306820", "revid": "1862310", "url": "https://it.wikipedia.org/wiki?curid=306820", "title": "Monastero di Vasco", "text": "Monastero di Vasco (\"Monast\u00e9 'd Vasch\" in piemontese) \u00e8 un comune italiano di abitanti della provincia di Cuneo in Piemonte.\nCapoluogo e sede municipale \u00e8 la frazione di Roapiana, alla quale si aggiungono Bertolini Sottani e Soprani, Vasco, Comini di Vasco, Gandolfi, Malborgo, Marenchi, Pagliani, Pianborgo, San Lorenzo, Roggeri,Dane, Turchi, Niere, Morere, Gallizzi, Baracca.\nStoria.\nLe prime notizie certe sono datate agli ultimi anni prima del 1000, quando venne fondata la \"cellula Sancti Benedicti\". Convento che divenne sede di priorato nel 1180, da qui il nome di Monastero.\nFece parte del Districtus di Mondov\u00ec fino al 1699, anno della separazione, al termine delle due Guerre del Sale. Guerre che videro questo centro parte attiva, con Montaldo, Monastero sub\u00ec le maggiori distruzioni e la deportazione di gran parte della popolazione nel vercellese.\nSimboli.\nLo stemma e il gonfalone del Comune di Monastero di Vasco sono stati concessi con decreto del presidente della Repubblica del 5 febbraio 1988.\nCultura.\nProdotti tipici.\nMonastero \u00e8 conosciuto per la produzione della \"Bala d'Asu\", insaccato da consumare cotto.\nAltro prodotto conosciuto, minerario, \u00e8 il marmo di Moncervetto.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Unione Montana Valli Monregalesi."}
{"id": "306830", "revid": "1442080", "url": "https://it.wikipedia.org/wiki?curid=306830", "title": "Conraua goliath", "text": "La rana golia (Conraua goliath) \u00e8 un anfibio della famiglia dei Conrauidae, diffuso nei paesi africani di Camerun e Guinea Equatoriale. \n\u00c8 l'anuro pi\u00f9 grande al mondo, potendo superare i 30 cm di lunghezza (70-80 cm con le zampe completamente distese) e arrivare ai tre chili di peso."}
{"id": "306833", "revid": "33751", "url": "https://it.wikipedia.org/wiki?curid=306833", "title": "Britpop", "text": "Britpop \u00e8 il termine utilizzato per ricondurre ad un unico movimento alcuni gruppi britannici rock alternativo e pop rock apparsi all'inizio degli anni novanta. La sua nascita si fa ricondurre al genere musicale nato negli anni ottanta detto indie rock.\nGli artisti riconducibili al \"Britpop\" hanno avuto origine dalla scena indipendente e underground del Regno Unito. Molti di loro hanno acquisito buona notoriet\u00e0 nel paese d'origine e in alcuni stati dell'Europa del nord sull'onda del successo commerciale di gruppi come Suede, Blur, Oasis e Pulp, successo che ha contribuito a lanciare, se non a creare, il movimento come fenomeno di massa.\nStoria.\nLe origini.\nL'origine del \"Britpop\" va ricercata fra gli artisti che cercarono di riattualizzare le melodie degli anni sessanta e degli anni settanta aggiungendovi tematiche mutuate dalla new wave o dalla dance music, ma soprattutto sfruttando le nuove tecniche produttive, sino a generare un suono del tutto peculiare.\nSviluppi.\nDopo l'affievolirsi di fenomeni come il madchester e lo shoegaze (antesignani di ci\u00f2 che il Britpop sarebbe diventato) all'inizio degli anni novanta si formarono gli Suede, che crearono un'eco notevole nella stampa britannica ancor prima di avere pubblicato un singolo.\nLe melodie di Bernard Butler e i testi ambigui, rabbiosi e poetici di Brett Anderson, cos\u00ec come l'immaginario e lo stile del gruppo (il taglio di capelli di Brett Anderson e i vestiti vintage dei membri della band avrebbero influenzato tutti i successivi epigoni) colpirono i giovani britannici e il loro primo album Suede, uscito nel 1993, segn\u00f2 l'inizio del vero e proprio periodo del Britpop.\nAttorno alla prima met\u00e0 degli anni novanta comparvero sulla scena band e artisti dalle caratteristiche piuttosto eterogenee, anche se in parte accomunati dal look (variamente influenzato dalle estetiche mod e madchester), dalla ricerca per il ritornello memorabile e, pi\u00f9 in generale, per la commistione fra sonorit\u00e0 underground e immediatezza tipicamente pop.\nAlcuni artisti declinavano queste tendenze proponendo un'attualizzazione della new wave e del post-punk: era il caso di gruppi come Elastica (1992-2001), Shed Seven (1991-1999) e Marion. Altre band erano influenzate dal glam e da artisti come David Bowie, i Roxy Music, Marc Bolan, talvolta rielaborandone le dinamiche chitarristiche (Suede), altre volte puntando sul gusto per i toni teatrali e sensuali (Pulp).\nLa pi\u00f9 ampia, e di notevole successo commerciale, fu la schiera di gruppi nei quali emerse l'influenza di gruppi anni sessanta, primi fra tutti lo storico quartetto di Liverpool, Beatles, e in parte anche The Kinks, Small Faces: vi si annoverano Blur, The Verve, Oasis, Supergrass, Boo Radleys, Ocean Colour Scene, Dodgy, Kula Shaker e Teenage Fanclub, The Divine Comedy, Travis, Embrace, Mansun.\nBand battle.\nL'apice del movimento Britpop fu raggiunto nel 1995, quando il palcoscenico mediatico fu monopolizzato dalla cosiddetta \"battaglia delle band\" tra Blur e Oasis, succeditrice della storica contrapposizione tra The Beatles e The Rolling Stones. Inizialmente le due band si erano complimentate a vicenda, ma con il passare dei mesi il clima si infiamm\u00f2, con l'importante contributo dei tabloid britannici. La rivista \"NME\" il 12 agosto 1995 titol\u00f2: \u00abCampionato britannico di pesi massimi\u00bb, riferendosi all'imminente uscita, prevista per lo stesso giorno, dei singoli \"Roll with It\" degli Oasis e \"Country House\" dei Blur. Il contrasto tra le due band assunse connotati extramusicali, coinvolgendo l'appartenenza territoriale (nord contro sud). Inizialmente i vincitori parvero i Blur, capaci di vendere 274000 copie contro le 216000 dei fratelli Gallagher, ma a lungo andare furono gli Oasis a guadagnare maggiore successo, facendo breccia negli Stati Uniti alla fine degli anni novanta e sopravvivendo poi alla scena \"britpop\" per molti anni ancora. Il concerto degli Oasis a Knebworth nell'agosto 1996 \u00e8 passato alla storia come uno degli eventi musicali britannici pi\u00f9 seguiti di sempre; vi accorsero ben 250000 spettatori nell'arco di due serate.\nNew Britpop.\nLa fine reale del periodo d'oro del Britpop risale al 1999. Dei gruppi che avevano portato la bandiera del genere rimanevano in effettiva attivit\u00e0 solamente gli Oasis. Anche l'arrivo di gruppi come gli Starsailor e i Coldplay, che in qualche modo portarono avanti lo stile proprio del Britpop fino in epoca successiva (per cui si coni\u00f2 il termine \"new Britpop\"), non serv\u00ec a rivitalizzare il genere, e chi ne faceva parte pass\u00f2 ad altre occupazioni ed altri progetti.\nRevival.\nNel XXI secolo si \u00e8 assistito al ripescaggio dei principali artisti del periodo: nel 2005 Brett Anderson e Bernard Butler, le anime degli Suede, hanno formato un nuovo gruppo, The Tears, e realizzato un album, dal titolo \"Here Comes the Tears\", che non riscosse gran fortuna; in seguito Brett Anderson nel 2006 inizi\u00f2 una carriera da solista. Jarvis Cocker, estroverso cantante dei Pulp, realizz\u00f2 due album per conto proprio, mentre nel 2009 i Blur tornarono a suonare insieme dopo sei anni per alcune date dal vivo accolte trionfalmente, dopo che gruppi quali Kaiser Chiefs e RazorLight ne hanno riportato in voga le sonorit\u00e0.\nI Radiohead nacquero ai margini del britpop, ma pi\u00f9 vicini alle sonorit\u00e0 grunge e noise americano; devono al britpop parte della loro fortuna, per essere stati portati sulla sua onda pubblicitaria e commerciale fino al successo planetario del 1997 con l'album \"Ok Computer\".\nPost-Britpop.\nIl post-Britpop \u00e8 un sottogenere del Britpop. Gli strumenti utilizzati sono sempre gli stessi (chitarre, pianoforte, basso elettrico, tastiere e voce), con sonorit\u00e0 che si avvicinano anche al folk rock. A differenza del Britpop originale, il post-Britpop ha avuto origine a cavallo tra la fine degli anni novanta e all'inizio degli anni duemila. Tra le band che sono nate sotto questo filone ci sono Coldplay, Stereophonics, Keane, Franz Ferdinand, Jet, Muse e Ben's Brother, oltre che artisti solisti come Paolo Nutini e Robert Post.\nBibliografia.\n\"Phonogram\", Kieron Gillen e Jamie McKelvie, ed. it. Alta Fedelt\u00e0, Milano 2008"}
{"id": "306837", "revid": "287204", "url": "https://it.wikipedia.org/wiki?curid=306837", "title": "Brena Alta", "text": ""}
{"id": "306839", "revid": "16073", "url": "https://it.wikipedia.org/wiki?curid=306839", "title": "Gravitazione quantistica ad anelli", "text": ""}
{"id": "306844", "revid": "181699", "url": "https://it.wikipedia.org/wiki?curid=306844", "title": "Concerto per corno e orchestra n. 3 (Mozart)", "text": "Dei quattro concerti scritti da Wolfgang Amadeus Mozart per corno ed orchestra il concerto per corno e orchestra n. 3 in Mi bemolle maggiore K 447 (K 412, K 417, K 495).\nIl carattere musicale profondo \u00e8 ottenuto con l'utilizzo dei clarinetti e dei fagotti.\nQuesto come gli altri concerti furono scritti da Mozart per il suo grande amico Leutgeb che evidentemente era ben pi\u00f9 di un dilettante se poteva suonare una partitura cos\u00ec impegnativa.\nIn questo concerto infatti lo strumento viene usato in un modo virtuosistico che bene evidenzia le proprie doti di cantabilit\u00e0. \nEra un dato caratteristico di Mozart quello di comprendere e sfruttare al massimo le potenzialit\u00e0 di uno strumento anche quando non ne aveva una conoscenza pratica.\nStruttura.\nIl primo movimento si apre con cinque frasi che verranno riprese pi\u00f9 volte con modalit\u00e0 via via diverse. In alcune parti del primo e secondo movimento emergono anticipazioni della melodia che verr\u00e0 sviluppata nel Concerto per clarinetto.\nNella \"romanza\" vengono valorizzate le capacit\u00e0 melodiche dello strumento e la cantabilit\u00e0 raggiunge livelli di grande afflato.\nCon un rond\u00f2 pieno di brio inizia il terzo ed ultimo movimento che si conclude con il corno che richiama il tema principale gi\u00e0 esposto nella romanza con una soluzione tecnica di martello (note brevi e staccate) piuttosto che utilizzandone gli aspetti cantabili. "}
{"id": "306847", "revid": "253269", "url": "https://it.wikipedia.org/wiki?curid=306847", "title": "Carrie Fisher", "text": "Biografia.\nNacque a Burbank, California, figlia del cantante Eddie Fisher e dell'attrice Debbie Reynolds. Todd Fisher \u00e8 suo fratello minore. Sue sorellastre sono le attrici Joely Fisher e Tricia Leigh Fisher, figlie della terza moglie del padre, Connie Stevens. Quando aveva solo due anni, i suoi genitori divorziarono e suo padre spos\u00f2 Elizabeth Taylor. Carrie Fisher crebbe con l'idea di seguire le orme dei suoi famosi genitori.\nCominci\u00f2 a farsi notare stando con sua madre a Las Vegas all'et\u00e0 di 12 anni. Frequent\u00f2 la \"Beverly Hills High School\", ma abbandon\u00f2 gli studi all'et\u00e0 di 15 anni per diventare un'attrice. Successivamente si iscrisse alla \"Royal Central School of Speech and Drama\" di Londra, dove rimase per 18 mesi, e al \"Sarah Lawrence College\", che lasci\u00f2 per girare la saga di \"Guerre stellari\".\nTeatro e primi lavori.\nLa sua prima apparizione nel mondo dello spettacolo avvenne con l'interpretazione del ruolo di una debuttante e ballerina nel \"revival\" di Broadway \"Irene\" (1973), facendo la parte della madre. A Broadway interpret\u00f2 anche Iris in \"Censored Scenes From King Kong\" (1980). Il suo primo ruolo in un film fu nella commedia della Columbia \"Shampoo\" (1975) assieme a Warren Beatty, Julie Christie, Goldie Hawn, Lee Grant e Jack Warden.\n\"Guerre stellari\" e fama.\nNel 1977 interpret\u00f2 il personaggio della Principessa Leila, nel classico della fantascienza di George Lucas \"Guerre stellari\", con Mark Hamill, Harrison Ford, Peter Cushing e Alec Guinness. Riprese il ruolo della Principessa Leila ne \"L'Impero colpisce ancora\" (1980), e nell'ultimo film della trilogia \"Il ritorno dello Jedi\" (1983). La saga di \"Guerre stellari\" fu un successo mondiale che la rese famosa in tutto il mondo. La Principessa Leila negli Stati Uniti divenne un trionfo del merchandising: la Kenner ha prodotto svariate \"action figure\", diffusissime nei negozi di giocattoli, che ritraggono Carrie Fisher nei panni del personaggio in pi\u00f9 versioni. Ha spesso scherzato sul fatto che a divenire famosa non \u00e8 stata lei, ma la Principessa Leila, che il caso aveva fatto somigliare a Carrie.\nNei tardi anni settanta cadde nell'abuso di droga. Interpret\u00f2 nuovamente la Principessa Leila nel film per la TV del 1978 \"The Star Wars Holiday Special\", in cui le sue \"performance\" di attrice vennero rovinate da un evidente stato di dipendenza dalla droga. Il problema divenne di una tale importanza che fu quasi licenziata in tronco durante le riprese di \"The Blues Brothers\" (1980) poich\u00e9 l'abuso di droghe e alcol l'aveva resa incapace di riuscire a portare a termine una singola scena. Presa consapevolezza della situazione, decise di curarsi e si iscrisse alla Narcotici Anonimi e all'Alcolisti Anonimi. Le fu diagnosticato il disturbo bipolare dell'umore all'et\u00e0 di 24 anni, ma non fu in grado di accettare la diagnosi fino a quando all'et\u00e0 di 28 anni fin\u00ec in overdose. Accett\u00f2 definitivamente la malattia nel 1987 dopo un esaurimento nervoso.\nNel 1989 si fece notare in \"Harry, ti presento Sally...\", nel ruolo di Marie, ed ebbe breve apparizione nel ruolo di una psichiatra nel primo film della serie \"Austin Powers\". Nel 2009 port\u00f2 in scena \"Wishful Drinking\", spettacolo teatrale in cui, con stile a met\u00e0 tra il cabaret e la confessione, ripercorse gli anni della propria vita, parlando delle proprie vicende familiari, del suo disturbo bipolare e del difficile rapporto con il personaggio della Principessa Leila. Nel 2013 fu nominata membro della Giuria del Festival di Venezia 2013, presieduta da Bernardo Bertolucci. Nel 2015 ha ripreso il ruolo di Leila Organa in ', diretto da J. J. Abrams e nel sequel ', diretto da Rian Johnson, e uscito postumo nel 2017. Appare un'ultima volta nel 2019 nell'ultimo capitolo della saga \"\" ancora diretto da J.J. Abrams grazie a delle sequenze precedentemente girate ed eliminate per l'Episodio VII.\nScrittrice e sceneggiatrice.\nDel 1987 \u00e8 un suo romanzo semi-autobiografico \"Cartoline dall'inferno\" da cui fu tratto nel 1990 il film omonimo, diretto da Mike Nichols, che si avvalse della sceneggiatura della Fisher stessa e dell'interpretazione di Meryl Streep. Dopo il successo del film, lavor\u00f2 alla sceneggiatura di \"Hook - Capitan Uncino\" (1991, regia di Steven Spielberg) come script doctor, partecipando in questo ruolo a diversi altri film. Nel 1990 pubblic\u00f2 un altro romanzo dal titolo \"Surrender the Pink\", edito in italiano con il titolo \"Non c'\u00e8 come non darla\".\nMorte.\nIl 23 dicembre 2016, durante un volo transatlantico da Londra a Los Angeles, fu colpita da un infarto che le provoc\u00f2 un arresto cardiaco a 15 minuti dall'atterraggio. Una volta a terra, fu ricoverata al Ronald Reagan UCLA Medical Center di Los Angeles, dove i medici riuscirono a stabilizzare le sue condizioni. Bench\u00e9 avesse mostrato segni di miglioramento, mor\u00ec il 27 dicembre, a 60 anni. Il giorno seguente, durante l'organizzazione del suo funerale, la madre Debbie Reynolds fu colpita da un ictus che ne provoc\u00f2 la morte poche ore dopo in ospedale. Le sue ultime parole furono: \"Voglio solo stare con Carrie\".\nVita privata.\nNel 1983 spos\u00f2 il cantautore Paul Simon, ma il loro matrimonio dur\u00f2 solo un anno; in seguito i due ripresero la loro relazione, ma nel 1991 si lasciarono definitivamente. Nel 1991 inizi\u00f2 una relazione con l'agente Bryan Lourd, da cui ebbe una figlia, Billie Lourd, nata nel 1992. La loro relazione termin\u00f2 nel 1994, quando lui la abbandon\u00f2 per un uomo, scoprendosi omosessuale.\nDoppiatrici italiane.\nNelle versioni in italiano dei suoi film, Carrie Fisher \u00e8 stata doppiata da:\nDa doppiatrice \u00e8 stata sostituita da:"}
